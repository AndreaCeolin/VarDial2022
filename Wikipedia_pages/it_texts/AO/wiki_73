{"id": "2135427", "revid": "713168", "url": "https://it.wikipedia.org/wiki?curid=2135427", "title": "Monastero delle Clarisse (Cerreto Sannita)", "text": "L'ex monastero delle Clarisse di Cerreto Sannita \u00e8 un antico luogo di culto fondato nel 1369 da Francesca Sanframondi, collaterale e ciambellana della regina Giovanna I di Napoli nonch\u00e9 parente di Giovanni III Sanframondi, conte di Cerreto Sannita. Ricostruito dopo il terremoto del 5 giugno 1688, il monastero ha ospitato l'ordine delle Clarisse Urbaniste dal XIV secolo al XX secolo quando \u00e8 divenuto di propriet\u00e0 delle Suore di Carit\u00e0 di Nostra Signora del Buono e Perpetuo Soccorso che vi hanno istituito un convitto, una scuola materna, un liceo linguistico, una scuola ed un istituto magistrale, intitolando il plesso a papa Leone XIII. La chiesa annessa al monastero \u00e8 uno splendido esempio di architettura barocca. Rimasta intatta nel corso dei secoli conserva nel pronao un pavimento in ceramica cerretese del XVIII secolo.\nI verbali dei diversi processi avvenuti durante gli anni fra i vescovi e le monache, conservati nell'archivio della Curia vescovile, forniscono numerose informazioni circa la vita delle clarisse all'interno del monastero ed i loro rapporti con l'esterno.\nStoria.\nLa fondazione.\nIl monastero delle Clarisse Urbaniste di Cerreto Sannita venne fondato da Francesca Sanframondi, vedova di Pietro de Cadenet, collaterale e ciambellana della regina Giovanna I di Napoli. Secondo Nicola Rotondi Francesca era figlia di Giovanni III, conte di Cerreto dal 1285 al 1319 mentre secondo Dante Marocco essa era sorella di Giovanni e figlia di Leonardo Sanframondi.\nIl 3 gennaio 1369 fu emanata la lettera apostolica di fondazione del monastero, inviata al vescovo del tempo monsignor Giacomo da Cerreto e che Rotondi cos\u00ec traduce:\nIl monastero per\u00f2 divenne pienamente funzionante solo alcuni mesi dopo dato che quando la fondatrice Francesca Sanframondi stil\u00f2 testamento il 10 febbraio 1369, alla presenza della regina Giovanna I, essa dispose di essere sepolta temporaneamente nella cappella di San Giovanni Evangelista nella chiesa di Sant'Antonio in Cerreto, nel frattempo che fosse stato portato a termine l'edificio.\nInoltre, non \u00e8 certo se Sanframondi trascorse gli ultimi anni della sua vita nel monastero. Infatti Rotondi al riguardo dice che \u00abN\u00e9 appare da alcun monumento che in et\u00e0 grave ed inclinata vi si fosse chiusa a passarvi con sicurezza, e lungi dalle turbolenze della Corte, la vita che le rimaneva\u00bb. Alla sua morte Francesca fu sepolta dietro l'altare maggiore della chiesa delle Clarisse in un sepolcro dove campeggiava lo stemma dei Sanframondo, costituito da una croce di Sant'Andrea in oro su campo azzurro, e da una statua in pietra che la ritraeva e che nel XIX secolo era ancora visibile in un pilastro dell'attuale chiostro.\nPrima badessa del monastero fu Caterina Sanframondi, che, secondo Rotondi, fu figlia di Pietro e cugina della fondatrice Francesca, mentre per Marocco era figlia di Giovanni e quindi nipote di Francesca. Fu nominata badessa con breve dell'8 gennaio 1369 dal cardinale Albanese con cui le fu ingiunto di trasferirsi dal monastero di Santa Maria di Donna Regina a Napoli a quello di Cerreto assieme alle suore Giovanna ed Agnese Sanframondi, Rita e Caterina di Cetano, Chiarella da Pietraroja e Francesca da Cerreto.\nCaterina, durante i trent'anni in cui fu badessa, arricch\u00ec il monastero di molte case e terre sparse nei comuni di Cerreto, San Lorenzello, Massa e Limata, ed ebbe l'esenzione dello stesso dal pagamento delle decime. Nel 1397 ottenne da papa Benedetto XII il permesso di uscire dalla clausura per motivi di salute e di trasferirsi a casa di Nicol\u00f2 che nel \"breve\" viene indicato come suo fratello e che quindi fa propendere, secondo Pescitelli, per la genealogia di Rotondi.\nAlla morte di Caterina, la seconda badessa Margherita Sanframondi fece realizzare un sepolcro in marmo oggi conservato nell'atrio dell'ex monastero. Esso venne rinvenuto nel 1842 in un locale dell'edificio essendo badessa Maria Beatrice Pacelli. Nel 1843 Rotondi ne interpret\u00f2 la scritta sita al di sopra del bassorilievo raffigurante la Sanframondi che recita:\n+ MRIS XP basiliae e q dit X De S.FRAYMUNDO\nIl monastero e la chiesa nella vecchia Cerreto.\nSecondo lo storico Pacichelli il monastero, rivolto a mezzogiorno, occupava un'ala del castello dei Sanframondo assieme ai Padri Conventuali di Sant'Antonio, ed era sito precisamente di fronte a questi, tanto che in un processo conservato nell'Archivio della curia vescovile di Cerreto Sannita \u00e8 scritto che: \"di sopra una volta vedevasi le Suore, che nelle loro stanze davano in opera ai fatti loro\". Prospiciente il complesso era una piazza sulla quale si affacciavano anche le rispettive chiese intitolate a Santa Maria Madre di Dio ed a Sant'Antonio di Padova.\nOriginariamente vi erano due porte di accesso, una verso la chiesa ed un'altra verso il monastero cui si aggiunse nel 1631 una nuova porta che immetteva nel parlatorio dove le suore tramite una grata parlavano con i parenti. Prima di allora l'accesso al parlatorio era sito nella chiesa ma monsignor Gambacorta volle chiudere questa entrata per evitare il passaggio della gente nella stessa.\nIl portone dava accesso ad un chiostro da cui nasceva una scala che terminava in un corridoio e che nel 1596 risultava essere sbarrato da una porta che immetteva in un grande dormitorio, costituito da diciannove celle, illuminate da un finestrone che per ordine di mons. Savino fu in parte murato per evitare che dall'esterno potessero vedere le monache. Oltre a questo dormitorio vi era un'altra camera, superiore ad esso. Secondo il Pescitelli tale doveva essere stato l'edificio dalla sua fondazione alla fine del XVI secolo, senza grandi modifiche strutturali.\nAl principio del XVII secolo si contavano due dormitori, uno rivolto a ponente con diciassette celle ed un altro a mezzogiorno con sette camerette mentre se ne stava portando a termine un altro costituito da cinque camere. Nel 1670 monsignor Marioni cont\u00f2 sei dormitori: \"il vecchio\" con otto camere; quello \"sotto la Torre\" con sei celle; un terzo al di sopra del refettorio con undici camere; un quarto che sovrastava il forno del monastero con otto camerette; un quinto che sporgeva sulla piazza antistante il complesso ed aveva quattro camere; un sesto sito \"sopra la torre\" con due celle, vicino al quale era una camera usata come \"carcere\". Nel 1686 il vescovo Giovanni Battista de Bellis trov\u00f2 altri due dormitori, il primo con nove camere ed il secondo con cinque che sporgevano sul fossato del castello. Infine De Bellis vide che il dormitorio \"della torre\" si era arricchita di un'altra camera, per un totale di cinquantacinque celle. Vi erano poi un forno, una cucina, un lavatoio, un refettorio, una dispensa, un granaio, una cantina ed un pollaio dove ogni suora, secondo un'antica consuetudine, aveva i propri polli.\nLa chiesa, posta a destra del monastero, era abbastanza grande. Secondo Rotondi essa era intitolata allo \"Spirito Santo\" ma Pescitelli sconfessa tale tesi perch\u00e9 non vi \u00e8 traccia di quella denominazione nei documenti storici ed optando invece per l'intitolazione a \"Santa Maria Madre di Dio\", come l'attuale luogo di culto.\nL'altare maggiore era sovrastato da una tela raffigurante la discesa nel Cenacolo dello Spirito Santo. Vicino ad esso, alla parete verso il monastero, era una grata dalla quale le clarisse ricevevano la comunione, e dietro l'altare maggiore era sita la sacrestia, assai angusta e dove era sito il sepolcro della fondatrice Francesca Sanframondi. Precedente tale altare ed a sinistra di esso era posto un primo confessionale ed un altro altare che venne abbattuto per ordine di monsignor Gambacorta perch\u00e9 troppo vicino al maggiore. Seguivano l'altare della \"Concezione\" dei Raho e quello della \"Navit\u00e0 della Vergine\" dei De Blasio. Accanto a quest'ultimo era un altro confessionale e la porta, murata nel 1631, che introduceva al parlatorio dove vi erano tre grate e la \"ruota dei rejetti\" tramite cui le suore scambiavano dei manufatti con l'esterno. Alla parete opposta erano una cappella dei De Niro intitolata a \"tutti i Santi\". Seguivano l'altare del Crocefisso e quello dell'Assunta.\nLe suore ed il terremoto del 5 giugno 1688.\nIl terremoto del 5 giugno 1688, che rase al suolo il vecchio abitato medievale, colse le suore mentre erano intente a recitare i vespri nel coro della chiesa, appositamente portatevi dalla badessa dopo la prima scossa premonitrice secondo quanto raccont\u00f2 una delle ventiquattro monache sopravvissute in una memoria raccolta da Mazzacane:\nMazzacane aggiunge:\nSotto le macerie perirono quaranta monache clarisse mentre ventiquattro, fra le quali la badessa, si salvarono anche se alcune di esse, scavate dopo alcuni giorni, non ricordavano nulla dell'accaduto. Delle converse ne morirono sette su undici. Perirono anche il cappellano ed il confessore mentre le suore sopravvissute, nella confusione e nello spavento dettato dall'evento, iniziarono a vagare nelle campagne circostanti, territorio a loro del tutto sconosciuto dato che le monache erano entrate in clausura da giovane et\u00e0. De Bellis provvide tempestivamente ad esse raccogliendole nella masseria del barone Pietro Petronzi (presso l'attuale vico aia) dove alloggiarono sotto la sorveglianza dei parenti e dello stesso vescovo che vi si trasfer\u00ec con tutta la Corte vescovile.\nLa sopravvissuta badessa, sulla quale secondo Pescitelli ricadeva la responsabilit\u00e0 del dramma non avendo permesso, dopo la scossa premonitrice, di far rifugiare le religiose in un luogo pi\u00f9 sicuro, supplic\u00f2 monsignor De Bellis perch\u00e9 \u00abcome ritrovandosi ritirate nel cortile del quon dam Pietro Petronzi sotto una miserabile capanna per causa del tremuoto\u00bb di trasferire le superstiti in un luogo pi\u00f9 capace per accoglierle. De Bellis si mise allora in contatto con il conte Marzio Carafa e con l'assenso della Congregazione dei Vescovi si convenne di trasferire le monache nel monastero dell'ospedale di Maddaloni. Cos\u00ec nel luglio del 1688 le suore vennero trasportate \"in galesse\", a due a due, nella loro nuova sistemazione, scortate dal vescovo in persona, dai familiari e dalle guardie del feudatario. Giunte a Maddaloni furono ricevute dal conte Marzio Carafa, da suo fratello Marino e dal vicer\u00e9 di Napoli Francesco Bonavides.\nIn quel di Maddaloni morirono nove suore: la badessa suor Giuditta Mazzacane, suor Teresa Petronzi, suor Anna Mazzacane, suor Maria Brigida Magnati, suor Agnese e Giovanna Ciaburro, suor Amalia e Grazia Nardella, suor Lucrezia Mattei e la conversa Camilla Meola. Di contro per\u00f2 si monacarono nove monache e due converse \u00abcon solenni feste di musica napoletana\u00bb\".\nIl monastero e la chiesa nell'attuale Cerreto.\nL'edificazione del monastero e della chiesa nell'attuale Cerreto, progettata da Giovanni Battista Manni dietro incarico del conte Marzio Carafa, cominci\u00f2 subito dopo il terremoto e fu iniziata dai muratori Andrea Pagano ed Orazio e Giuseppe Paduano. Il cantiere si ferm\u00f2 presto per mancanza di fondi ed i lavori furono ripresi solo nell'agosto del 1692 grazie alla vendita di un capitale di 2.000 ducati avuti dal Principe di Colubrano.\nSubito dopo aver completato il primo dormitorio, corrispondente all'ala che affaccia su piazza Roma, l'8 dicembre 1696 le suore tornarono a Cerreto da Maddaloni nel loro nuovo monastero anche se ancora sprovvisto di qualsiasi agio. Esse temporaneamente costruirono delle piccole cucine di fronte agli ingressi delle celle mentre, raccolta la somma di 135 ducati, vennero edificati un corridoio ed una terrazza verso il cortile, corridoio intonacato nel 1705 dal maestro Antonio Calise, nello stesso anno in cui questi esegu\u00ec gli stucchi della chiesa. Suor Geltrude Corrado, inoltre, spese di tasca sua 25 ducati per la costruzione del forno.\nLo spazio era per\u00f2 insufficiente per ospitare tutte le monache e nelle celle ne dormivano pi\u00f9 di una, contravvenendo ai dettami stabiliti dal Concilio di Trento. Cos\u00ec avvenne che le giovani che in quel periodo stavano per monacarsi dovettero prima edificare la propria cella, e la prima suora cui tocc\u00f2 questo destino fu Maria Celeste Bruno nel 1713. Ma tale comportamento port\u00f2 ad irregolarit\u00e0 cui pose fine mons. Pascale anni dopo.\nNel 1711 fu completato il dormitorio che guarda a settentrione e la casa del Cappellano dai maestri muratori Pietro Fazzino ed Ascanio e Nicol\u00f2 Paduano mentre nel 1717, dopo una raccolta di denaro avvenuta fra le suore i maestri Angelo Paduano del fu Nicol\u00f2, Pietro Fazzino ed Ascanio Paduano fu Giuseppe convennero di terminare l'opera interrotta. Ma nonostante questi ampliamenti lo spazio era sempre insufficiente dato che nel 1728 le suore erano cinquantotto mentre le celle solo ventotto. Di fronte a tale situazione monsignor Francesco Baccari scrisse nello stesso anno alla Congregazione dei Vescovi denunciando la difficile situazione in cui versavano le monache e aggiungendo che \u00abper ovviare alla soggezione nel spogliarsi\u00bb ordin\u00f2 di separare i letti con un tramezzo di tela.\nNonostante tali difficolt\u00e0 il monastero venne col tempo portato a compimento tanto che nel 1729 la badessa dell'epoca, Margherita Ciaburri, chiese all'Universitas di poter ottenere il terreno incolto retrostante il complesso che, subito donato loro, fu riattato, cinto da alte mura ed adibito a giardino dove venne costruita anche la sepoltura.\nNel 1861 il Regio Decreto del 17 febbraio dichiar\u00f2 soppresse tutte le Case di ordini monastici di ambo i sessi site nelle province napoletane ed in conseguenza il monastero delle clarisse di Cerreto assieme a quello dei Cappuccini fu incluso tra gli istituti da sopprimere. Le suore per\u00f2 si avvalsero del disposto dell'art. 8 della stessa legge che prevedeva un ritardo nell'attuazione di essa se entro il termine di tre mesi fosse stata presentata una richiesta apposita al Dicastero per gli Affari Ecclesiastici. Contestualmente i politici locali si adoperarono affinch\u00e9 fosse risparmiato almeno questo antico edificio sacro. L'argomento fu trattato da diversi consigli comunali ed in varie lettere e suppliche di intervento rivolte a deputati, al prefetto di Benevento ed alla Provincia.\nMa il Regio Decreto del 27 ottobre 1866 completava l'attuazione del precedente per cui il monastero venne incorporato nel fondo culto. Di fronte a tale situazione il sindaco Armando Ungaro chiese ed ottenne la cessione dell'edificio al comune per adibirvi delle scuole. Nel 1911 il complesso fu venduto per lire ottomila ai Reverendi Amedeo Franco, Matteo Gagliardi, Carluigi Di Lella, Francesco Ciaburri, Bartolomeo Di Paola, Domenico Amato, Giuseppe Di Crosta e Giuseppe Sanzari a patto che il monastero fosse stato adibito a scopi di beneficenza, istruzione ed assistenza. Infine, il 26 marzo 1930, la Congregazione delle Suore di Carit\u00e0 di Nostra Signora del Buono e Perpetuo Soccorso acquist\u00f2 lo stabile di cui \u00e8 tuttora proprietaria, adibendovi un convitto, una scuola materna, un liceo linguistico, una scuola ed un istituto magistrale.\nLa vita delle suore Clarisse ed i loro rapporti con la Societ\u00e0.\nSino alla fine del XVI secolo sono pochi i documenti che forniscono dettagli sulla vita delle clarisse all'interno del loro monastero e sui loro rapporti con l'esterno. Infatti, dopo le prime badesse Caterina e Margherita Sanframondi e Rita d'Acquavia, non si hanno altre notizie sino all'avvento di mons. Savino che nel 1596 denunciava l'inesistenza di un vero e proprio archivio nella Curia vescovile a causa del continuo vagare dei vescovi telesini, alla ricerca di una sede stabile, trovata in Cerreto agli inizi del XVII secolo. Si sa solo che con breve del 21 luglio 1465 papa Paolo II scomunic\u00f2 chiunque deteneva \"decime, novellizzie, livelli, o sia censi, entrate, proventi, annue pensioni, poderi, case, giardini, campi, vigne, prati, pascoli, selve, boschi, monete [...]\" di propriet\u00e0 del monastero. Pescitelli suppone che tale atto sia scaturito a seguito di un furto avvenuto a causa della ribellione di Giovanni Sanframondi, conte di Cerreto Sannita, contro gli Aragonesi e conclusasi con la sua sconfitta e con l'avvento dei nuovi feudatari di casa Carafa. Confuta tale tesi il fatto che nel 1525 la badessa suor Chiara Cusano chiese permesso a Papa Clemente VII di poter vendere un vano terraneo ed alcuni calici per sovvenire alle necessit\u00e0 pi\u00f9 urgenti della comunit\u00e0.\nIl monastero intanto continuava a crescere tanto che con lettera del 31 gennaio 1589 la S. Congregazione dei Vescovi fissava a venti il numero massimo delle clarisse decretando inoltre che la dote delle monacande si sarebbe dovuta versare in denaro contante per essere poi investita in beni che dessero frutto ogni anno. In deroga a tali norme il Vescovo poteva commutare tale versamento, allora consistente in una somma con valore fra 100 e 200 ducati, in beni immobili. Le doti venivano poi incamerate dal monastero per pagare le spese comuni.\nLa vita quotidiana delle suore si teneva fra la messa, il coro ed il lavoro dedicato al ricamo, alla tessitura ed alla confezione di dolciumi. Ad ognuna di esse era assegnata una certa quantit\u00e0 di pane che le doveva bastare per una settimana, mezza bottiglia di vino al giorno ed un pasto completo il marted\u00ec, il gioved\u00ec e la domenica. Se si ammalavano, ognuna di esse doveva badare a se stessa e spendere del suo per provvedere ai propri bisogni.\nOltre alla badessa nel monastero vi erano anche due \"discrete\", nominate ogni primo gennaio dalla badessa per consigliarla ed assisterla nel suo esercizio, le \"maestre\" delle educande, le \"converse\" che erano delle suore non coriste al servizio delle coriste ed infine la \"vicaria\" che curava la panificazione e conservava le chiavi del granaio e della cantina. Le educande invece, pur vivendo nel monastero, non vestivano l'abito ed erano rinchiuse in esso sin dalla pi\u00f9 giovane et\u00e0 con la speranza che si monacassero. Esse prima di entrare in clausura venivano dotate oppure erano sostenute dai familiari o da una o pi\u00f9 suore, caso avvenuto molto spesso nei secoli.\nDal 1607 al 1610 il monastero di Cerreto ospit\u00f2 suor Giulia Di Marco, tenuta dal popolo in odore di santit\u00e0. Assieme al suo confessore P. Aniello Arciero e ad un avvocato, Giuseppe de Vicariis, fond\u00f2 una congregazione segreta. Secondo quanto lei stessa diceva, \"l'intima unione che aveva con Dio\", le permetteva di fare lunghi digiuni che insospettirono il vescovo Gentile di Caserta. Informatone il \"Sant'Uffizio\" questi ordin\u00f2 all'Arciero di non uscire dallo Stato Pontificio ed alla Di Marco di trasferirsi nel monastero di Sant'Antonio in Napoli dove per\u00f2 continuava ad essere venerata dal popolo mentre il De Vicariis le procurava degli scritti che suor Giulia diceva essere dettati da Dio. Nel 1607 fu trasferita a Cerreto dove, a detta del Rotondi, non termin\u00f2 di d'ingannare le clarisse \"[...] n\u00e9 si rest\u00f2 mai di seminare la sua zizania\". Scoperta dalle altre monache a rubare del cibo durante uno dei suoi lunghi digiuni, fu trasferita a Nocera per essere poi processata assieme agli altri congregati con l'accusa di \"commerci carnali.\"\nMons. Sigismondo Gambacorta nel 1614 dett\u00f2 alle clarisse nuovi provvedimenti e tolse le chiavi del monastero all'Universitas, ponendo fine a tale strana usanza nata a seguito della morte di mons. Cotugno nel 1583. Un eletto dell'Universitas, Giovan Tommaso Magnati, fece ricorso alla S. Congregazione dei Vescovi contro tale provvedimento dicendo che era un antico diritto e denunziando che copia della chiavi era stata consegnata a don Pasquale de Liso, prete di dubbi costumi. Accusava inoltre il vescovo di aver permesso ai Padri Conventuali di aprire delle finestre dal campanile della loro chiesa e di non aver fatto chiudere le finestre delle case dei sacerdoti site nelle vicinanze del complesso e dalle quali potevano essere spiate le monache. La S. Congregazione rispose rapidamente dando ragione al vescovo, dichiarando \"impertinente\" l'istanza del Magnati e suggerendo a mons. Gambacorta di dare le chiavi nemmeno al canonico della Collegiata di San Martino De Laurentis, perch\u00e9 avente 26 anni, ma a persona pi\u00f9 anziana.\nUn episodio molto grave avvenne il 3 dicembre 1634 quando la baronessa Altabella Petronzi, vedova del notaio Annibale Dalio, per evitare che due sue nipoti (Giovanna e Margherita Ciaburro di 14 e 15 anni, orfane) si sposassero contro la loro volont\u00e0 secondo il dettato dello zio paterno Pietro, le spinse alla clausura in combutta con la badessa ed alcune suore. Il vescovo Gambacorta, relazionando alla S. Congregazione, descrisse l'evento narrando che mentre il cappellano don Geronimo d'Avantino stava dove si tenava il legname, entrarono la Petronzi e le sue due nipoti. All'invito del cappellano ad uscire esse non se ne andarono e mentre la baronessa tratteneva l'anziano cappellano, urlando agli accorsi per le grida del sacerdote \"[...] dite che crepa don Geronimo, iatevenne allo coro e ll\u00e0 videte, dite che crepa\", le giovani superarono la porta della clausura ed entrate nella cucina esclamarono alle astanti \"beate voi che havete bon foco\" e si sedettero felici. Segu\u00ec un processo conclusosi con la scomunica ad Altabella Petronzi, alla badessa Giovanna Dalio, all'inserviente Altabella Giameo ed alle due protagoniste Giovanna e Margherita Ciaburro. Queste per\u00f2 supplicarono il vescovo di ritirare la scomunica versando una cauzione di cento ducati in attesa della risposta Apostolica che disponeva di ritirare la scomunica a tutte, di far uscire dal monastero le due giovani e di procedere o meno, a discrezione del vescovo, contro la badessa. Il 13 dicembre 1635 il vicario vescovile si rec\u00f2 al monastero assieme ad alcuni canonici dove in presenza di tutte le suore, rivolgendosi alle Ciaburro disse:\nLe due sorelle risposero:\nAperta la porta della clausura il vicario invit\u00f2 nuovamente le giovani ad uscire ma al loro ennesimo rifiuto dichiar\u00f2 che sarebbe venuto il vescovo a risolvere la questione. Ed il 20 gennaio mons. Gambacorta si port\u00f2 nel monastero e chiedendo alle ragazze se avevano avuto ripensamenti, queste risposero negativamente ed il vescovo provvide ad accettare la loro volont\u00e0 dandole l'abito e cambiandole i nomi, ponendo fine a questa vicenda.\nAlla met\u00e0 del XVII secolo risultavano essere numerose le istanze di cittadini che da tutte le parti della Diocesi chiedevano di far entrare nel monastero le loro figlie. Nel 1655 la S. Congregazione dei Vescovi sollecit\u00f2 mons. Marioni alla risoluzione di tale problematica dopo aver ricevuto una lettera, a firma delle suore clarisse, che chiedeva di aumentare il numero massimo di suore di tre unit\u00e0. Ma interrogate le monache esse smentirono di aver scritto quella lettera, redatta invece da un genitore che aveva visto negarsi l'ingresso di una sua figlia nel monastero. Anche l'Universitas di Cerreto si era interessata della questione protestando anche per l'eccessivo aumento della dote, dai 200 ducati del 1596 ai 400 del 1609, diventando talmente alta da non permettere ai cerretesi di far monacare le loro figlie. Unica eccezione fu suor Francesca Raetano, figlia del fu Vincenzo, la quale port\u00f2 in dote ben mille ducati.\nNel 1638 mons. Pietro Paolo de Rustici, nella sua visita al monastero, rimprover\u00f2 le suore Antonia Salomone e Girolama Corrado che si contendevano la direzione del coro arrivando addirittura all'uso di parole ingiuriose. Ma visto che tale comportamento fu commentato, anche se sottovoce, da altre tre monache, il vescovo condann\u00f2 tutte a sei mesi di carcere senza che avessero nessun rapporto con le altre clarisse; solo una suora era autorizzata a portare loro mattino e sera del mangiare. La loro poca esperienza del mondo e della vita portava spesso queste monache ad avere una caparbiet\u00e0 ed una ostinatezza tipica dei bambini. Esempi di questo comportamento sono due episodi avvenuti nel 1672 e nel 1676.\nIl primo avvenne dopo la morte di suor Rita Corrado quando la sua cella, per diritto di anzianit\u00e0, doveva toccare a suor Evangelista Gizzi ma se ne impossessarono le nipoti della defunta, Rita e Geltrude, che la diedero a suor Romana Mastracchio. A nulla valsero le preghiere della badessa e le minacce della Gizzi a far desistere la Mastracchio nonostante fosse stata scomunicata dal vescovo. Solo dopo che le altre monache l'avevano isolata, la Mastracchio abbandon\u00f2 la camera temendo pi\u00f9 l'isolamento che la scomunica.\nNel 1676, invece, successe che mons. Cito nomin\u00f2 cappellano don Pietro Varrone, canonico della Cattedrale, revocando il mandato a don Mario Cappella, indicato come cappellano dalla badessa. Quando il Varrone and\u00f2 al monastero trov\u00f2 le religiose che gli intimarono di andarsene perch\u00e9 esse non volevano nessun altro che don Mario Cappella, aggiungendo che chiunque fosse venuto al suo posto lo avrebbero ammazzato. Dopo alcuni giorni il Varrone torn\u00f2 dalle suore ma le monache vennero alla grata e lo insultarono \"con parole pessime et indegne\" ed il sacerdote scapp\u00f2 \"non potendo soffrire pi\u00f9 dette parolacce\". Si port\u00f2 dunque dalle clarisse il vicario vescovile per portare le suore all'obbedienza ma esse risposero al vicario \"Signor no, non volemo obedire, non volemo obedire\" gridando pi\u00f9 volte tali parole ed aggiungendone altre contro il vescovo, definite nel verbale del processo \"alquanto piccanti\". Di fronte a tale comportamento mons. Cito interd\u00ec l'edificio facendo affiggere davanti alla porta della chiesa il \"cedulone dell'interdizione\". Le suore contrattaccarono facendo ricorso alla S. Congregazione dei Vescovi che in data 22 luglio 1677 prosciolse le stesse dalla scomunica riconoscendo alla badessa il diritto di nomina del cappellano. Mons. Cito non diger\u00ec bene tale decisione dato che nello stesso anno non dette il suo assenso affinch\u00e9 il monastero riscuotesse un credito dall'Universitas di circa 100 ducati.\nMons. De Bellis nel 1686, due anni prima del terremoto che distrusse la \"vecchia\" Cerreto, continu\u00f2 l'opera riformatrice dei suoi predecessori ponendo fine ad alcuni usi che avevano luogo nel monastero come quello di trattenersi a lungo nel \"parlatorio\", di non ascoltare la messa ogni giorno, di introdurvi fanciulli e di non vestire uniformemente. Quest'ultima disposizione venne male accettata dalle clarisse ma alla fine esse obbedirono al vescovo. Successe diversamente per un altro editto che mons. De Bellis scrisse nel 1687 e che vietava alle suore di lavare la propria biancheria all'esterno dell'edificio. Infatti l'editto, affisso nel parlatorio tra le due grate, fu bruciato con l'ausilio di una canna passata tra le sbarre e che portava alla sommit\u00e0 \"un poco di candela accesa\". Le autrici del gesto, suor Andreana Gizzio e suor Romana Mastracchio, spedirono i resti bruciati dell'editto al vescovo, che le condann\u00f2 al carcere. E visto che le altre clarisse \"strepitando fortemente\" supportarono la Gizzio e la Mastracchio, furono tutte scomunicate. Ma la badessa dell'epoca, suor Giuditta Mazzacane, chiese perdono a nome suo e delle altre clarisse, ottenendo il ritiro della scomunica dal Vescovo.\nLa cerimonia in cui le educande diventavano monache, detta \"professione\", era un importante evento dove intervenivano le pi\u00f9 autorevoli autorit\u00e0 civili ed ecclesiastiche locali. Al termine del rito un oratore leggeva un'orazione in latino e volgare che veniva poi distribuita anche ai presenti. Non fu un momento di festeggiamento e di gioia la professione che doveva toccare a Maria Cecilia Mazzella di Vitulano il 3 luglio 1740. In quel giorno accadde che il sacrestano Domenico Tacinella pose per errore, contravvenendo alle volont\u00e0 del vescovo, due sedie di cuoio \"per il Sig. Governatore della Contea, avanti la prima fila delle sedie di paglia\" che per\u00f2 vennero subito tolte. Giunto il Governatore Gennaro de Porres e suo nipote, egli, forse gi\u00e0 prevenuto, ordin\u00f2 al sacrestano di riportare le poltroncine in cuoio dove si accomod\u00f2 con il suo accompagnatore. Le suore e la gente intervenuta iniziarono sottovoce a commentare il fatto mentre nessuno osava contraddire la prepotenza del De Porres. Arrivato il vescovo mons. Antonio Falangola ed informato dell'accaduto dal cappellano don Francesco Cerro, interd\u00ec la chiesa e annull\u00f2 la cerimonia ordinando di essere riportato nell'Episcopio.\nAlla fine del XVIII secolo il monastero fu al centro di due diverse vicende di cronaca. La prima riguard\u00f2 Maria Antonia Cestaro, una giovane suora che fu costretta a prendere il velo a soli sedici anni con la promessa del padre di averla successivamente portata in un monastero a Napoli. Morto il padre, questi non solo dimentic\u00f2 la promessa fatta alla figlia ma addirittura le assegn\u00f2 solo 36 ducati annui di rendita contro i 144 del suo cameriere. Di fronte alla caduta di questa speranza, la Cestaro, nel 1783, supplic\u00f2 mons. Pascale e il re Ferdinando IV di trasferirla a Napoli, ma il sovrano, sentito il parere negativo del vescovo, ricus\u00f2 la supplica, facendo cos\u00ec trascorrere alla monaca il resto della sua vita nel monastero di Cerreto. Nel 1778, invece, successe che a seguito della morte di suor Maria Angela d'Adona, sua nipote suor Maria Serafina si impossess\u00f2 delle chiavi della cella dichiarando che \"sua zia, quando venne fabbricato il monastero\", contribu\u00ec con la somma di 40 ducati. La badessa e le altre clarisse fecero ricorso al vescovo mons. Pascale che bocci\u00f2 l'atteggiamento della d'Adona.\nDescrizione.\nEx monastero (Istituto Leone XIII).\nL'Ex monastero delle clarisse, \"Istituto Leone XIII\" dal 1930, \u00e8 un imponente complesso a pianta quadrata con un chiostro interno vasto 1.500 m2 ed un ampio giardino retrostante. Dell'edificio originario destinato ad ospitare le suore Clarisse restano solo, oltre la Chiesa, alcuni usci delle celle sulla facciata verso piazza Roma, il parlatorio e il \"carcere\", avendo subito l'edificio radicali trasformazioni architettoniche nel XX secolo.\nNell'atrio di ingresso \u00e8 sito il monumento funebre della prima badessa, Caterina Sanframondi, costituito da un bassorilievo con la sua effigie e gli stemmi degli Angioini e dei Sanframondi, e da una lunga iscrizione in latino, aggiunta nel 1846. A sinistra vi \u00e8 l'accesso al locale dove un tempo era sita la \"ruota dei rejetti\" che permetteva alle monache di scambiare dei manufatti con l'esterno. Il locale successivo \u00e8 invece il parlatorio. Qui le suore discutevano, tramite una grata, con i parenti. Interessante \u00e8 il percorso che le clarisse facevano per giungere al parlatorio, dietro le grate. Esso, ancora intatto, \u00e8 costituito da un lungo insieme di corridoi scuri, illuminati solo al termine da un piccolo uscio sito in alto nella parete. La cella del \"carcere\", destinata ad ospitare le suore disobbedienti, \u00e8 angusta e non ha nessuna finestra n\u00e9 apertura verso l'esterno.\nIl refettorio era ospitato in un vasto locale oggi divenuto sede delle riunioni del Consiglio Generale della Comunit\u00e0 Montana del Titerno mentre sotto l'attuale cucina vi sono il granaio ed una serie di cunicoli che passando al di sotto del vasto chiostro univano le diverse ale del complesso. Un alto muro cinge invece il retrostante giardino dove sono site le sepolture delle suore ed un edificio oggi in abbandono dove vi sono diverse vasche per il lavaggio delle vesti, un grande forno e l'antica cucina.\nAll'angolo fra piazza Roma e via Telesina, nell'isolato del monastero, \u00e8 sita la \"Vecchia fucina\", un'antica bottega di fabbri.\nChiesa.\nLa chiesa delle Clarisse o di \"Santa Maria Mater Christi\", annessa al monastero, \u00e8 ad aula unica con pronao, altari laterali e cupola. L'esterno precedentemente ai recenti lavori di restauro era in tufo grigio a vista.\nNell'interno, sui cornicioni delle pareti a sinistra e dietro l'altare maggiore sono site delle grate lignee dorate da cui le suore clarisse ascoltavano la messa.\nIl pronao della chiesa \u00e8 costituito da un'ampia sala pavimentata interamente in \"riggiole\" (mattonelle) in ceramica cerretese del XVIII secolo.\nPresbiterio.\nPrecede il presbiterio l'arco maggiore sui cui pilastri sono due dipinti ovali raffiguranti Santa Chiara e San Francesco. L'altare maggiore, discostato dalla parete di fondo, \u00e8 in marmi policromi intarsiati e risale al 1738. Alla sua base vi \u00e8 un bassorilievo raffigurante il Buon pastore. Sulla parete di fondo \u00e8 una tela settecentesca raffigurante la Pentocoste con la Vergine attorniata dagli apostoli.\nDietro l'altare maggiore sono i resti dell'antico pavimento in ceramica cerretese della chiesa, con motivo a rosa dei venti. A sinistra di chi vede l'altare \u00e8 una finestrella dalla quale le suore ricevevano l'eucaristia.\nSacrestia.\nIn un vasto locale attiguo alla sacrestia vi \u00e8 un'esposizione di reperti di interesse storico ed artistico che ripercorrono la storia del monastero ed in particolar modo quella delle Suore di Carit\u00e0 di Nostra Signora del Buono e Perpetuo Soccorso, dalla loro venuta a Cerreto Sannita nel 1888 sino ai giorni nostri.\nCappella.\nParallela alla chiesa, ma pi\u00f9 piccola, \u00e8 una cappella contenente un altare ligneo e delle sculture settecentesche."}
{"id": "2135442", "revid": "300067", "url": "https://it.wikipedia.org/wiki?curid=2135442", "title": "Wayne Kreklow", "text": ""}
{"id": "2135443", "revid": "290948", "url": "https://it.wikipedia.org/wiki?curid=2135443", "title": "Storia dell'Industria Italiana", "text": ""}
{"id": "2135447", "revid": "306856", "url": "https://it.wikipedia.org/wiki?curid=2135447", "title": "Dario Venegoni", "text": "Biografia.\nFiglio di Carlo Venegoni e Ada Buffulini, deportati politici nel campo di concentramento nazifascista di Bolzano, \u00e8 noto per i suoi studi sui campi di internamento, concretizzatisi poi in articoli, libri, mostre e film. Come giornalista ha collaborato con il Corriere della Sera e l'Unit\u00e0. Dal 1993 al 1999 \u00e8 stato direttore della rivista ufficiale dell'ANED \"Triangolo Rosso\" dedicata alla deportazione e alla memoria degli internati nelle diverse tipologie dei campi nazifascisti. Ad ottobre 2015 succede a Gianfranco Maris come presidente nazionale dell\"'Associazione nazionale ex deportati nei campi nazisti\".\nConsulenze, webmaster e mostre sulla deportazione.\nEsperto in comunicazione, Venegoni ha prestato consulenza per diverse pubblicazioni, creato siti e curato mostre sulla deportazione.\n\"I deportati politici dell'alto milanese nei lager nazisti\", \u00e8 una pubblicazione su una ricerca condotta su trecentoventi operai, sindacalisti e partigiani arrestati a Busto Arsizio, Gallarate, Arluno, Castano Primo, Legnano, Magenta, Rho e Saronno e condotti in diversi campi del Reich per lavorare come schiavi. \"Dalla fabbrica ai lager\", \u00e8 un libro dedicato alle testimonianze di familiari e deportati politici dell'area industriale di Sesto San Giovanni. La resistenza testimoniata tramite i disegni \u00e8 una pubblicazione dal titolo: \"Buchenwald 1943 -1945\", in cui due disegnatori antifascisti documentano gli orrori quotidiani di uno dei campi pi\u00f9 famigerati, quello di Buchenwald.\nCome webmaster, nel 1997, Venegoni realizza il sito web ufficiale dell'ANED, nel 2000 il sito ufficiale dell'ANPI. Cura inoltre per i partigiani combattenti di Legnano la storia dei quattro fratelli Venegoni, in particolare il racconto di Mauro, barbaramente ucciso dai fascisti e decorato post-mortem con la Medaglia d'oro al Valor Militare. Inoltre nel 2001 ha curato un sito per un'agenzia di viaggi di Milano che si occupa di viaggi per motivi di studio da parte di giovani in visita negli ex campi di concentramento nazisti.\nAttivo oratore sulla deportazione anche nella giornata della memoria, Venegoni ha curato, promosso e prestato consulenza per diverse mostre, fra le quali si ricorda quella itinerante \"Oltre quel muro. La resistenza nel campo di Bolzano 1944-45\". Per la giornata della memoria del 2018, ha prestato consulenza per la mostra \"In treno con Teresio. I deportati del trasporto 81 Bolzano-Flossenb\u00fcrg\"."}
{"id": "2135450", "revid": "921573", "url": "https://it.wikipedia.org/wiki?curid=2135450", "title": "Liliana Eritrei", "text": "Biografia.\nIn parallelo agli studi in lettere e filosofia con specializzazione in storia del cinema, consegu\u00ec il diploma in recitazione e drammatizzazione. Studia Sceneggiatura con Robert Mc Kee, Nikita Michalkov, Morton Zarcoff, Tom Logan e Paul Gray.\nIl suo debutto cinematografico \u00e8 del 1982 con \"Sesso e volentieri\" di Dino Risi; tra il 1984 e il 1987 fu componente, insieme a Silvio Vannucci e Giampaolo Fabrizio, del trio comico \"la Tresca\" che prese parte a diversi programmi televisivi tra cui \"Premiatissima\", \"Shaker\", \"Grand Hotel\", \"Che fai, mangi?\" e alla prima edizione di \"Buona Domenica\" di Maurizio Costanzo.\n\u00c8 stata autrice teatrale per Rodolfo Lagan\u00e0 e Francesca Reggiani.\nPartecipa alla rassegna \"Attori in cerca d'autori\" ideata da Ennio Coltorti e vince il premio \"Gianluca Favilla\" con il monologo \"Fiori freschi per Carmen\" interpretato da Maurizio Mattioli.\nIn campo musicale ha curato la regia di un live della cantante Tosca; ha anche collaborato allo script del video musicale \"Acqua di mare\" per la cantante Mietta.\nNel 2014 scrive e dirige il cortometraggio \"Io sono qui\", finalista al RIFF \"Rome Independent Film Festival\" in concorso ai David di Donatello 2015. Per questo corto Claudia Crisafio riceve il premio \"Miglior attrice protagonista\" al \"Saturno Film Festival\" e al \"Festival Tulipani di Seta Neta\".\nDal 2000 \u00e8 acting coach e insegna privatamente dizione, recitazione e drammatizzazione.\nVita privata.\n\u00c8 stata sposata dal 1982 al 1989 con l'attore e regista Silvio Vannucci.\n\u00c8 sposata dal 1999 con Andrea Busiri Vici d'Arcevia, cinema operator, con cui ha due figlie, Giulia e Alexandra."}
{"id": "2135458", "revid": "300067", "url": "https://it.wikipedia.org/wiki?curid=2135458", "title": "Rick Robey", "text": ""}
{"id": "2135461", "revid": "192549", "url": "https://it.wikipedia.org/wiki?curid=2135461", "title": "Arcivescovo di Tiro", "text": ""}
{"id": "2135463", "revid": "330137", "url": "https://it.wikipedia.org/wiki?curid=2135463", "title": "Pretore romano", "text": ""}
{"id": "2135473", "revid": "307923", "url": "https://it.wikipedia.org/wiki?curid=2135473", "title": "Arcivescovo di Caesarea", "text": ""}
{"id": "2135474", "revid": "765341", "url": "https://it.wikipedia.org/wiki?curid=2135474", "title": "Missing Songs", "text": "Missing Songs \u00e8 una raccolta di B-side e demo della indie rock band inglese Max\u00efmo Park. La raccolta contiene una cover di \"Insolation\" originaria di John Lennon che fu inclusa anche in una compilation di cover di Lennon distribuita da un mensile musicale britannico.\nJapanese Edition.\nLa raccolta fu pubblicata in Giappone per la Beat Records il 27 luglio 2005. Le tracce sono differenti dall'edizione britannica."}
{"id": "2135479", "revid": "254401", "url": "https://it.wikipedia.org/wiki?curid=2135479", "title": "Palazzo Bernardo e Giuseppe De Franchi", "text": "Il palazzo Bernardo e Giuseppe De Franchi Toso \u00e8 un edificio sito in piazza della Posta Vecchia al civico 2 nel centro storico di Genova. L'edificio fu inserito nella lista dei palazzi iscritti ai Rolli di Genova. Fu un\u2019importante sede del Partito Socialista Italiano dal 1952 al 2003.\nStoria e descrizione.\nIl palazzo sorge su parte di isolato gi\u00e0 degli Spinola e dei Grimaldi poi ricostruito per dimora dei De Franchi Toso. Le diverse propriet\u00e0 dell'area furono acquistate da Bernardo e Giuseppe De Franchi Toso che nel 1563 ordinarono i lavori di costruzione del palazzo che ospiter\u00e0 Gerolamo De Franchi Toso - quest'ultimo doge della Repubblica di Genova nel biennio 1581-1583 - e apparterr\u00e0 alla famiglia fino al 1818. I De Franchi mantennero parzialmente le murature perimetrali preesistenti, in particolare sul vicolo Spinola dove vi sono ancora blocchi di pietra squadrata del portico tardomedievale tamponato nel XVI secolo.\nL'edificio, con sopraelevazioni del XIX secolo, ha un portale in stile dorico che, attraverso l'atrio tramezzato da una bottega, introduce su un ampio cortile loggiato.\nCon i bombardamenti della seconda guerra mondiale, il palazzo ebbe seri danni alle decorazioni interne. Oggi \u00e8 possibile ammirare due saloni monumentali con gli affreschi di Bernardo Castello, \"Scene della Gerusalemme liberata\", e di Domenico Fiasella, \"Sansone che stermina i Filistei\". Gli affreschi del Castello furono eseguiti nel primo decennio del Seicento, dopo che il pittore, che aveva lo studio nella stessa piazza della Posta, aveva illustrato l'edizione genovese della \"Gerusalemme Liberata\" del 1590, essendo stato poco tempo prima a Ferrara per conoscere personalmente il Tasso. Nel salone \u00e8 raffigurato, al centro, l'assedio di Gerusalemme con l'aiuto della torre d'assedio, e nei sei riquadri circostanti le storie di Goffredo di Buglione. Sul soffitto dell'altro salone, invece, il Fiasella rappresenta il celebre episodio biblico di Sansone che sconfigge i Filistei armato solo di una mascella d'asino.\nIn seguito ad un periodo in cui la propriet\u00e0 del palazzo fu del conte Amedeo Umberto Alberti, i due piani nobili dello stesso divennero successivamente sede provinciale del Partito Socialista Italiano dal 1952 al 2003, anno in cui la propriet\u00e0 dei piani nobili dell'edificio \u00e8 stata ceduta per poco meno di 1 miliardo di lire a privati."}
{"id": "2135482", "revid": "787565", "url": "https://it.wikipedia.org/wiki?curid=2135482", "title": "Soci\u00e9t\u00e9 nationale de constructions a\u00e9ronautiques du Centre", "text": "La Soci\u00e9t\u00e9 nationale de constructions a\u00e9ronautiques du Centre (SNCAC) era un'azienda aeronautica francese creata dalla nazionalizzazione dei costruttori di aeromobili nel 1936.\nSi \u00e8 formata dal consolidamento degli stabilimenti Hanriot a Bourges, Farman a Boulogne-Billancourt e Loire-Nieuport di Issy-les-Moulineaux.\nRitenuta insufficiente come dimensioni venne incorporata nella Soci\u00e9t\u00e9 nationale de constructions a\u00e9ronautiques du Nord (SNCAN) nel 1949."}
{"id": "2135483", "revid": "1573940", "url": "https://it.wikipedia.org/wiki?curid=2135483", "title": "Palazzo Jacopo Spinola", "text": "Il palazzo Jacopo Spinola \u00e8 un edificio sito in via della Posta Vecchia al civico 16 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nL'edificio acquista l'attuale compiutezza formale dopo l'accorpamento di due case medievali, voluto da Jacopo Spinola intorno al 1531 cos\u00ec come attesta la data su un capitello del cortile.\nDegna di nota \u00e8 la soluzione del cortile angolare, oggi mascherato da una bottega, come pure l'attenzione ai particolari decorativi dei portali, delle cornici delle finestre e dei rivestimenti interni (azulejos).\nLa decadenza dei manufatti si avverte gi\u00e0 alla fine del Cinquecento tanto che manca nel rollo del 1614. Nel 1624 passa per asta pubblica a Stefano De Nigro, nel 1756 Martino De Martini gli restituisce un momento di fortuna. Nel 1812 ne divengono proprietari i Romanengo, che decidono di abitarne solo una parte, affittandone una piccola porzione, e poi nel 1871 alla famiglia Parodi, che trasforma il palazzo in casa ad appartamenti.\nIl palazzo conserva tuttavia un impianto originario di grande nobilt\u00e0: da un portale interno in pietra nera, con medaglioni imperiali, si raggiunge lo scalone con volte a stella, sul quale si affacciano ai diversi ballatoi altri portali in pietra nera con stipiti e architravi decorati; ne', al piano nobile tramezzato, manca un monumentale soffitto ligneo sorretto da mensole in pietra.\nCelebre \u00e8 il portale esterno in marmo di Pace Gagini, con stipiti a candelabri e sopraporta che raffigura il \"Trionfo della famiglia Spinola\"."}
{"id": "2135488", "revid": "1543377", "url": "https://it.wikipedia.org/wiki?curid=2135488", "title": "Cindy Blackman", "text": "Blackman \u00e8 principalmente nota per aver registrato e girato in tour con il rocker Lenny Kravitz. Ha registrato numerosi album jazz, ed ha collaborato con importanti artisti della scena jazz e rock internazionale, come Pharoah Sanders, Ron Carter, Sam Rivers, Cassandra Wilson, Angela Bofill, Buckethead, Bill Laswell e Joe Henderson. Cindy Blackman ha dichiarato che Tony Williams \u00e8 stato il musicista che pi\u00f9 ha influenzato la sua produzione.Nel 2010 \u00e8 in tour col fidanzato Carlos Santana che, pubblicamente, durante un concerto a Chicago le chiede di diventare sua moglie. Si sono sposati a Maui, Hawaii, il 19 dicembre 2010."}
{"id": "2135493", "revid": "767487", "url": "https://it.wikipedia.org/wiki?curid=2135493", "title": "Roberto Tardito", "text": "Spazia dalla sua attivit\u00e0 principale, alla musica sperimentale, alla musica per il teatro. Ha partecipato al progetto WE7 di Peter Gabriel.\nBiografia.\nNel 2005 partecipa al festival Tavagnasco Rock dove si esibisce con Mauro Pagani e Morgan.\nNel 2007 pubblica l'album \"Controvento\", con la collaborazione di Angelo Adamo, Giorgio Cordini, Alberto Guareschi, Agostino Marangolo, Antonio Marangolo, Pier Michelatti, Vincenzo Zitello che gli permette di entrare, primo italiano, nell'ambito del progetto WE7 promosso da Peter Gabriel.\nNel 2008 tiene una serie di concerti attraverso la piattaforma virtuale Second Life: 116 date e oltre 45.000 spettatori. Il concerto del 14 giugno 2008 a Dresda viene trasmesso in diretta dalla radio tedesca.\nSempre nel 2008 esce \"Distanze\", un album sperimentale. A dicembre dello stesso anno viene pubblicato l'album \"Otrebor (Altri peccati di giovent\u00f9)\", promosso in Italia con un breve tour di 19 date.\nNel 2010 scrive la biografia ufficiale di Angelo Branduardi \"Cercando l'oro\", realizzata con la collaborazione dell'artista lombardo. Quasi contemporaneamente viene pubblicato \"Se fossi Dylan\", del quale esce anche la versione inglese \"If I Were Dylan\". L'album \u00e8 prodotto con la collaborazione di musicisti provenienti da vari paesi . Segue una serie di concerti che toccano 35 delle principali citt\u00e0 italiane.\nIl 2011 vede la pubblicazione di \"Retrospettiva\", antologia composta da brani eseguiti in una nuova versione, e di \"Porto Argo\", album di inediti, contenente un brano composto da Vincenzo Zitello. Segue un periodo di concerti in Italia, Belgio, Germania e Slovenia.\nNel 2012 viene pubblicato \"Punto di fuga\", realizzato con la collaborazione di musicisti europei e americani, tra i quali Riccardo Galardini, Steve Cooper, Peter Sitka, Nathan Steers e Carlos Meza.\nNel 2014 viene pubblicato \"Era una gioia appiccare il fuoco\", album prodotto da Fabrizio Barale e dallo stesso Roberto Tardito, realizzato con la collaborazione di Claudio Fossati, Riccardo Galardini, Max Gelsi, Guido Guglielminetti, Simone Lombardo, Milen Slavov.\nIl 2017 \u00e8 l'anno della pubblicazione di \"Aquarium\", un album completamente acustico, composto da brani gi\u00e0 pubblicati e realizzato con Fabrizio Barale, Riccardo Galardini, Max Gelsi e Vincenzo Zitello. A partire dal luglio dello stesso anno e fino alla met\u00e0 del 2019 Tardito tiene una serie di concerti in Europa, toccando Italia, Svizzera, Germania, Francia, Inghilterra e Scozia.\nNel 2021 Tardito pubblica \"Tutto ci\u00f2 che non vuoi sapere\", album contenente undici brani inediti."}
{"id": "2135494", "revid": "24443", "url": "https://it.wikipedia.org/wiki?curid=2135494", "title": "Sorgenti del fiume Secchia", "text": ""}
{"id": "2135507", "revid": "92723", "url": "https://it.wikipedia.org/wiki?curid=2135507", "title": "Marie Hallynck", "text": "Percorso.\nMarie Hallynck comincia lo studio del violoncello nella sua citt\u00e0 natale, per poi continuare a Parigi con Reine Flachot.\nDopo studi precoci presso Edmond Baert al Conservatoire Royal de musique de Bruxelles, ed alla Chapelle musicale Reine \u00c9lisabeth, Marie Hallynck si perfeziona con J\u00e1nos Starker negli Stati Uniti e Natal'ja Gutman alla Musikhochschule di Stoccarda.\nHa guadagnato numerosi primi premi in occasione di contributi nazionali ed internazionali a Bruxelles, Gand, Parigi, Eindhoven.\nNel 1992 riceve i diplomi d'onore del Mozarteum di Salisburgo e dell'Accademia Chigiana di Siena e giunge terza all'Eurovision Young Musicians.\nNel 1993 diventa laureata della Fondazione belga della Vocazione, e nel 1996 l'associazione Juventus (associazione che raccoglie ogni anno dei giovani dai 18 ai 26 anni scelti fra i talenti pi\u00f9 promettenti dell'Europa intera) la sceglie fra i suoi vincitori. Ottiene anche una borsa della fondazione Emile Bernheim.\nNel 2000, Marie Hallynck ha debuttato in recital alla Carnegie hall di New York cos\u00ec come con l'Orchestra Filarmonica di Berlino in veste di solista, dove verr\u00e0 reinvitata l'anno successivo.\nNel 2001, l'associazione delle sale da concerto europee la sceglie come \"Rising Star\" e, nel 2002, l'unione della stampa musicale belga la nomina \"solista dell'anno\" (premio che hanno ricevuto artisti confermati come Gidon Kremer, Antonio Pappano o Philippe Herreweghe).\nViene accolta nelle pi\u00f9 prestigiose sale da concerto europee, fra le quali il palazzo de Beaux-Arts di Bruxelles, Concertgebouw di Amsterdam, Musikverein di Vienna, Wigmore Hall di Londra, Symphony Hall di Birmingham, Carnegie Hall di New York, Philharmonies di Berlino e di Colonia, Th\u00e9\u00e2tre de la Ville et la Cit\u00e9 de la Musique a Parigi.\nSolista affermata, Marie Hallynck ha suonato con una quarantina di orchestre belghe e straniere (Francia, Germania, Paesi Bassi, Stati Uniti, Portogallo\u2026) fra cui nel 2005, l'Orchestra nazionale del Belgio, l'Orchestra sinfonica delle Fiandre, la Filarmonica di Anversa, l'Orchestra di camera di Vallonia, l'Orchestra Filarmonica di San Pietroburgo, l'Orchestra di camera del Concertgebouw di Amsterdam, l'Orchestra Filarmonica di Rotterdam\u2026\nMarie Hallynck ha collaborato con artisti come Martha Argerich, Vadim Repin, C\u00e9dric Tiberghien, Alexandre Tharaud, Jean-Claude Vanden Eynden, Ronald Van Spaendonck, G\u00e9rard Causs\u00e9, i quartetti Danel, Pzazak e Ysaye, Alexandre Melnikov, Bruno Pasquier, Isabelle Faust, Janine Jansen, Julian Rachlin, Mischa Maisky, Renaud Capu\u00e7on\u2026\nParallelamente alle sue attivit\u00e0 di concertista, insegna dall'et\u00e0 di 18 anni al conservatorio reale di Bruxelles. \nNel 2006, con il clarinettista Ronald Van Spaendonck (vincitore Juventus) ed il pianiste Muhiddin D\u00fcrr\u00fcoglu-Demiriz, Marie Hallynck ha fondato l'Ensemble Kheops.\nMarie Hallynck suona un violoncello Matteo Goffriller, Venezia 1717."}
{"id": "2135508", "revid": "124123", "url": "https://it.wikipedia.org/wiki?curid=2135508", "title": "Zohra Sehgal", "text": "\u00c8 apparsa, infatti, in molti film di Bollywood, dal 1946 ad oggi."}
{"id": "2135511", "revid": "46931", "url": "https://it.wikipedia.org/wiki?curid=2135511", "title": "Crimini", "text": ""}
{"id": "2135512", "revid": "20830405", "url": "https://it.wikipedia.org/wiki?curid=2135512", "title": "The numa numa dance", "text": ""}
{"id": "2135516", "revid": "7", "url": "https://it.wikipedia.org/wiki?curid=2135516", "title": "Gianni Glori", "text": ""}
{"id": "2135518", "revid": "7", "url": "https://it.wikipedia.org/wiki?curid=2135518", "title": "Gianni Musy Glori", "text": ""}
{"id": "2135520", "revid": "28592", "url": "https://it.wikipedia.org/wiki?curid=2135520", "title": "Dumy", "text": ""}
{"id": "2135521", "revid": "28592", "url": "https://it.wikipedia.org/wiki?curid=2135521", "title": "Zemstva", "text": ""}
{"id": "2135528", "revid": "767487", "url": "https://it.wikipedia.org/wiki?curid=2135528", "title": "Effedia - Sulla mia cattiva strada", "text": "Effedia - Sulla mia cattiva strada \u00e8 un album di Fabrizio De Andr\u00e9, pubblicato il 31 ottobre 2008.\nLa raccolta si divide in 3 dischi, di cui due audio ed uno video in cui Fabrizio racconta s\u00e9 stesso, la sua vita, la nascita dei suoi pi\u00f9 grandi successi. Include 3 canzoni inedite (\"Bella se vuoi volare\", \"Maria Giuana\", \"Dai monti della Savoia),\" una versione inedita di \"Don Raffa\u00e8\" e una di \"Cielito lindo\". Include l'ultima canzone registrata in studio da De Andr\u00e9, il duetto con Mina ne \"La canzone di Marinella\".\nLa parola \"Effedia\" deriva dalle iniziali del nome di De Andr\u00e9 (Fabrizio De Andr\u00e9)."}
{"id": "2135530", "revid": "28592", "url": "https://it.wikipedia.org/wiki?curid=2135530", "title": "Iwan Issajewitsch Bolotnikow", "text": ""}
{"id": "2135531", "revid": "729019", "url": "https://it.wikipedia.org/wiki?curid=2135531", "title": "SNCAC NC-600", "text": "Lo SNCAC NC-600 era un prototipo di caccia pesante ad ala media bimotore realizzato dall'azienda francese Soci\u00e9t\u00e9 nationale de constructions a\u00e9ronautiques du Centre (SNCAC) all'inizio degli anni quaranta.\nCostruito in un solo esemplare, era uno sviluppo del precedente Hanriot H-220. Caratterizzato da un impennaggio di coda bideriva e un carrello d'atterraggio triciclo posteriore completamente retrattile non venne avviato alla produzione."}
{"id": "2135532", "revid": "827882", "url": "https://it.wikipedia.org/wiki?curid=2135532", "title": "Ivan Isaevi\u010d Bolotnikov", "text": "Bolotnikov nacque servo della gleba ma fugg\u00ec presso i Cosacchi del Don. Fu catturato poco pi\u00f9 tardi dai Tatari della Crimea e venduto come schiavo ai turchi, che ne fecero un prigioniero; riusc\u00ec per\u00f2 ad evadere e raggiungere Venezia, da cui torn\u00f2 in Russia passando per la Germania e la Polonia. Giunse nella citt\u00e0 di Poutivl (nell'odierna Ucraina) mentre scoppiava una rivolta popolare. Bolotnikov prende la testa della sollevazione che si d\u00e0 come obiettivo abbattere lo zar Vassili Chouiski. I suoi ranghi si accrescono rapidamente: erano composti da servi, paesani liberi, cosacchi e altre categorie di popolazione compresi molti boiardi e kniaz'. Nei suoi proclami, non chiama solo alla lotta per rovesciare lo zar, ma reclama anche ugualmente l'abolizione della servit\u00f9.\nAl culmine della sollevazione, controllava pi\u00f9 di 70 citt\u00e0 nel sudest e nel sud della Russia e il bacino medio e inferiore del Volga. In ottobre-novembre 1606 assedi\u00f2 Mosca, ma venne sconfitto e si dovette ritirare a Kaluga. I suoi proclami rivoluzionari contro i boiardi avevano finito per alienargli le simpatie della piccola nobilt\u00e0 che l'aveva un tempo sostenuto. Nel 1607, fu sconfitto e catturato presso Tula; imprigionato a Kargopol, Bolotnikov fu accecato e annegato nel 1608."}
{"id": "2135534", "revid": "35813", "url": "https://it.wikipedia.org/wiki?curid=2135534", "title": "Der Vampyr", "text": ""}
{"id": "2135536", "revid": "125688668", "url": "https://it.wikipedia.org/wiki?curid=2135536", "title": "X Factor (Italia) (seconda edizione)", "text": "La seconda edizione di X Factor \u00e8 andata in onda dal 12 gennaio al 19 aprile 2009 su Rai 2 (ad eccezione della finale trasmessa su Rai 1). L'edizione ha iniziato le trasmissioni il 12 gennaio 2009, ogni luned\u00ec, scontrandosi cos\u00ec con la nona edizione del Grande Fratello. Dal 17 marzo 2009, il programma si \u00e8 spostato al marted\u00ec. Marted\u00ec 7 aprile 2009 il programma non \u00e8 andato in onda per rispetto alle vittime del terremoto dell'Abruzzo. La semifinale \u00e8 quindi stata rinviata al 14 aprile. La finale \u00e8 andata in onda il 19 aprile su Rai 1. I candidati che hanno partecipato alla prima fase dei provini sono stati circa 21.000, ma solo 200 sono arrivati alla seconda fase, quella del Bootcamp.\nIl premio per il vincitore \u00e8 stato un contratto discografico del valore di 300.000 \u20ac e la pubblicazione del singolo contenente l'inedito proposto, la sera della finale, dal vincitore. Al sabato andava in onda il Processo a X Factor, un talk show dove si \"processavano\" i giudici e i concorrenti con opinionisti in studio. Ha condotto sempre Francesco Facchinetti. Nella serata finale del 19 aprile \u00e8 stato proclamato vincitore della seconda edizione Matteo Becucci, che rientrava fra gli artisti affidati al cantante Morgan. Nonostante non abbia vinto, la cantante di maggior successo dell'edizione \u00e8 stata Noemi, artista amatissima dal pubblico che faceva parte della squadra di Morgan.\nDurante l'estate 2009 i ragazzi di X Factor che hanno avuto maggiore successo sono stati impegnati nell'X Factor Tour.\nL'8 marzo 2009 Simona Ventura ha ritirato al Teatro Ariston di Sanremo il Premio Regia Televisiva per la categoria \"Top Ten\".\nGiudici e presentatore.\nI giudici della prima stagione sono stati riconfermati per la seconda edizione del programma. Sono stati, nuovamente, Simona Ventura, Morgan (Marco Castoldi) e Mara Maionchi i capitani delle tre categorie, coloro che si fronteggeranno per far prevalere un cantante del proprio gruppo e trovare la nuova popstar italiana.\nConfermato anche il presentatore, Francesco Facchinetti, che ha condotto le strisce quotidiane in daytime e la puntata serale del luned\u00ec.\nIl programma.\nProvini.\nLa fase dei provini di fronte ai tre giudici \u00e8 stata trasmessa da marted\u00ec 25 novembre a sabato 20 dicembre. Alla fine di questa fase, circa 200 artisti sono rimasti in lizza per un posto nella rosa finale; la produzione ha anche assegnato ai tre giudici le rispettive categorie da rappresentare. La divisione \u00e8 avvenuta nel seguente modo:\nBootcamp.\nIn questa fase, in onda da luned\u00ec 22 dicembre, i giudici hanno avuto la possibilit\u00e0 di scegliere, individualmente, i cantanti da far passare al terzo provino. Il bootcamp, diviso in due giorni, ha visto ridursi gradualmente tutti i cantanti che avevano ottenuto almeno due s\u00ec su tre nella prima fase, fino ad arrivare ad un gruppo di otto semi-finalisti. Nelle giornate di luned\u00ec 22 e marted\u00ec 23 sono andate in onda le scelte di Mara Maionchi, per quanto riguarda i gruppi vocali, aiutata da Gaudi, che l'anno scorso fu il vocal coach di Morgan (sempre nella categoria dei gruppi vocali). Dal 1\u00ba gennaio, dopo la pausa natalizia, vengono mostrate le scelte di Morgan e Simona Ventura. Ogni giudice \u00e8 stato aiutato, nella scelta, da un vocal coach. Alla fine dei bootcamp, ogni giudice ha scelto otto candidati da portare alla scelta finale.\nScelta finale.\nAlla scelta finale sono arrivati otto finalisti per ogni categoria. Qui sono stati sottoposti ad un ultimo verdetto, sulla base di una sola canzone con la quale convincere il giudice corrispondente per riuscire ad arrivare in finale. Solo quattro artisti per ogni categoria approdarono alla prima puntata serale.\nNota: le Yavanna, trio vocale qualificatosi per la scelta finale, non si sono presentate all'ultima selezione poich\u00e9, come diranno nei provini per l'edizione successiva, una di loro aveva problemi alla voce.\nFinalisti.\nI seguenti cantanti sono approdati alla prima puntata del programma.\nDettaglio delle puntate.\nPrima puntata.\nVoto dei giudici per eliminare:\nSeconda puntata.\nVoto dei giudici per eliminare:\nTerza puntata.\nVoto dei giudici per eliminare:\nINTEGRAZIONE\nQuarta puntata.\nVoto dei giudici per eliminare:\nQuinta puntata.\nVoto dei giudici per eliminare:\nINTEGRAZIONE\nSesta puntata.\nVoto dei giudici per eliminare:\nSettima puntata.\nVoto dei giudici per eliminare:\nINTEGRAZIONE\nOttava puntata.\nVoto dei giudici per eliminare:\nNona puntata.\nVoto dei giudici per eliminare:\nDecima puntata.\nVoto dei giudici per eliminare:\nINTEGRAZIONE\nUndicesima puntata.\nTema: una canzone in italiano e una in inglese; nella prima manche ogni artista canta con un concorrente della stessa categoria precedentemente eliminato.\nVoto dei giudici per eliminare:\nDodicesima puntata.\nTema: una canzone in italiano e una in inglese, ma Daniele le ha cantate tutte e due in inglese; nella seconda manche ogni artista ha cantato un brano unplugged, con una band che ha suonato live la base della canzone.\nVoto dei giudici per eliminare:\nTredicesima puntata.\nVoto dei giudici per eliminare:\nX Factor - \"Il Gal\u00e0\".\nIl 21 giugno 2009 \u00e8 andato in onda su Rai 2, sempre condotto da Francesco Facchinetti, X Factor - \"Il Gal\u00e0\", puntata speciale della seconda edizione del talent show che ha visto l'assegnazione del premio della critica e alcuni duetti con gli artisti delle \"Nuove Proposte\" del Festival di Sanremo 2009. La puntata ha registrato l'11,40% di share con 645.000 spettatori.\nPremio della Critica.\nDi seguito viene riportata la classifica dei primi otto classificati per il \"Premio della Critica\":\nDuetti sanremesi.\nDurante il gal\u00e0 sono state eseguite alcune performance tra le \"Nuove Proposte\" del Festival di Sanremo 2009 ed alcuni tra i protagonisti della seconda edizione di X Factor. Di seguito elencati i duetti sulle canzoni di nuova generazione eseguiti sul palco della kermesse:\nTour.\nDurante l'estate 2009 i ragazzi di X Factor che hanno avuto maggiore successo sono stati impegnati nell\"'X Factor tour\".\nNel tour la band era composta da Stefano Cisotto (tastiere), Sergio Pescara (batteria), Gianni Cicogna (basso) e Michele Quaini (chitarra)."}
{"id": "2135544", "revid": "474175", "url": "https://it.wikipedia.org/wiki?curid=2135544", "title": "Navigazione Generale Italiana", "text": "Navigazione Generale Italiana \u00e8 stata una compagnia di navigazione costituita nel 1881 dalla fusione della compagnia Flotte Riunite Florio di Palermo e della Compagnia Rubattino di Genova, assorbita nel 1932 da Italia Flotte Riunite.\nStoria.\nLa fondazione.\nL'idea di creare un'unica compagnia di navigazione italiana fondendo quelle esistenti, per contrastare la concorrenza straniera, risaliva all'indomani dell'Unit\u00e0 d'Italia.\nNel 1873, al fine di risolvere la situazione debitoria della Rubattino, le banche iniziarono a proporre la fusione fra le due maggiori compagnie di navigazione italiane, la Rubattino e la Florio.\nAll'inizio degli anni ottanta dell'Ottocento la situazione debitoria della compagnia di Rubattino rimaneva irrisolta. Sul fatto che si dovesse procedere alla fusione della compagnia con la Flotta di Ignazio Florio erano d'accordo sia i due armatori interessati, sia i banchieri che ne curavano gli interessi, Carlo Bombrini della \"Banca Nazionale\" e Domenico Balduino del \"Credito Mobiliare\": si trattava di stabilire le modalit\u00e0 della fusione e soprattutto la composizione della nuova compagnia.\nLa prima mossa necessaria, quella a cui Rubattino si era sempre opposto, fu la trasformazione nel 1880 della sua compagnia da societ\u00e0 in accomandita semplice a societ\u00e0 in accomandita per azioni. Il capitale fu sottoscritto per il 42% da investitori lombardi e veneti guidati dalla \"Banca Generale\", per il 25% da banchieri svizzeri, per il 10% da azionisti torinesi, per il 9% da Rubattino, per il 6% da altri soggetti genovesi, per il 5% dal \"Credito Mobiliare\".\nFinalmente, il 4 settembre 1881 fu costituita a Genova la \"Navigazione Generale Italiana (Societ\u00e0 riunite Florio e Rubattino)\". Le 100.000 azioni rappresentanti il capitale sociale di circa cinquanta milioni di lire furono attribuite per il 40% ai precedenti soci della compagnia Florio o a soggetti designati dai Florio e per il 40% ai precedenti soci della compagnia Rubattino o a soggetti designati da Raffaele Rubattino, mentre il restante 20% and\u00f2 alla Societ\u00e0 Generale di Credito Mobiliare, in breve detta \"Credito mobiliare\", che aveva patrocinato la fusione e che avrebbe fornito e guidato appoggi finanziari per lo sviluppo della flotta, sia diretti, sia tramite collocamento in Borsa dei titoli.\nAl \"Credito Mobiliare\", si affiancavano nei finanziamenti e nelle operazioni in Borsa altre banche e banchieri privati: a Roma la \"Banca Generale\"; a Torino la casa U.Geisser; a Genova Rodolfo Hofer (svizzero, marito di una cugina di Rubattino e suo erede) e la Banca di Genova; a Milano Achille Villa, Burocco Casanova, G.Crespi &amp; C., Zaccaria Pisa; a Venezia la Banca Veneta di Depositi e Conti Correnti.\nLa sede fu fissata inizialmente a Palermo e successivamente spostata a Roma, mentre Genova e Palermo erano i compartimenti operativi.\nCoi suoi 83 piroscafi (subito passati ad oltre 100), la Navigazione generale italiana si presentava come il pi\u00f9 grande complesso armatoriale mai sorto in Italia.\nSuccessive acquisizioni.\nLa \"\"Societ\u00e0 Italiana di Trasporti Marittimi Raggio &amp; Co.\" era stata fondata a Genova nel 1882 da Carlo, Edilio ed Armando Raggio per un collegamento sia merci che passeggeri tra l'Italia e il Sud America, mentre la \"Societ\u00e0 Rocco Piaggio &amp; Figli\" costituita a Genova nel 1870 collegava Genova con Montevideo e Buenos Aires attraverso le Canarie e a partire dal 1883 dopo avere raggiunto un accordo con la \"Societ\u00e0 Italiana di Trasporti Marittimi Raggio &amp; Co.\"\" aveva istituito un collegamento tra Genova e Napoli con il R\u00edo de la Plata.\nDopo la caduta del \"Credito Mobiliare\" e della \"Banca Generale\", dalla met\u00e0 degli anni Novanta il loro preminente ruolo di appoggio finanziario e borsistico venne assunto dalla Banca Commerciale Italiana e da altre banche; tra le case bancarie fondatrici, continu\u00f2 ad avere un ruolo sulla importante piazza borsistica milanese la Banca Zaccaria Pisa.\nA partire dal 1901 la N.G.I. assunse il controllo della societ\u00e0 \"La Veloce\", una compagnia di navigazione fondata nel 1884 che svolgeva il suo servizio tra l'Italia e il Sud America, che nel 1924 dopo essere stata del tutto assorbita da \"Navigazione Generale Italiana\" venne posta in liquidazione.\nNel 1906 viene acquisita \"Italia Societ\u00e0 di Navigazione a Vapore\" una compagnia di navigazione fondata a Genova nel 1899 che effettuava servizi verso il Sud America e che nel 1917 sarebbe stata assorbita in una nuova compagnia denominata \"Transoceanica Societ\u00e0 Italiana di Navigazione\".\nIl 13 giugno 1910 con l'approvazione della legge sulle convenzioni marittime viene costituita la \"Societ\u00e0 Nazionale dei Servizi Marittimi\" cui vengono affidati quasi tutti i servizi convenzionati e a cui la N.G.I. cede gran parte della sua flotta cessando di gestire la rete di collegamenti sovvenzionati nel Mediterraneo, lasciando interamente questo settore di traffico alla neo costituita Societ\u00e0 Nazionale Servizi Marittimi e concentrando i suoi interessi sulle rotte verso le Americhe e mantenendo in linea solamente 19 navi.\nNella stessa fase i Florio perdono il ruolo di guida della N.G.I. e aumenta il ruolo della Banca Commerciale Italiana.\nNel 1910 la Navigazione Generale Italiana acquisisce una partecipazione nel controllo di Lloyd Italiano una compagnia di navigazione fondata a Genova nel 1904 da Erasmo Piaggio che svolgeva i suoi collegamenti con il Nord e il Sud America che nel 1918 sarebbe stata completamente assorbita.\nNel 1917 in seguito all'acquisizione della compagnia di navigazione Sicula Americana, venne fondata la \"\"Transoceanica Societ\u00e0 Italiana di Navigazione\", la cui flotta nel 1921 venne assorbita, insieme alla flotta di \"Societ\u00e0 Commerciale Italiana di Navigazione\", dalla \"Navigazione Generale Italiana\"\". Nel 1924 fu completata a Genova in piazza De Ferrari una nuova sede sociale, nota come \"Palazzo della Navigazione\", oggi Palazzo della Regione Liguria. Commission\u00f2 il transatlantico Rex, il pi\u00f9 grande mai costruito fino a quel momento, varato nel 1931.\nQuando le maggiori banche vennero assorbite dall'IRI cambiarono anche gli assetti della N.G.I., e nel 1932 la societ\u00e0, insieme alla Lloyd Sabaudo e alla Cosulich fin\u00ec nel calderone della nuova societ\u00e0 Italia Flotte Riunite.\nLinee.\nAl momento della fusione le due imprese Florio e Rubattino, oltre ad operare nel Mediterraneo, erano interessate nei traffici commerciali in due diverse aree geografiche, con la Florio che operava lungo le tratte verso gli Stati Uniti e il Canada, mentre la Rubattino gestiva una serie di collegamenti marittimi tra l'Italia e i porti dell'India e dell'Estremo Oriente attraverso il canale di Suez.\nSpecificamente, la Florio eserciva dal 1877 la linea Marsiglia-Palermo-New York, mentre Rubattino gestiva la linea dell'Oceano Indiano, che faceva scalo a Porto Said-Aden-Bombay-Calcutta-Colombo-Point-de-Galle-Penang-Singapore-Batavia.\nLa nuova societ\u00e0 oltre ad esercitare i servizi marittimi dalle due imprese precedenti, ampli\u00f2 le sue attivit\u00e0 a partire dal 1884 con collegamenti verso il Sud America e per potenziare questo nuovo servizio nel 1885 la societ\u00e0 acquis\u00ec le navi della \"\"Societ\u00e0 Italiana Trasporti Marittimi Raggio &amp; Co.\" e della \"Societ\u00e0 Rocco Piaggio &amp; Figli\"\"."}
{"id": "2135547", "revid": "28592", "url": "https://it.wikipedia.org/wiki?curid=2135547", "title": "Bolotnikov", "text": ""}
{"id": "2135552", "revid": "1442080", "url": "https://it.wikipedia.org/wiki?curid=2135552", "title": "Mauro Ferrari", "text": "Biografia.\nDopo aver frequentato il liceo classico Jacopo Stellini di Udine, e essersi diplomato al liceo classico Dante di Firenze, nel 1985 si laurea in Matematica all'Universit\u00e0 di Padova e consegue il master (1987) ed il Ph.D. (1989) in ingegneria meccanica all'Universit\u00e0 della California, Berkeley.. Studia medicina presso Ohio State University. Lavora come assistente (1990-95) e professore associato (1996-99) in Scienza ed Ingegneria dei Materiali ed in Ingegneria Civile all'Universit\u00e0 della California a Berkeley. \n\u00c8 professore ordinario di Ingegneria Meccanica e di Medicina Interna, e direttore del dipartimento di Ingegneria Biomedica alla Ohio State University (2000-2006) in Ohio.\nContemporaneamente (2003-2005) \u00e8 Special Advisor ed Eminent Scholar presso il National Cancer Institute a Bethesda, dove dirige la formulazione ed il lancio del programma federale USA in nanotecnologia applicata al cancro, uno dei maggiori programmi al mondo in nanomedicina, con un investimento complessivo superiore al miliardo di dollari.\nIn Texas (2006-2010) \u00e8 professore ordinario di Medicina Interna e direttore del dipartimento di Nanomedicina (School of Medicine, University of Texas Health Science Center \u2013 Houston), professore ordinario di Terapie Sperimentali (University of Texas M.D. Anderson Cancer Center), professore aggiunto di Ingegneria Biomedica (University of Texas Austin) e di Ingegneria Meccanica (Universit\u00e0 di Houston).\nPassa infine al Methodist Hospital Research Institute (Houston, Texas) dove lavora tutt'oggi e dove ricopre anche la carica di amministratore delegato. Nel settore delle nanotecnologie ha pubblicato pi\u00f9 di 350 pubblicazioni su riviste internazionali di cui 16 sulla rivista Nature e 7 libri. Ha ottenuto oltre 60 brevetti riconosciuti in USA e internazionali; oltre 30mila citazioni. Ha cominciato a dedicarsi alla lotta contro i tumori dopo la perdita della prima moglie Marialuisa, deceduta a causa di un tumore a soli 32 anni.\n\u00c8 Senior Associate Dean e Professore di Medicina a Weill Cornell Medical College a New York. \u00c8 \"Adjunct professorships\" presso diverse istituzioni internazionali, quali l'Universit\u00e0 di Swansea (Galles, GB; Honorary Chair in Nanomedicine), l'Accademia delle Scienze della Cina (Pechino; International Distinguished Visiting Professor), il Tecnologico di Monterrey (Messico).\n\u00c8 membro della American Society of Mechanical Engineers (ASME), dell'American Association for the Advancement of Science (AAAS), dell'American Institute for Medical and Biological Engineering (AIMBE). \u00c8 anche membro della European Academy of Sciences.\nNel 2015 ha ottenuto l'Aurel Stodola Medal dell'Universit\u00e0 ETH di Zurigo. Tra i riconoscimenti principali conseguiti per la sua attivit\u00e0 di ricerca vi sono anche il Blaise Pascal Medal della European Academy of Sciences nel 2012, il CRS Founders Award da parte della Controlled Release Society nel 2011. Nel 2009 gli \u00e8 stato assegnato l'Innovator Award per il programma di ricerca sul cancro al seno del Department of Defense americano e nello stesso anno \u00e8 stato eletto membro della American Association for the Advancement of Science (AAAS). \nNel 2012, Michele Cucuzza scrive un libro sulla sua storia, dal titolo \"Il male curabile\" (Rizzoli).\nL'Universit\u00e0 di Palermo gli ha conferito una laurea \"honoris causa\" in Ingegneria elettronica nel dicembre 2012. mentre l'Universit\u00e0 di Napoli \u201cFederico II\u201d gli ha conferito la laurea \"Honoris causa\" in Biotecnologia\nIl Ministro della salute Beatrice Lorenzin lo ha nominato, nel dicembre 2013, presidente della commissione incaricata di indagare sull'efficacia del metodo Stamina. Oltre ad essere una nomina ufficiosa, poich\u00e9 senza un incarico particolare, Ferrari \u00e8 stato privato dell'incarico poco tempo dopo per aver definito il metodo Stamina come \u00abil primo caso importante di medicina rigenerativa in Italia, un'occasione per il nostro Paese di assumere un ruolo di leadership straordinario\u00bb durante un'intervista televisiva.\nNel 2013 riceve il Premio Franca Florio \"Scienziati Italiani Patrimonio dell'Umanit\u00e0\", conferito agli scienziati italiani nel mondo.\nIl primo gennaio 2020 ha assunto il ruolo di presidente del Consiglio europeo della ricerca dal quale annuncia le sue dimissioni l'8 aprile dello stesso anno. La motivazione risiede l'impossibilit\u00e0 di istituire un programma scientifico paneuropeo per combattere l'infezione CoVid-19 , ma secondo un comunicato stampa pubblicato dallo stesso Consiglio europeo della ricerca esisteva gi\u00e0 del dissenso tra i 19 membri del consiglio e il suo presidente Mauro Ferrari, tensioni che hanno portato alla richiesta unanime di dimissioni dello stesso gi\u00e0 lo scorso 27 marzo ."}
{"id": "2135555", "revid": "1223843", "url": "https://it.wikipedia.org/wiki?curid=2135555", "title": "Caterina Cornaro (opera)", "text": "Caterina Cornaro \u00e8 un'opera lirica di Gaetano Donizetti, su libretto di Giacomo Sacchero. Dopo il successo di \"Linda di Chamounix\", Bartolomeo Merelli, l'impresario del Theater am K\u00e4rntnertor di Vienna, commission\u00f2 a Donizetti un'opera ispirata alla vita di Caterina Corner, regina di Cipro dal 1474 al 1489. Il compositore inizi\u00f2 il lavoro nel 1842, lo interruppe poi per dedicarsi al \"Don Pasquale\", e lo riprese l'estate successiva. Il debutto viennese venne per\u00f2 cancellato, poich\u00e9 il pubblico riconobbe che il soggetto era gi\u00e0 stato musicato l'anno precedente da Franz Lachner: Donizetti present\u00f2 allora al teatro \"Maria di Rohan\" (giugno 1843), mentre \"Caterina Cornaro\". and\u00f2 in scena per la prima volta al Teatro San Carlo di Napoli, ma and\u00f2 incontro a un insuccesso, che non stup\u00ec il compositore, insoddisfatto della scelta della cantante che doveva interpretare la protagonista, Fanny Goldberg.\nNell'inverno del 1844-1845, Donizetti lavor\u00f2 a una revisione dell'opera con un nuovo finale, che fu rappresentato a Parma nel febbraio 1845, con protagonista Marianna Barbieri-Nini: fu l'ultima prima di un'opera di Donizetti quando il compositore era ancora in vita.\nTrama.\nPrologo.\nVenezia. Il matrimonio fra Caterina e Gerardo viene interrotto inaspettatamente dall'ambasciatore Mocenigo, che comunica al padre della sposa che il Consiglio dei Dieci ha stabilito che Caterina dovr\u00e0 sposare il re di Cipro Lusignano. Gerardo medita allora di rapire l'amata, ma Mocenigo terrorizza Caterina con la notizia che un'azione simile avrebbe avuto come conseguenza la condanna a morte di Gerardo: la donna non pu\u00f2 far altro che mentire all'amato e dirgli che non lo ama pi\u00f9. Gerardo parte sconvolto.\nAtto I.\nNicosia. Il piano di Mocenigo prevede una rivolta per far s\u00ec che Venezia assuma il controllo dell'isola, e l'uccisione di Gerardo. Lusignano si \u00e8 intanto reso conto che il suo matrimonio con Caterina non \u00e8 altro che una mossa politica del Consiglio dei Dieci.\nUna banda di sgherri si prepara a tendere un'imboscata a Gerardo, che viene per\u00f2 salvato dall'intervento del re. Il giovane non riconosce subito il sovrano, e gli rivela i suoi sentimenti per Caterina e il suo dolore per il suo \"tradimento\"; poi per\u00f2, quando viene a sapere che sta parlando col re in persona, si vergogna delle sue parole e chiede perdono. Lusignano e Gerardo si giurano amicizia, e Gerardo promette di proteggerlo contro la congiura.\nLusignano, debole e ammalato, rivela a Caterina che ha saputo da Gerardo del suo passato; arriva proprio Gerardo, e i due innamorati possono chiarirsi. Caterina spiega al giovane perch\u00e9, per ragioni politiche, ha dovuto rifiutarlo. Gerardo a sua volta informa Caterina della congiura per eliminare Lusignano, ma in quel momento arriva Mocenigo. L'ambasciatore vorrebbe che la stessa Caterina entri a far parte della congiura, ma interviene lo stesso Lusignano, che dichiara guerra a Venezia.\nAtto II.\nGerardo, fedele alla promessa data al re, ha scelto di schierarsi contro i Veneziani; le dame di corte, terrorizzate, assistono alla battaglia. Caterina \u00e8 raccolta in preghiera, e riceve la lieta notizia della vittoria di Cipro; la sua gioia per\u00f2 dura poco: entra Lusignano, morente, sorretto da Gerardo. Il re muore, non prima per\u00f2 di aver affidato le sorti del popolo alla sposa. L'opera si conclude con un vibrante discorso patriottico di Caterina (che va inserito nel contesto risorgimentale che preludeva ai moti del 1848)."}
{"id": "2135557", "revid": "226458", "url": "https://it.wikipedia.org/wiki?curid=2135557", "title": "Bustum", "text": "Il bustum (dal latino \"B\" + \"ustum\", ovvero \"bruciato bene\") rappresentava, nell'antica Roma, il luogo, in genere l'interno di una fossa appositamente scavata all'interno delle aree cimiteriali, dove si svolgeva il rituale della cremazione diretta, cos\u00ec chiamata in quanto coincidente col luogo della sepoltura del defunto.\nIl cadavere veniva disteso su di una pira (\"rogus\"), costituita da una semplice catasta di legna o da un letto funebre, in modo da facilitare la combustione e la conseguente cremazione del corpo; quando le fiamme si erano spente e le ceneri raffreddate, venivano raccolte e deposte in un'urna cineraria insieme a profumi, unguenti e altri oggetti appartenuti al defunto. I parenti lasciavano anche una moneta, il cosiddetto \"Obolo di Caronte\", il pedaggio da pagare per far traghettare l'anima nell'oltretomba.\nL'urna veniva poi sepolta nel terreno del \"bustum\" o collocata nelle nicchie circostanti ricavate nelle mura perimetrali, come in un \"columbarium\". La cerimonia terminava col classico \"Ilicet\", abbreviazione della locuzione latina \"ire licet\", ossia \"\u00e8 lecito andare\", il saluto comunemente usato al termine delle cerimonie funebri.\nLe cerimonie funebri potevano essere molto sbrigative per i pi\u00f9 poveri, mentre l'esposizione del cadavere poteva protrarsi per giorni se si trattava di un personaggio importante al quale la famiglia dedicava un funerale solenne. Per onorare il defunto si arrivavano anche a sacrificare gli animali che gli erano appartenuti in vita. \n\u00c8 in questo contesto che, come elevata forma di onoranza, le famiglie pi\u00f9 benestanti iniziarono ad ingaggiare prigionieri o schiavi per addestrarli, farli combattere e morire durante le cerimonie funebri; si diffuse cos\u00ec la figura del gladiatore funebre, che assunse il nome di \"Bustuarius\" in quanto i suoi combattimenti si svolgevano intorno al \"bustum\".\nNegli scavi archeologici delle tombe un \"bustum\" viene riconosciuto con relativa semplicit\u00e0, dato che le pareti della fossa sono annerite o anche in parte ricoperte di mattoni."}
{"id": "2135558", "revid": "116303053", "url": "https://it.wikipedia.org/wiki?curid=2135558", "title": "Bustuarius", "text": "Il bustuarius rappresentava, nell'Antica Roma, una categoria di gladiatori che combattevano intorno al \"bustum\" (o pira) di una persona deceduta, durante la cerimonia delle sue esequie.\nDapprima c'era l'usanza di sacrificare prigionieri sulla tomba, o presso il \"bustum\" dei propri guerrieri: esempi di ci\u00f2 si ritrovano in Omero, durante le esequie di Patroclo, e fra i tragediografi greci.\nSi riteneva che lo spargimento del loro sangue potesse placare gli dei infernali, e renderli propizi ad accogliere i resti del defunto. In seguito per\u00f2 quest'usanza apparve troppo barbara e in luogo di queste vittime vennero designati a combattere dei gladiatori il cui sangue, si riteneva, avrebbe avuto lo stesso effetto.\nSecondo gli scrittori Valerio Massimo e Floro, Marco e Decimo, i figli di Bruto, furono i primi, a Roma, ad onorare i funerali del proprio padre con questo genere di spettacoli nell'anno 489 ab urbe condita.\nAlcuni ritengono che i romani abbiano ereditato quest'usanza dagli Etruschi, che a loro volta l'avrebbero ereditata dai greci."}
{"id": "2135560", "revid": "729019", "url": "https://it.wikipedia.org/wiki?curid=2135560", "title": "Burning Shed", "text": "La Burning Shed \u00e8 un'etichetta discografica indipendente, fondata nell'aprile 2001 da Tim Bowness e Peter Chilvers, in associazione con Pete Morgan.\nLa Burning Shed tiene anche il negozio online di Porcupine Tree, No-Man, OSI, Medium (Jansen, Barbieri and Karn), 21st Century Schizoid Band, Rothko, Roger Eno, Hugh Hopper e Hatfield and the North.\nDa marzo 2008 la Burning Shed diventa il distributore online ufficiale della Peaceville Records, e della Kscope (che fa parte della Snapper Music) dall'aprile 2008."}
{"id": "2135561", "revid": "125365367", "url": "https://it.wikipedia.org/wiki?curid=2135561", "title": "Battaglia di Cajamarca", "text": "La battaglia o massacro di Cajamarca fu un attacco a sorpresa sferrato contro la guardia reale Inca da Francisco Pizarro. L'imboscata avvenne la sera del 16 novembre 1532 nella grande piazza di Cajamarca, e cost\u00f2 la vita a migliaia di Inca portando alla cattura dell'imperatore Atahualpa.\nStoria.\nLo scontro di Cajamarca fu il culmine di una lotta durata mesi che fu composta da atti di spionaggio, sotterfugi e diplomazia tra Pizarro e gli Inca attraverso i rispettivi messaggeri. Atahualpa ricevette gli invasori partendo da una posizione di immensa forza. Gli Inca erano accampati sulle alture di Cajamarca, freschi dalla vittoria ottenuta nella guerra civile contro il fratellastro Hu\u00e1scar, e credevano di avere poco da temere dal piccolo esercito di Pizarro dall'abbigliamento e armamento stravaganti. Mostrandosi amico, Atahualpa attir\u00f2 gli avventurieri nel cuore delle sue montagne, dove ogni minaccia sarebbe stata repressa con forza. Pizarro ed i suoi uomini arrivarono il 15 novembre.\nAtahualpa, a differenza di Montezuma in Messico, sapeva bene che questi uomini non erano per niente dei o loro rappresentanti. L'informazione gli era giunta dalle sue spie. Secondo le fonti spagnole, progettava di reclutare qualcuno dei conquistadores per appropriarsi delle armi da fuoco e dei cavalli. Avrebbe poi giustiziato gli altri a proprio piacimento.\nIl libro \"History Of The Conquest Of Peru\", scritto da William H. Prescott nel XIX secolo, racconta il dilemma in cui si trovarono le forze spagnole. Qualsiasi assalto all'esercito Inca che sovrastava la valle si sarebbe trasformato in un attacco suicida. Anche la ritirata era fuori questione, dato che ogni segno di debolezza avrebbe rovinato la loro immagine di invincibilit\u00e0, ed avrebbe invitato gli altri all'inseguimento negli stretti passi montani. Una volta che le fortezze in pietra venivano riempite da una guarnigione, pensava Pizarro, sarebbero state inespugnabili. Anche non fare niente aveva i suoi lati negativi, dato che un prolungato contatto con i nativi li avrebbe convinti della non-soprannaturalit\u00e0 degli spagnoli. A differenza di Hern\u00e1n Cort\u00e9s, che Pizarro imitava e che poteva chiamare i rinforzi a 300 chilometri da Veracruz, Pizarro poteva contare solo sulle forze stanziate a Panama, a 3000 chilometri di distanza.\nPreparazione.\nPizarro riun\u00ec i suoi ufficiali la sera del 15 novembre, presentando una strategia che richiamava le vittorie di Cort\u00e9s in Messico per la sua audacia: avrebbe catturato l'imperatore. Dato che era improbabile riuscire a farlo in un campo di battaglia aperto, Pizarro invit\u00f2 gli Inca a Cajamarca. Secondo gli storici nessuno dorm\u00ec quella notte.\nAtahualpa accett\u00f2 l'invito. Il giorno dopo, alla testa di 80\u00a0000 uomini, scese lentamente dalla collina. Le fortune di Pizarro cambiarono nel tardo pomeriggio quando Atahualpa annunci\u00f2 che gran parte dei suoi uomini si sarebbero accampati all'esterno delle mura cittadine. Chiese ospitalit\u00e0 solo per s\u00e9 e per i suoi uomini pi\u00f9 fidati, che avrebbero lasciato le armi all'esterno in segno di fiducia.\nEssendosi nascosti nella citt\u00e0, gli spagnoli permisero agli Inca di entrare. Si verific\u00f2 un incidente quando fra' Vicente de Valverde avvicin\u00f2 gli Inca ordinando loro di abbandonare il paganesimo per aderire al cattolicesimo e sottomettersi a Carlo V, Sacro Romano Imperatore. Atahualpa si ritenne ugualmente insultato e confuso dalle richieste degli spagnoli. Nonostante Atahualpa non avesse alcuna intenzione di cedere, secondo lo storico Garcilaso de la Vega inizi\u00f2 a fare domande indagando sulla religione degli spagnoli e sul loro re, ma gli uomini di Pizarro iniziarono a diventare impazienti. L'apice si raggiunse quando Atahualpa chiese di vedere una Bibbia. Non sapendo come si apre un libro, l'imperatore Inca si arrabbi\u00f2 quando il frate tent\u00f2 di aiutarlo, colpendogli il braccio. Riusc\u00ec poi ad aprirlo, ma rimase deluso dalle pagine e dalle parole e lo lanci\u00f2 sul terreno. I racconti storici differiscono riguardo al fatto che il frate sia andato da Pizarro raccontandogli l'accaduto, riportandolgi altre domande dell'imperatore, dopodich\u00e9 Pizarro ordin\u00f2 di iniziare l'attacco, o se si fosse rivolto direttamente alle truppe spagnole nascoste esortandole ad attaccare in nome della Chiesa, assolvendoli subito per gli omicidi che sarebbero seguiti.\nLa cattura di Atahualpa.\nAl segnale di attacco gli spagnoli rivolsero le armi da fuoco verso la massa vulnerabile degli Inca, iniziando l'azione. L'effetto fu devastante: gli Inca, presi di sorpresa, opposero una resistenza tanto debole che la battaglia viene spesso definita \"massacro\". I racconti del tempo, riportati dagli uomini di Pizarro, spiegano come le forze spagnole abbiano usato una carica della cavalleria contro gli indigeni, che mai avevano visto i cavalli, insieme alle armi da fuoco, anche queste sconosciute dagli Inca. Altri fattori a favore dell'esercito spagnolo furono le spade, elmi ed armature in acciaio, mentre gli Inca avevano solo equipaggiamento in pelle ed erano poco armati. Gli spagnoli potevano usare anche qualche cannone, utilissimo nella piazza. Il primo obiettivo degli spagnoli era l'imperatore Inca ed i suoi ufficiali pi\u00f9 alti in grado; una volta catturati od uccisi questi, gli altri uomini sarebbero stati disorganizzati."}
{"id": "2135566", "revid": "298229", "url": "https://it.wikipedia.org/wiki?curid=2135566", "title": "Tiro ai XIII Giochi dei piccoli stati d'Europa", "text": "Le competizioni di tiro ai XIII Giochi dei piccoli stati d'Europa si sono tenute al Poligono Olimpico di Nicosia. \nLe gare sono divise in tre gruppi:\nNei primi due casi le competizioni si sono svolte con bersagli posti a distanza fissa di 10, 25 e 50 metri (tiro a segno); nel terzo caso il bersaglio era in movimento e sparato in diverse direzioni (tiro a volo)."}
{"id": "2135573", "revid": "599013", "url": "https://it.wikipedia.org/wiki?curid=2135573", "title": "Tapirus pinchaque", "text": "Il tapiro delle Ande, Tapirus pinchaque, \u00e8 la specie pi\u00f9 piccola della famiglia dei tapiridi. Viene chiamato anche \"Sacha Huagra\" dagli indigeni mentre altri nomi a lui riferiti sono \"danta lanuda\", \"danta negra\" (tapiro nero) e \"gran bestia\" (In lingua spagnola a seconda del paese, Colombia, Ecuador o Per\u00f9).\nCaratteristiche.\nI suoi sensi pi\u00f9 sviluppati sono l'odorato e l'udito, sono dotati di una piccola proboscide.\nSi nutre delle parti polpose dei vari vegetali, come le bromeliacee, di cui \u00e8 massimamente ghiotto, delle gemme di \"Gunnera\", delle foglie e dei germogli di \"Espeletia\" e dei germogli di bamb\u00f9 beve molto e si bagna spesso.\nStoria.\nGli indios che vivevano nella Popoyan, veneravano un animale immaginario: il \u00abpinchaque\u00bb (ovvero fantasma, spettro, lupo mannaro). Da questo episodio discende il suo nome scientifico: \"Tapirus pinchaque\".\nNel 1828 il governo francese incaric\u00f2 Fran\u00e7ois D\u00e9sir\u00e9 Roulin di effettuare alcune ricerche topografiche nella zona studi\u00f2 tale animale riuscendo, dopo averne catturato uno a pubblicare la prima descrizione ufficiale negli \"Annales des Sciences naturelles\", a Parigi, nel 1829. Si trattava, infatti, di una specie sconosciuta, cui dette il nome di \"Tapirus pinchaque\".\nPer quanto riguarda il comportamento degli Indios verso tale specie \u00e8 dubbio: Padre Juan de Velasco (1789) affermava che essendo la carne disgustosa non gli davano la caccia mentre Paul Schauenberg affermava il contrario.\nDistribuzione geografica.\nDiffuso un tempo nelle regioni andine in tempi recenti la sua diffusione di \u00e8 limitata nella Colombia a elevate altitudini (sopra i 2000 metri) e quindi nella Cordigliera orientale e centrale, Ecuador nella catena orientale delle Ande, raramente nel Venezuela e nel Per\u00f9 dove \u00e8 specie protetta. Dal 1971 venne protetto anche in Ecuador e Colombia e proibita sia la cattura che l'esportazione.\nPochi esemplari sono stati visti nelle montagne di Cimarrones, a sud-est dell'Antisana, a Quilindana (4877 m), nella Cordigliera di Chalupas, a Llanganatis e vicino al vulcano Tungurahua. Durante la prima ascensione del Sangay dal fianco orientale, nel giugno 1966, J. Larrea, di Quito, incontr\u00f2 impronte di tapiro nella neve, fino a 4700 m di altitudine.\nAlcuni suppongono che entro il 2014 tale specie si sarebbe estinta. Si calcola che esistono circa 2.500 esemplari selvaggi al mondo a cui si aggiungono i pochi individui presenti nei vari zoo.\nIl primo tapiro delle Ande, che venne esposto in uno zoo era una giovane femmina proveniente dall'Ecuador, che visse dal 26 novembre 1950 al 18 ottobre 1955 nello Zoo di Bronx, a New York. Dal 1967 al 1969, un mercante tedesco cattur\u00f2 ed esport\u00f2 una trentina di tapiri delle Ande, destinati ad alcuni zoo americani ed europei. Di questi, 6 maschi e 5 femmine solamente risultavano ancora vivi nel 1973, nei giardini zoologici di Brownsville, Baltimora e Los Angeles, negli Stati Uniti, e di Francoforte, Lipsia, Stoccarda e Parigi.\nRaramente vengono utilizzati dagli indigeni per i lavori pi\u00f9 strani, usato sia come animale da tiro che nella frantumazione della canna da zucchero come era solito fare anche da M. O. Rodriguez, proprietario di una piccola azienda locale.\nRiproduzione.\nLa gestazione dura circa 400 giorni, la femmina procrea un unico cucciolo che pesa dai 5 ai 7\u00a0kg. Raggiunge la maturit\u00e0 sessuale intorno ai 3 anni e vive circa 30 anni.\nBiologia e comportamento.\nAgile e abile nuotatore, si \u00e8 visto, come aveva tentato di fare l'esemplare dello Zoo di Francoforte che possono anche arrampicarsi anche se goffamente. Se minacciato morde sia i simili che i vari nemici e attacca per difendere i propri piccoli (notato dal naturalista francese Goudot nel 1843)\nGeneralmente timidi e solitari camminano per ore alla ricerca del cibo.\nIl suo habitat prevede paramos andini e delle foreste nebbiose, per sopravvivere crea gallerie ( 1 m di altezza e 60\u00a0cm di larghezza). Il naturalista francese Goudot riferiva a questo proposito: \u00abParecchie volte, percorrendo i boschi con uomini del posto, ho approfittato dei sentieri formati dal passaggio di questi animali, soprattutto nelle zone molto alte, dove un'atmosfera quasi sempre umida e fredda d\u00e0 all'insieme della vegetazione un carattere particolare. Cos\u00ec, quando un cammino di tapiro delle Ande (\u00ab\"camino de danta\"\u00bb) si presentava nella nostra direzione, profittavamo di questa \u00abstrada\u00bb, come pomposamente la chiamavano gli indigeni\u00bb.\nQuasi sempre tali sentieri sono ricoperti da uno strato di escrementi."}
{"id": "2135584", "revid": "1543377", "url": "https://it.wikipedia.org/wiki?curid=2135584", "title": "Edward John Bevan", "text": "Biografia.\nDopo essersi laureato divent\u00f2 chimico e inizi\u00f2 a lavorare per Alexander Cowan &amp; Co. Qui l'incontro con Charles Frederick Cross dove i due diventarono soci e amici.\nNel 1888 la sua pubblicazione divenne una delle pi\u00f9 importanti del settore dell'epoca, nel 1892 insieme a Clayton Beadle brevett\u00f2 una soluzione viscosa che alla fine cedettero a Samuel Courtauld (per gli scarsi mezzi finanziari necessari di cui disponevano). Nel 1894 lavorarono sul triacetato di cellulosa impiegandolo industrialmente."}
{"id": "2135586", "revid": "184755", "url": "https://it.wikipedia.org/wiki?curid=2135586", "title": "Tabarro", "text": ""}
{"id": "2135588", "revid": "1666804", "url": "https://it.wikipedia.org/wiki?curid=2135588", "title": "Gens Sempronia", "text": "Sempronia era il nomen di una gens dell'antica Roma, con un ramo patrizio e uno plebeo.\nL'uso nell'onomastica latina era:\nI Semproni patrizi.\nParecchi tra i primi consoli di Roma tra il 497 a.C. e il 416 a.C., . \nI Semproni plebei.\nSebbene la pi\u00f9 famosa \"gens Sempronia\" plebea non fosse imparentata con quella patrizia, questa era considerata una delle pi\u00f9 importanti famiglie durante il periodo della repubblica. La gens raggiunse l'apice del potere tra il 304 a.C. e il 121 a.C., dando i natali a parecchi consoli, censori, pretori e tribuni della plebe.\nLa \"gens\" era divisa i diversi rami, tra i quali i pi\u00f9 importanti politicamente erano:"}
{"id": "2135594", "revid": "28592", "url": "https://it.wikipedia.org/wiki?curid=2135594", "title": "Attacco epilettico", "text": ""}
{"id": "2135600", "revid": "745179", "url": "https://it.wikipedia.org/wiki?curid=2135600", "title": "Strumento magnetoelettrico", "text": ""}
{"id": "2135602", "revid": "745179", "url": "https://it.wikipedia.org/wiki?curid=2135602", "title": "Strumento elettromagnetico", "text": ""}
{"id": "2135604", "revid": "76430", "url": "https://it.wikipedia.org/wiki?curid=2135604", "title": "Jacob Zupan", "text": ""}
{"id": "2135605", "revid": "745179", "url": "https://it.wikipedia.org/wiki?curid=2135605", "title": "Strumento elettrodinamico", "text": ""}
{"id": "2135607", "revid": "729019", "url": "https://it.wikipedia.org/wiki?curid=2135607", "title": "Squadrone eliportato carabinieri cacciatori &quot;Calabria&quot;", "text": "Lo Squadrone Carabinieri Eliportato \"Cacciatori Calabria\" \u00e8 un'unit\u00e0 speciale dell'Arma dei Carabinieri, con sede a Vibo Valentia, dipendente dal vice Comandante della Legione Calabria.\nStoria.\nFondato il 1\u00ba luglio 1991 a Vibo Valentia in seno al Comando Regione Calabria dell'Arma dei Carabinieri, poi inserito nel Gruppo operativo Calabria, istituito nel 1992. Gli odierni squadroni carabinieri cacciatori operano quindi a supporto delle attivit\u00e0 dell'Arma, in operazioni nelle quali il profilo operativo richieda l'intervento di personale specializzato.\nNella storia militare d'Italia, i reparti di Cacciatori erano specificamente dedicati ad azioni di ricognizione e disturbo e la denominazione non \u00e8 casuale, derivando dal particolare modus operandi utilizzato dal reparto per catturare le proprie \"prede\":\nElemento distintivo dei carabinieri Cacciatori \u00e8 il caratteristico \"Basco Rosso\", del quale gli operatori si fregiano con orgoglio fin dal 1991.\nStruttura.\nSquadrone Carabinieri Eliportato \"Cacciatori Calabria\" ha sede nella Base Logistica Operativa dell'Aeroporto ed eliporto militare di Vibo Valentia \u201cLuigi Razza\", insieme all'8\u00ba nucleo elicotteri CC.\nFino al 2017, oltre all'8\u00ba Nucleo elicotteri, erano distaccati nella B.L.O. anche la Compagnia Speciale ed il Nucleo cinofili, tutte unit\u00e0 il cui impiego era possibile in congiunzione a quello dei Cacciatori, portando ad un pi\u00f9 efficace coordinamento operativo.\nLo squadrone dipendeva, fino al 2017, dal Gruppo operativo Calabria ed era sotto la diretta responsabilit\u00e0 del vicecomandante della legione Carabinieri Calabria. Dal 2017, con la soppressione del Gruppo operativo Calabria, diventa autonomo, assumendone i compiti ed acquisendo il nucleo cinofili al suo interno.\nIl reparto \u00e8 costituito da un comandante, dalla squadra Comando e da quindici squadre, unit\u00e0 operative minime dello squadrone, responsabili\ndi una propria zona d'operazione e inserite in due Plotoni Cacciatori, che hanno almeno un tiratore e un pattugliatore scelti.\nIn un plotone \u00e8 presente una squadra composta interamente da rocciatori, nell'altro, una di rocciatori abilitati al soccorso in montagna.1\nOgni squadra \u00e8 composta esclusivamente da specialisti: (rocciatori, pattugliatori scelti, tiratori scelti e artificieri).\nMezzi.\nLo squadrone si avvale oltre agli elicotteri di vari veicoli fuoristrada come:\nIsuzu D-Max e\nLand Rover Defender 110\nSelezione e reclutamento.\nGli aspiranti operatori del reparto sono inviati presso il Reparto addestrativo del Reggimento carabinieri \"Tuscania\", onde seguire un corso della durata di quattro settimane, che li abiliti alle tecniche operative in piccoli nuclei all'interno di zone impervie ed in totale autonomia operativa e logistica. La fase successiva, sempre di quattro settimane, si svolge invece in Calabria.\nSotto la diretta supervisione degli istruttori del \"Tuscania\", gli aspiranti devono acquisire in questo periodo la padronanza delle seguenti materie e tecniche:\nTerminata la seconda fase, l'operatore del reparto continuer\u00e0 un intenso ciclo addestrativo per tutto il suo periodo di attivit\u00e0 in qualit\u00e0 di \"Cacciatore\". Al fine di mantenere elevato ed incrementare lo standard operativo dei militari in conformit\u00e0 con i ruoli ricoperti all'interno delle squadre, almeno un giorno alla settimana \u00e8 infatti dedicato alle seguenti materie d'insegnamento:\nAmbito operativo.\nLo Squadrone Cacciatori dei Carabinieri \u00e8 rivolto esclusivamente alla cattura dei latitanti mafiosi e alla lotta al crimine organizzato. L'elevato profilo professionale del reparto scaturisce da un'accurata specializzazione del personale, anche ai fini di una diversificazione operativa, ed \u00e8 in sintonia con uno standard d'intervento tipicamente militare, che prevede l'attuazione di tecniche di controguerriglia proprie dei reparti speciali.\nL'unit\u00e0 operativa minima dello squadrone \u00e8 costituita dalla squadra, responsabile su una propria zona d'operazione, nella maggior parte dei casi corrispondente al territorio controllato da una famiglia criminale dominante. Ogni Squadra pu\u00f2 venire impiegata in due modalit\u00e0 principali: missioni autonome o S.A.T. (Supporto all'arma territoriale).\nNel caso di missioni autonome, la squadra effettua attivit\u00e0 di indagine e raccolta informazioni, appoggiandosi ai diversi comandi competenti per territorio. La squadra ha il compito di pianificare settimanalmente tipologia, modalit\u00e0 e tempi dei servizi da effettuarsi, relazionando poi dettagliatamente al comandante di plotone e di squadrone, che ne autorizzano le attivit\u00e0. In occasione delle missioni S.A.T., precedentemente all'intervento richiesto, viene effettuata attivit\u00e0 di studio del problema, la ricognizione dell'obiettivo e viene infine pianificata l'attivit\u00e0 di concerto con il comando richiedente il supporto.\nIn casi di emergenza od al verificarsi di sequestri di persona, il reparto pu\u00f2 mobilitare un plotone o l'intero squadrone se necessario, realizzando un particolare piano di controllo del territorio (piano antisequestro), costituito da una rete di P.O.A. (Posti di osservazione e allarme) notturni e/o diurni, un piano di pattugliamento, rastrellamenti coordinati, vigilanza eliportata, posti di blocco e posti di controllo.\nPrecedentemente, durante e successivamente allo svolgimento delle attivit\u00e0 appena elencate, il raccordo informativo tra il comando di squadrone ed i comandi territoriali competenti non cessa mai, come anche il necessario raccordo info-operativo, coordinato dal comando regionale, che evita accavallamenti e duplicazioni di servizi. Ogni informazione raccolta \u00e8 collezionata, catalogata e condivisa con i reparti territoriali dislocati sul territorio. Operare nelle aree calabresi materialmente sottoposte al controllo capillare operato dalle famiglie criminali, assume aspetti che avvicinano di molto l'attivit\u00e0 del cacciatore alle attivit\u00e0 di interdizione d'area ed esplorazione tattica. Tra questi aspetti spiccano infiltrazioni ed esfiltrazioni di pattuglie nell'area delle operazioni condotte in condizioni di clandestinit\u00e0, pattuglie che spesso operano sul terreno per pi\u00f9 giorni consecutivi; la costituzione di pattuglie da ricognizione, il movimento prevalentemente notturno delle squadre, l'acquisizione prolungata degli obiettivi da attaccare, la pianificazione accurata e la conduzione di \"colpi di mano\" sfruttando la massima sorpresa, irruzioni in casolari, ovili ed anfratti naturali utilizzati come rifugio da latitanti o presunti tali.\nMolti aspetti dell'attivit\u00e0 dei cacciatori ricalcano le operazioni di controinterdizione d'area. Ad esempio l'esecuzione di rastrellamenti per la ricerca di tracce di movimenti sospetti su vie di comunicazione ritenute sensibili, l'osservazione notturna e diurna di obiettivi, la realizzazione di reti di P.O.A., onde monitorare e controllare ogni movimento sospetto sull'area di interesse ed impedire cos\u00ec le pi\u00f9 vitali comunicazioni tra gli affiliati ai clan, la realizzazione di P.O.A. attivi che in condizioni di sicurezza per gli operatori consentano il bloccaggio ed il controllo di soggetti in movimento sospetto per i sentieri sottratti alla vista ed al controllo.\nSi pu\u00f2 affermare che l'attivit\u00e0 del cacciatore sintetizza e riunisce caratteristiche tipiche sia della interdizione che della controinterdizione d'area, identificandosi quindi in una nuova forma di lotta alla criminalit\u00e0, questa volta tipizzata come a s\u00e9 stante, sebbene saldamente ancorata alle gi\u00e0 codificate tecniche di combattimento nei conflitti a bassa intensit\u00e0. Le unit\u00e0 operano generalmente per squadre autonome, ma per compiti particolari, i dispositivi vengono modulati in base alle esigenze.\nIn Sicilia.\nLo squadrone \u00e8 intervenuto anche in caso di operazioni o controlli straordinari del territorio in Sicilia. Ha operato sui Nebrodi, sui monti Sicani e anche nel trapanese. \u00c8 intervenuto fino alla creazione nel maggio 2017 dello Squadrone eliportato carabinieri cacciatori \"Sicilia\"."}
{"id": "2135608", "revid": "2200451", "url": "https://it.wikipedia.org/wiki?curid=2135608", "title": "Sindaci di Cerreto Sannita", "text": "Di seguito viene riportata la cronologia dei Sindaci di Cerreto Sannita dall'unificazione italiana ad oggi.\nPrima del 1861 la cittadina era amministrata da un decurionato, consiglio municipale istituito da Gioacchino Murat con decreto legge del 16 ottobre 1809 e mantenuto dai sovrani borbonici con la restaurazione.\nAncora prima e precisamente dal 1541, anno di concessione degli \"Statuti\" da parte del feudatario Diomede III Carafa, esisteva una sorta di amministrazione comunale chiamata \"Universitas\" e costituita da una serie di magistrature elettive. I cittadini cerretesi eleggevano infatti quattro \"eletti\" e una dozzina di consiglieri. Gli \"eletti\" costituivano la giunta e uno di loro doveva sapere leggere e scrivere (il \"licteratus\"). Essi non potevano esimersi all'accettare il loro ufficio e alla fine del loro mandato venivano giudicati per ci\u00f2 che avevano e non avevano fatto. Il consiglio, che si riuniva a porte chiuse, era composto dagli \"eletti\" e da dodici consiglieri rinnovati per met\u00e0 ogni anno in modo che i nuovi consiglieri fossero informati dagli altri consiglieri delle faccende di loro competenza. In casi eccezionali era convocato il \"concilium universale totius populi\" ossia l'assemblea dei capi famiglia. Altri funzionari dell'Universitas erano: l'Erario, che gestiva i fondi pubblici; i \"Catapani\", che vigilavano sull'annona (giusto peso e misura); i \"Mastroportulani\", che curavano la manutenzione delle strade; il \"Maestro di zecca\", che riscuoteva il dazio sui panni lana prodotti a Cerreto.\nNella Cerreto antica, antecedente il terremoto del 5 giugno 1688, le riunioni del consiglio dell'Universitas si tenevano prima all'interno a porte chiuse ed in seguito nel largo dinanzi alla chiesetta urbana di Sant'Angelo, mentre le adunanze pubbliche si avevano nella Collegiata di San Martino.\nNella Cerreto post 1688, l'attuale, l'Universitas tenne le sue prime riunioni nell'ex Teatro Comunale (Palazzo del Genio) sino al 1737, anno in cui si iniziarono a tenere nel pronao della Chiesa di San Gennaro.\nLa prima sede comunale dopo l'unificazione italiana fu Palazzo Guarini con ingresso su via Giuseppe Biondi che nel 1871 venne chiamata appunto \"via municipio\". Solo agli inizi del XX secolo avvenne il trasferimento nell'attuale sede comunale: Palazzo Sant'Antonio."}
{"id": "2135609", "revid": "484362", "url": "https://it.wikipedia.org/wiki?curid=2135609", "title": "Ex Convento delle Clarisse", "text": ""}
{"id": "2135610", "revid": "124123", "url": "https://it.wikipedia.org/wiki?curid=2135610", "title": "Fritz Klatte", "text": "Biografia.\nSi racconta di lui in quanto \u00e8 stato colui che ha lavorato sul Cloruro di polivinile senza mai aver successo nel commercio. La scoperta del cloruro \u00e8 del medico francese Henri Victor Regnault e del medico tedesco Eugen Baumann mentre si attribuiva erroneamente a Klatte l'invenzione della stessa."}
{"id": "2135611", "revid": "98077", "url": "https://it.wikipedia.org/wiki?curid=2135611", "title": "Consorzio di Bonifica I Circondario Polesine di Ferrara", "text": ""}
{"id": "2135615", "revid": "1516087", "url": "https://it.wikipedia.org/wiki?curid=2135615", "title": "Eugene Houdry", "text": "Cre\u00f2 il cracking catalitico del petrolio grezzo.\nBiografia.\nPrest\u00f2 servizio nell'esercito francese come tenente durante la prima guerra mondiale, dove fu ferito in azione e premiato con la \"Croix de guerre\". Successivamente fu fatto Cavaliere della Legion d'onore.\nDopo aver tentato inizialmente di produrre benzina a partire dalla lignite, assai abbondante in Francia, nel 1930 si trasfer\u00ec negli Stati Uniti alla ricerca di finanziamenti e pass\u00f2 all'utilizzo di catrami pesanti. Sebbene ci fossero stati tentativi precedenti di usare catalizzatori nel processo di cracking, Houdry fu il primo a superare il problema fondamentale del loro deterioramento, tramite un processo di rigenerazione. Negli anni trenta collabor\u00f2 con due aziende petrolifere, la \"Socony Vacuum\" e la \"Sun Oil\", per sviluppare il processo. La prima unit\u00e0 funzionante fu operativa dal 1937 in uno stabilimento della Sun Oil Co in Pennsylvania. La seconda guerra mondiale costitu\u00ec un forte impulso alla creazione d'impianti per la produzione di benzina avio.\nAi progressi successivi contribuirono diversi altri ingegneri, come Alex Golden Oblad, Edwin Gilliland e Warren Lewis, fino ad arrivare al processo moderno del Cracking catalitico a letto fluido.\nA seguito dei primi studi sull'inquinamento dovuto ai motori a combustione interna, Houdry si interess\u00f2 alla produzione di convertitori catalitici da usare nell'industria automobilistica, fondando la \"Oxy-Catalyst\". La marmitta catalitica (1956) fu uno dei circa 100 brevetti che registr\u00f2 nella sua carriera, anche se non entr\u00f2 in uso fino agli anni settanta, in quanto il piombo tetraetile utilizzato come antidetonante in precedenza avvelenava il catalizzatore. Fu premiato con la \"Howard N. Potts Medal\" nel 1948."}
{"id": "2135617", "revid": "31789", "url": "https://it.wikipedia.org/wiki?curid=2135617", "title": "Cantiere navale di Ancona", "text": "Il cantiere navale di Ancona le cui origini si perdono nei secoli passati, costituisce un importante stabilimento di costruzione e riparazioni navali della citt\u00e0 che insieme agli stabilimenti CRN S.p.A. del Gruppo Ferretti fanno di Ancona un centro importante della cantieristica italiana.\nLe origini.\nNella citt\u00e0 di Ancona sin dall'epoca dell'imperatore Traiano si costruivano navi e poi, dopo l'interruzione dell'alto Medioevo, le realizzazioni proseguirono per tutto il periodo della repubblica marinara di Ancona.\nLa valent\u00eca dell'arsenale dorico \u00e8 testimoniata dal fatto che, quando, nel 1367, papa Urbano V, allora residente ad Avignone, decise di rientrare in Italia e il 30 aprile prese la via di Marsiglia, qui trov\u00f2 23 galee inviate dalla regina Giovanna di Napoli, dai Veneziani, dai Genovesi, dai Pisani e dagli Anconitani per fargli da scorta nel suo rientro a Roma. Tra le tante navi delle citt\u00e0 marinare andate ad incontrarlo, il pontefice scelse di imbarcarsi proprio sulla galea di Ancona e a bordo di questa intraprese il suo viaggio, approdando il 3 giugno, con tutto il suo seguito (solo tre cardinali francesi si rifiutarono di accompagnarlo), a Corneto, sulla costa laziale, accolto dal cardinale Albornoz, da tutti i Grandi dello Stato Pontificio e da una moltitudine di popolo esultante, che da giorni aveva dormito in spiaggia per non perdersi lo storico avvenimento.\nNarra il cronista anconitano Oddo di Biagio. nel 1367:\nIl 5 settembre 1370, papa Urbano V, in quello stesso porto di Corneto dov'era approdato tre anni prima, s'imbarc\u00f2 nuovamente sulla galea anconetana, scortato dalle navi inviategli dai re di Francia e d'Aragona, dalla regina di Napoli e di Pisa. Il 16 dello stesso mese sbarc\u00f2 a Marsiglia, il 24 fece il suo solenne ingresso in Avignone. Ma nemmeno due mesi dopo si ammal\u00f2 gravemente e il 19 dicembre dello stesso anno mor\u00ec.\nNel 1377 l'onorifica preferenza venne accordata anche ad un'altra galea, comandata dall'anconetano Nicol\u00f2 di Bartolomeo Torriglioni, quando papa Gregorio XI riport\u00f2 definitivamente la corte pontificia dalla Francia in Italia.\nL'et\u00e0 moderna.\nIl cantiere navale moderno nacque nel 1843, quando la citt\u00e0 di Ancona faceva parte dello Stato Pontificio. La citt\u00e0, insieme al resto delle Marche e all'Umbria, in seguito ad un plebiscito tenutosi nel novembre 1860, entr\u00f2 a far parte del Regno d'Italia costituitosi il 17 marzo 1861 ed assunse un ruolo militare notevole nella compagine difensiva del giovane regno: fu una delle cinque piazzeforti di prima classe, insieme a Torino, La Spezia, Taranto e Bologna. In quel periodo i cantieri navali dorici vissero un momento di grande sviluppo, essendo la citt\u00e0 la principale base navale in Adriatico, in quanto Venezia e Trieste facevano ancora parte dell'Impero austriaco.\nNel 1866, in seguito alla terza guerra di indipendenza, il Veneto entr\u00f2 a far parte del Regno d'Italia e molte delle attivit\u00e0 cantieristiche vennero trasferite all'Arsenale di Venezia, sito in posizione pi\u00f9 strategica rispetto ad Ancona, per i cui cantieri inizi\u00f2 una fase di declino.\nDalle Officine e Cantieri Liguri-Anconetani ai Cantieri Navali Riuniti.\nNel 1897 Rodolfo Hofer, uno dei componenti del consiglio d'amministrazione della societ\u00e0 Navigazione Generale Italiana, una compagnia di navigazione che andava affermandosi sul finire del secolo, acquis\u00ec il cantiere navale del Muggiano, che aveva chiuso la sua attivit\u00e0 nel 1893, costituendo la \"Societ\u00e0 Anonima Cantiere Navale Del Muggiano\", che, nel 1899, acquisendo il Cantiere navale di Ancona dar\u00e0 vita alle \"Officine e Cantieri Liguri-Anconetani\".\nIl 21 gennaio 1906 venne costituita la societ\u00e0 Cantieri Navali Riuniti, primo grande raggruppamento del settore cantieristico in Italia, che raggruppava i cantieri di Palermo, Muggiano e Ancona.\nIl 24 maggio 1915, giorno dell'entrata in guerra dell'Italia nel primo conflitto mondiale, la citt\u00e0 di Ancona venne cannoneggiata dalle corazzate della Marina asburgica; per ironia della sorte alcune di quelle corazzate al termine del conflitto vennero acquisite dall'Italia come risarcimento di guerra e demolite proprio nel cantiere di Ancona. Gran parte del metallo di queste venne poi impiegato per costruire nel 1926 la struttura portante del Mercato delle Erbe cittadino. Il bombardamento austriaco caus\u00f2 la distruzione di tre magazzini, della sede dell'Ufficio Marittimo, di un deposito di gas e di un serbatoio d'acqua.\nDurante il ventennio fascista la citt\u00e0 di Ancona ebbe un notevole sviluppo urbanistico ed economico; anche i cantieri navali, entrati a far parte del Gruppo Piaggio, ebbero un notevole impulso, garantito dalle commesse militari per la costruzione di diverse imbarcazioni per la Regia Marina, tra cui i cacciatorpediniere \"Grecale\" e \"Maestrale\" appartenenti alla classe Maestrale, alcuni cacciatorpediniere della classe Camicia Nera e della classe Navigatori, ed inoltre gli incrociatori leggeri \"Pompeo Magno\" ed \"Ottaviano Augusto\" della classe Capitani Romani, di cui solamente il primo entr\u00f2 in servizio, mentre il secondo l'8 settembre 1943 alla proclamazione dell'armistizio era ancora in costruzione.\nNel corso della seconda guerra mondiale Ancona, dopo l'armistizio, fu occupata dalle truppe tedesche e, a causa dell'importanza strategica del suo porto, sub\u00ec numerosissimi bombardamenti da parte delle forze alleate, che dovevano preparare il passaggio del fronte. In particolare, il 1\u00ba novembre 1943, durante un bombardamento, in pochi minuti duemilacinquecento persone persero la vita. Nell'occasione fu affondato l\u2019\"Ottaviano Augusto\" in costruzione (che era stato requisito dagli occupanti tedeschi). Nel dopoguerra il \"Pompeo Magno\", sopravvissuto al conflitto, sarebbe stato invece ricostruito come conduttore di flottiglia nei Cantieri del Tirreno di Genova e ribattezzato \"San Giorgio\" con distintivo ottico D 562. Fu in servizio nella Marina Militare fino al 1980.\nL'occupazione tedesca ebbe termine il 18 luglio 1944, quando le truppe della II armata polacca del generale W\u0142adys\u0142aw Anders, preceduta da alcuni esploratori delle locali milizie partigiane e del Corpo Italiano di Liberazione entrarono in citt\u00e0\nNel dopoguerra i cantieri e il porto gravemente danneggiati durante il conflitto vennero ricostruiti.\nFincantieri.\nNel 1966, nelle pieghe dei provvedimenti emanati a met\u00e0 degli anni sessanta per la riorganizzazione della navalmeccanica pubblica, il gruppo Piaggio, approfittando dei benefici fiscali per gli accorpamenti industriali previsti dalla legge n\u00b0 170/1965, diede vita a una nuova societ\u00e0 per azioni, i Cantieri Navali del Tirreno e Riuniti fondendo i Cantieri Navali Riuniti, con gli stabilimenti di Palermo e Ancona e i Cantieri del Tirreno con gli stabilimenti di Genova Le Grazie.\nNel 1973 in seguito alla crisi che alla fine degli anni sessanta colp\u00ec i cantieri Piaggio la societ\u00e0 \"Cantieri Navali del Tirreno e Riuniti\" venne assorbita dall'IRI e nel 1984 da Fincantieri, che societ\u00e0 finanziaria della cantieristica si trasforma in societ\u00e0 operativa assumendo la denominazione di Fincantieri - Cantieri Navali Italiani S.p.A., ed il controllo del settore.\nTra la fine degli anni settanta e la prima met\u00e0 degli anni ottanta, importanti realizzazioni sono state le fregate tipo Lupo General Urdaneta e General Sal\u00f3m, costruite per la Marina Venezuelana e tre delle quattro fregate dello stesso tipo ordinate dall'Iraq, che per\u00f2 non entrarono mai in servizio per il committente originario a causa dell'embargo, dovuto prima alla guerra Iran-Iraq e poi alla prima Guerra del Golfo, e finirono per essere acquistate dalla Marina Militare nel 1994, dove sono in servizio impiegate e ufficialmente classificate come pattugliatori di squadra e costituiscono la Classe Artigliere.\nL'11 settembre 2011 si \u00e8 tenuta nell'area dei cantieri navali la messa conclusiva del XXV congresso eucaristico nazionale celebrata da papa Benedetto XVI. A causa della forte crisi, gi\u00e0 da alcuni mesi il cantiere non aveva pi\u00f9 commesse e la maggior parte dei lavoratori era in cassa integrazione.\nNavi.\nElenco delle principali navi realizzate nello stabilimento:"}
{"id": "2135618", "revid": "1486495", "url": "https://it.wikipedia.org/wiki?curid=2135618", "title": "The Oblongs", "text": "The Oblongs (stilizzato the \"O\"blongs...) \u00e8 una sitcom animata statunitense del 2001, creata da Angus Oblong e Jace Richdale e prodotta da Jobsite Productions e Mohawk Productions in associazione con la Warner Bros. Television.\nBasata vagamente su una serie di personaggi introdotti nel libro illustrato \"Creepy Susie and 13 Other Tragic Tales for Troubled Children\", la serie \u00e8 stata trasmessa per la prima volta negli Stati Uniti su The WB dal 1\u00ba aprile al 20 maggio 2001, lasciando inediti gli ultimi cinque episodi. Gli episodi rimanenti sono stati trasmessi successivamente su Adult Swim e in seguito replicati anche su Teletoon at Night. La serie conta di 13 episodi ripartiti su una stagione.\nTrama.\nLa serie \u00e8 incentrata sulla strampalate vicende degli Oblong, una bizzarra e deforme famiglia che vive nella valle di una capitale farmaceutica altamente inquinante. L'inquinamento \u00e8 il risultato diretto del lussuoso stile di vita di una ricca comunit\u00e0 nota come \"The Hills\", i cui residenti continuano a sfruttare e danneggiare gli abitanti della valle senza alcun riguardo per la loro sicurezza o il benessere. Gli abitanti della valle hanno subito le conseguenze dell'inquinamento e delle radiazioni, subendo alterazioni sia fisiche che mentali."}
{"id": "2135619", "revid": "267910", "url": "https://it.wikipedia.org/wiki?curid=2135619", "title": "Ulisse (programma televisivo)", "text": ""}
{"id": "2135622", "revid": "327773", "url": "https://it.wikipedia.org/wiki?curid=2135622", "title": "Pirofila", "text": "La pirofila (letteralmente: \"amante del fuoco\") \u00e8 un contenitore usato per cuocere alimenti in forno. I materiali usato per produrla sono tradizionalmente la terracotta smaltata, il gres e la porcellana da forno, di grosso spessore; si tratta di materiali che hanno la caratteristica di avere una discreta resistenza alle alte temperature e agli sbalzi termici, di scaldarsi lentamente e di mantenere la temperatura a lungo anche quando vengono tolti dalla fonte di calore; pi\u00f9 recente l'uso di vetro pyrex. \nLa forma \u00e8 rotonda, ovale o rettangolare con angoli smussati; le pareti sono medio-alte, con o senza manici e non \u00e8 previsto coperchio. Considerando i materiali con cui \u00e8 fatta, la teglia risulta adatta a cibi che richiedono lunghi tempi di cottura senza sbalzi di temperatura e quando \u00e8 necessaria la gratinatura.\nLe piccole pirofile monodose si chiamano pirottini."}
{"id": "2135623", "revid": "125887496", "url": "https://it.wikipedia.org/wiki?curid=2135623", "title": "Agusta A.Z.8", "text": "L'Agusta A.Z.8 era un quadrimotore di linea ad ala bassa in grado di trasportare da 22 a 26 passeggeri a seconda delle versioni, realizzato dall'azienda italiana Agusta nel 1958 ma non avviato alla produzione in serie.\nPur essendo stato progettato per un impiego civile, l'unico esemplare realizzato venne preso in carico dall'Aeronautica Militare italiana ed impiegato come aereo da trasporto del personale fino alla sua radiazione.\nStoria del progetto.\nNegli anni cinquanta l'Italia era impegnata nella ricostruzione del paese nel periodo che segu\u00ec il termine della seconda guerra mondiale. Tra i settori in sviluppo c'era anche quello del trasporto aereo civile che, grazie alla sovrabbondanza dei mezzi aerei surplus di derivazione militare di costruzione britannica e statunitense, equipaggiavano fin dalla fine del conflitto le compagnie aeree italiane. L'affluenza del traffico passeggeri in costante aumento e il raggiungimento della vita operativa di velivoli in dotazione segn\u00f2 l'esigenza di disporre dei velivoli moderni e dotati di maggior capienza ed in quest'ottica l'azienda aeronautica italiana Agusta intraprese lo studio di un velivolo destinato al mercato civile.\nIl progetto venne affidato all'ingegner Filippo Zappata, gi\u00e0 autore di numerosi velivoli sia militari che civili del periodo prebellico e bellico, arrivato in azienda nel 1951 dopo la chiusura della divisione aeronautica della Societ\u00e0 Italiana Ernesto Breda per Costruzioni Meccaniche e dopo aver realizzato il Breda BZ 308 mai avviato alla produzione in serie.\nL'impostazione era classica, quadrimotore ad ala bassa ed impennaggio tradizionale monoderiva, con la capacit\u00e0 di raggiungere la velocit\u00e0 di circa 370 km/h a 3\u00a0000 m di quota. Un modello venne realizzato ed esposto allo stand dell'azienda in occasione del Salone internazionale dell'aeronautica e dello spazio di Parigi-Le Bourget del 1955 ma non riusc\u00ec a suscitare l'interesse sperato anche perch\u00e9 proposto ancora con motori a pistoni quando era imminente l'avvento dei motori turboelica.\nImpiego operativo.\nCostruito in un solo esemplare (MM564, RS-1), venne utilizzato dall'Aeronautica Militare nel ruolo di aereo da trasporto tattico dal Reparto Sperimentale di Volo fino alla sua radiazione per mancanza di pezzi di ricambio. L'ultimo volo avvenne l'11 settembre 1963 e l'aereo venne demolito due anni dopo. Il velivolo non venne avviato alla produzione in quanto la Agusta ottenne la licenza di produzione di elicotteri dalla Bell e dalla Sikorsky, concentrandosi su questo specifico settore.\nUtilizzatori.\nL'ultimo volo dell'AZ8 non fu l'11 settembre 1963 ma pi\u00f9 tardi, visto che io stesso ebbi occasione di effettuare un volo (come risulta dal mio libretto voli) il 19 ottobre 1963.\nLuciano Forzani"}
{"id": "2135628", "revid": "47112", "url": "https://it.wikipedia.org/wiki?curid=2135628", "title": "Microonda", "text": ""}
{"id": "2135629", "revid": "599013", "url": "https://it.wikipedia.org/wiki?curid=2135629", "title": "Eug\u00e8ne Houdry", "text": ""}
{"id": "2135630", "revid": "339392", "url": "https://it.wikipedia.org/wiki?curid=2135630", "title": "Radioonda", "text": ""}
{"id": "2135633", "revid": "124123", "url": "https://it.wikipedia.org/wiki?curid=2135633", "title": "Nati nel 1168", "text": ""}
{"id": "2135636", "revid": "767487", "url": "https://it.wikipedia.org/wiki?curid=2135636", "title": "Jim Bechtel", "text": "Bechtel arriv\u00f2 secondo in un evento delle World Series of Poker 1979, eliminato da Perry Green all'evento di Texas hold 'em senza limite con buy-in da 1.500$.\nAlle WSOP 1993 vinse il Main Event, arrivando al tavolo finale con 631.000 chips, in seconda posizione. Elimin\u00f2 Mansour Matloubi, campione delle WSOP 1990 e John Bonetti.\nIl testa a testa finale dur\u00f2 appena due mani contro Glenn Cozen, il quale, rimasto molto corto, and\u00f2 ai resti al preflop con : Bechtel chiam\u00f2 senza nemmeno guardare le sue carte: . Le carte comuni furono : Bechtel vinse la mano e il torneo con un punto molto basso, il Jack alto. Era dai tempi di Hal Fowler, che vinse il Main Event delle WSOP 1979, che non vinceva un giocatore amatoriale.\nSuccessivamente \u00e8 giunto ai premi nel Main Event delle WSOP 1986 (13\u00ba posto), in quello delle WSOP 1988 (6\u00ba posto) e del 2001 (23\u00ba posto).\nBrechtel ha inoltre raggiunte il tavolo finale delle l'evento H.O.R.S.E. con buy-in da 50.000$ delle World Series of Poker 2006: giunse quarto vincendo 549.120$.\nSino al 2011 ha vinto in tornei dal vivo pi\u00f9 di 2.500.000$."}
{"id": "2135639", "revid": "1543377", "url": "https://it.wikipedia.org/wiki?curid=2135639", "title": "Longmorn", "text": "Longmorn \u00e8 un villaggio nell'area del Moray, in Scozia, famoso per le sue distillerie di whisky. Si trova infatti nella regione delle Lowlands ma proprio al confine con il cuore produttivo delle Highlands. \u00c8 situato a circa quattro chilometri a sud della citt\u00e0 di Elgin, sulla strada da Elgin a Rothes. Questo villaggio era una volta un piccolo nodo ferroviario, e l'inizio della tratta ferroviaria della Distilleria Birnie; la linea ormai in disuso da Elgin a Craigellachie proseguiva poi a sud di Aviemore e oltre. La stazione e la piattaforma esistono ancora e sono in buone condizioni. Ci sono piani per cancellare del tutto la linea e creare una pista ciclabile che collegherebbe Elgin alla Speyside Way a Craigellachie e da l\u00ec a Aviemore e alla National Cycle Network.\nLa maggior parte del villaggio \u00e8 occupata dalla Distilleria BenRiach (riaperta nel 2004) e dalla Distilleria Longmorn. Relativamente poche persone vi sono impiegate e il villaggio \u00e8 principalmente un dormitorio di Elgin.\nDistilleria Longmorn.\nCostruita sulle fondamenta di una vecchia cappella, la Distilleria Longmorn fu fondata nel 1894 da John Duff e due soci,\nCharles Shirres e George Thomson, insieme alla vicina Distilleria BenRiach. \nJohn Duff fond\u00f2 anche la Glenlossie diciannove anni pi\u00f9 tardi.\nNonostante la sua buona posizione all'interno del mondo del whisky in quei giorni, John Duff fu bloccato dai debiti a causa della grande recessione nel settore del whisky alla fine del XIX secolo. Fu costretto a vendere tutto per pagare i propri creditori. \nTra i candidati per l'acquisto della distilleria, John Grant (della Glen Grant), attraverso la sua azienda Hill Thomson &amp; Co che commercializzavano tra l'altro il blend \"Something Special\". \nNei primi anni 1970, Longmorn si fuse con la distilleria The Glenlivet per creare la Glenlivet Distillers Ltd. \nLa distilleria raddoppi\u00f2 la sua capacit\u00e0 di produzione nel 1972 e nuovamente nel 1974. Il numero di alambicchi pass\u00f2 da quattro a otto. Seagram acquist\u00f2 la distilleria nel 1977. Longmorn \u00e8 una delle poche distillerie che non ha mai cessato la produzione.\nLe distillerie appartenenti a The Chivas and Glenlivet Group, di propriet\u00e0 della Seagram, sono stati acquistati dal gruppo francese Pernod Ricard il 19 dicembre 2001. \nParti della produzione sono utilizzate nelle miscele Something Special e Queen Anna.\nLongmorn \u00e8 stata descritta come \"il segreto meglio nascosto dello Speyside\" - premiata dai miscelatori di whisky e apprezzata dagli intenditori, ma non largamente disponibile al pubblico come single malt imbottigliato. Ma dal 1994 come la distilleria entra nel suo secondo secolo di attivit\u00e0, sono stati introdotti sul mercato nuovi prodotti, fra cui una serie limitata di whisky \"The Old Malt Cask\" invecchiati 17, 20, 25 e 31 anni, cos\u00ec come un single malt \"Longmorn\" invecchiato 15 anni \u00e8 stato scelto come uno dei quattro single malt rilanciati dalla Seagram col nome \"Heritage Collection\"\nPremi.\nNel 1983 e nel 1984 la Distilleria Longmorn vinse la Medaglia d'Oro alla cerimonia degli International Wine &amp; Spirits Awards a Guildhall."}
{"id": "2135641", "revid": "682087", "url": "https://it.wikipedia.org/wiki?curid=2135641", "title": "Charles Macintosh", "text": "Biografia.\nMacintosh nacque a Glasgow, in Scozia, figlio di George Macintosh e Mary Moore, ed inizi\u00f2 a lavorare come impiegato. Charles dedicava il suo tempo libero alla scienza, in particolare chimica, e prima di compiere 20 anni si dimise dal suo incarico per intraprendere la produzione di prodotti chimici. Amante di ogni forma della scienza e famoso per le sue numerose invenzioni, fu colui che per primo prepar\u00f2 il cloruro di calce. Invent\u00f2 anche numerosi coloranti e ottenne un brevetto per essere riuscito a trasformare il ferro in acciaio grazie all'utilizzo di alte temperature.\nNel 1819 cre\u00f2 un materiale resistente all'acqua, grazie al quale nel 1823 produsse il primo impermeabile. A lui si deve il nome di Mackintosh, un mantello impermeabile con piccole modifiche rispetto al modello originario. Questo fu possibile grazie ai suoi esperimenti con la nafta, che portarono all'invenzione del tessuto impermeabile: l'essenza del suo brevetto era la cementazione di due spessori di tessuto insieme a gomma naturale, dove la gomma era resa solubile dall'azione della nafta. La nafta veniva preparata tramite distillazione di catrame di carbone con Bonnington Chemical Works, uno dei principali fornitori.\nMacintosh spos\u00f2 Mary Fisher nel 1790, figlia di Alexander Fisher, un mercante di Glasgow, ed ebbe un figlio, George Macintosh (1791\u20131848). \nGrazie alle sue scoperte del mondo della chimica, e in particolare sulla plastica, venne insignito nel 1823 di un riconoscimento dalla \"Royal Society\". Nel 1828, divenne socio di James Beaumont Neilson in una ditta per sfruttare il brevetto di quest'ultima per il soffiaggio a getto caldo negli altiforni, che risparmiava notevolmente sul loro consumo di carburante.\nCharles mor\u00ec nel 1843 e fu sepolto nel cimitero della Cattedrale di Glasgow. Fu sepolto con i suoi genitori nel terreno del suo bisnonno, John Anderson di Douhill, prevosto di Glasgow. Il suo nome venne aggiunto al monumento del XVII secolo che si erge contro il muro di cinta orientale. Esiste anche un monumento commemorativo secondario della fine del XIX secolo, in granito rosso lucido, leggermente a nord, dove Carlo viene nuovamente menzionato sulla tomba di suo figlio, George."}
{"id": "2135642", "revid": "287204", "url": "https://it.wikipedia.org/wiki?curid=2135642", "title": "Pinacoteca Nazionale (Lucca)", "text": ""}
{"id": "2135643", "revid": "287204", "url": "https://it.wikipedia.org/wiki?curid=2135643", "title": "Palazzo Guinigi", "text": "Il Palazzo Guinigi si trova a Lucca tra la via Sant\u02bfAndrea e la via Guinigi.\nStoria e descrizione.\n\u00c8 stato costruito nel XIV secolo per volont\u00e0 dei Guinigi, famiglia di ricchi commercianti e banchieri, accorpando altre costruzioni preesistenti, tra le quali la pi\u00f9 antica sembra essere proprio la famosa torre alberata, che rappresenta uno dei pi\u00f9 significativi elementi distintivi dell'identit\u00e0 lucchese.\nDal punto di vista architettonico, il palazzo raffigura l\u2019ultima e pi\u00f9 fastosa rielaborazione della casa lucchese romano\u2010gotica, arricchita dai Guinigi tra la fine del Trecento e gli inizi del Quattrocento, nel periodo in cui la famiglia ha preso il sopravvento sulle altre e Paolo Guinigi \u00e8 diventato Signore di Lucca (1400). L'edificio, costruito in mattoni rossi, poggiava su arcate con pilastri in pietra, aperte al pianterreno com'era d'uso in quel periodo (poi chiuse nel XVI secolo e rimpiazzate dalle finestre inferriate cinquecentesche), ed era (lo \u00e8 tuttora) armoniosamente alleggerito dalle ampie aperture delle trifore e delle quadrifore dei piani superiori. Nell'atrio di accesso allo scalone monumentale \u00e8 tuttora ben visibile lo stemma di famiglia. \nAlla fine della signoria nel 1430 e la restaurazione della Repubblica di Lucca, per l\u2019edificio \u00e8 cominciato un periodo di decadenza fino ad essere gradualmente frazionato ed adibito a svariate funzioni, diventando finanche, in tempi recenti, la sede del Comando dei Vigili del Fuoco.\nIl restauro.\nVerso la fine del Novecento, il Comune di Lucca, al quale il palazzo e la torre sono stati donati dall\u2019ultimo discendente dei Guinigi, ha effettuato notevoli, ma non completi, interventi di recupero degli interni, soprattutto nei piani superiori, e, nel sancirne la destinazione museale, ha consentito per un certo periodo anche la realizzazione di mostre e di vari eventi anche di natura istituzionale.\nEsaurita in pochi anni l\u2019esperienza del percorso museale, il comune ed altre istituzioni della citt\u00e0 stanno tentando di reperire i finanziamenti necessari per completare il restauro, recuperando anche il seminterrato, il giardino ed i cortili interni, con lo scopo di restituire piena funzionalit\u00e0 e fruizione ad uno dei luoghi simbolo della citt\u00e0. Sta di fatto per\u00f2 che, a partire dal 2013, il palazzo ove visse per brevi anni Ilaria del Carretto, la pi\u00f9 famosa tra le quattro mogli di Paolo Guinigi, \u00e8 chiuso al pubblico."}
{"id": "2135644", "revid": "287204", "url": "https://it.wikipedia.org/wiki?curid=2135644", "title": "Licio", "text": ""}
{"id": "2135646", "revid": "1318658", "url": "https://it.wikipedia.org/wiki?curid=2135646", "title": "Lourmel (metropolitana di Parigi)", "text": "Lourmel \u00e8 una stazione della metropolitana di Parigi sulla linea 8, sita nel XV \"arrondissement\".\nLa stazione.\nLa stazione venne aperta nel 1937 ed il suo nome ricorda il generale Fr\u00e9d\u00e9ric Henri Le Normand de Lourmel (1811-1854) che cadde nella battaglia di Inkerman in cui i franco-britannici ebbero la meglio sulle armate russe di Menchikov durante la guerra di Crimea. La strada che porta il suo nome \u00e8 l'antica strada che portava da Grenelle a Issy-les-Moulineaux."}
{"id": "2135647", "revid": "244844", "url": "https://it.wikipedia.org/wiki?curid=2135647", "title": "Pisidio", "text": ""}
{"id": "2135648", "revid": "104458", "url": "https://it.wikipedia.org/wiki?curid=2135648", "title": "Sidetico", "text": ""}
{"id": "2135654", "revid": "767487", "url": "https://it.wikipedia.org/wiki?curid=2135654", "title": "Kurt Schmitt", "text": "Biografia.\nLaureato in giurisprudenza nel 1911, lavor\u00f2 come assicuratore presso l'azienda Allianz AG e nel 1914 fu arruolato nell'esercito per combattere la Prima guerra mondiale, venendo congedato nel 1917 col grado di capitano. Nel dopoguerra torn\u00f2 a lavorare nella Allianz, entrando nel consiglio d'amministrazione nel 1919 (consiglio di cui fu presidente dal 1921 al 1933): si fece la fama d'essere uno dei pi\u00f9 capaci leader nel settore assicurativo della repubblica di Weimar.\nSia Schmitt che il direttore Eduard Hilgard legarono l'Allianz al nazismo, ancor prima che il NSDAP prendesse il potere: gi\u00e0 dal 1930 infatti erano noti i suoi legami con Hermann G\u00f6ring. L'Allianz concesse generosi prestiti al Partito Nazista e Schmitt rifiut\u00f2 gli incarichi ministeriali che Heinrich Br\u00fcning e Franz von Papen gli avevano offerto.\nL'adesione al nazismo e il ministero.\nNel 1931 Schmitt divenne presidente della \"Stuttgart Social Insurance Corporation\", aumentando ancor di pi\u00f9 il proprio prestigio. Il 18 dicembre del 1932 egl\u00ec partecip\u00f2 al meeting degli \"Amici dell'Economia\" (o \"Circolo dei Dodici\") di Berlino, in cui ufficializz\u00f2 la propria adesione al nazismo. Durante la campagna elettorale del 1933, egli si iscrisse al partito (tessera 2\u00a0651\u00a0252) a cui don\u00f2 10.000 marchi e divenne presidente della Camera di Commercio di Berlino.\nKurt Schmitt era convinto che Adolf Hitler fosse un grande statista, tuttavia riteneva che col passare del tempo si sarebbe allineato a posizioni pi\u00f9 classicamente conservatrici e meno estremiste. Egli era, gi\u00e0 prima dell'alleanza coi nazisti, antisemita ma in una maniera particolare che Gerald D. Feldmann definisce cos\u00ec: \"Schmitt era convinto che gli ebrei fossero sovrarappresentati nel mondo delle professioni accademiche, e che il loro ruolo nella politica, nel diritto e nelle arti doveva essere molto limitato, se non eliminato del tutto. Egli ritenne tuttavia che essi avevano diritto a un posto nella vita economica tedesca, e afferm\u00f2 che non v'era nessuna questione ebraica nell'economia\".\nIl 30 giugno del 1933 Schmitt viene nominato Ministro dell'Economia del Terzo Reich succedendo ad Alfred Hugenberg e in seguito gli viene data la tessera onoraria delle SS. Nell'agosto dello stesso anno assume la funzione di plenipotenziario prussiano governo del Reich e in ottobre divenne presidente del Consiglio di Stato prussiano. Inoltre l'Accedemia tedesca della legge lo accett\u00f2 come membro.\nIl 13 marzo del 1934 Schmitt present\u00f2 un progetto di legge economica che prevedeva un maggior controllo dello Stato sulle imprese: ci\u00f2 provoc\u00f2 delle proteste da parte dei grandi industriali. Il 28 giugno, mentre stava difendendo il suo provvedimento, ebbe un attacco di cuore e croll\u00f2 per terra: per riprendersi fu necessario un lungo periodo di riposo, durante il quale Hitler ne approfitt\u00f2 per licenziarlo e sostituirlo con Hjalmar Schacht.\nUltimi anni.\nTornato in salute, divenne presidente del consiglio di vigilanza della Allianz e della Deutsche Continental Gasgesellschaft. Il 15 settembre del 1935 venne nominato da Himmler brigadef\u00fchrer delle SS (ci\u00f2 avvenne anche perch\u00e9 egli lo aveva finanziato economicamente) e dal 1937 al 1945 guid\u00f2 la M\u00fcnchener R\u00fcckversicherung AG. Fino al termine della Seconda guerra mondiale fu posto a capo del consiglio di sorveglianza della Allianz.\nNel dopoguerra, a seguito del processo di denazificazione, perse tutti gli incarichi pubblici e fu costretto a ritirarsi a vita privata. Inizialmente egli venne visto come un \"Hauptschuldiger\" (letteralmente, \"principale colpevole\" dell'affermazione nazista) ma dal 1949 la sua posizione fu attenuata in \"Mitl\u00e4ufer\" (semplice seguace). Fu condannato a pagare un'ingente multa e le spese legali dei processi a cui fu sottoposto."}
{"id": "2135659", "revid": "71155", "url": "https://it.wikipedia.org/wiki?curid=2135659", "title": "Corrado De Concini", "text": "\u00c8 socio nazionale dell'Accademia Nazionale dei Lincei, ed \u00e8 stato Presidente dell'Istituto Nazionale di Alta Matematica. Nel 1986 ha ricevuto il Premio Caccioppoli e nel 1990 la Medaglia dei XL per la matematica.\nBiografia.\nFiglio dello sceneggiatore cinematografico Ennio De Concini. Consegue la laurea in matematica nel 1971 presso la Universit\u00e0 degli studi di Roma \"La Sapienza\" e nel 1975 il PhD in Mathematics presso la University of Warwick. Gi\u00e0 professore ordinario di Algebra presso il Dipartimento di Matematica \"Guido Castelnuovo\" dell'Universit\u00e0 degli studi di Roma \"La Sapienza\", dopo il collocamento fuori ruolo (2019) \u00e8 stato nominato professore emerito (2020). Nel 1986 \u00e8 stato Invited Speaker all\"'International Congress of Mathematicians\" tenutosi a Berkeley.\nFin dal 1976, ha insegnato in diverse universit\u00e0 italiane e straniere tra cui la Scuola Normale Superiore di Pisa, la \u00c9cole Normale Sup\u00e9rieure di Parigi (ricoprendo la prestigiosa Cattedra Lagrange-Michelet) e l'Universit\u00e0 di Pisa. Inoltre ha ricoperto la posizione di Visiting Professor in prestigiosi atenei quali la Harvard University, il Massachusetts Institute of Technology e il Tata Institute of Fundamental Research di Bombay.\nRicopre il ruolo di Editor per importanti riviste scientifiche internazionali, tra cui IMRN, il Journal of the European Mathematical Society e il Journal of Algebraic Geometry.\nDal 2003 al 2007 \u00e8 stato Presidente dell'Istituto Nazionale di Alta Matematica.\nProduzione scientifica.\n\u00c8 autore di oltre 80 lavori scientifici. I suoi maggiori contributi hanno riguardato vari settori dell'algebra e della geometria algebrica, come la teoria degli invarianti, l'algebra commutativa, la teoria dei gruppi algebrici e quantici, il problema di Schottky e la teoria degli arrangiamenti di iperpiani."}
{"id": "2135660", "revid": "287204", "url": "https://it.wikipedia.org/wiki?curid=2135660", "title": "Hans Dulfer", "text": ""}
{"id": "2135667", "revid": "2187", "url": "https://it.wikipedia.org/wiki?curid=2135667", "title": "Santa Giovanna del Portogallo", "text": ""}
{"id": "2135670", "revid": "104458", "url": "https://it.wikipedia.org/wiki?curid=2135670", "title": "Re degli Ittiti", "text": ""}
{"id": "2135680", "revid": "26450928", "url": "https://it.wikipedia.org/wiki?curid=2135680", "title": "Toon Disney +1", "text": ""}
{"id": "2135681", "revid": "991694", "url": "https://it.wikipedia.org/wiki?curid=2135681", "title": "Toon disney + 1", "text": ""}
{"id": "2135684", "revid": "267975", "url": "https://it.wikipedia.org/wiki?curid=2135684", "title": "Patriarca latino di Antiochia", "text": ""}
{"id": "2135690", "revid": "486946", "url": "https://it.wikipedia.org/wiki?curid=2135690", "title": "Boomerang +1", "text": ""}
{"id": "2135692", "revid": "1256771", "url": "https://it.wikipedia.org/wiki?curid=2135692", "title": "Piatto di Ardaburio Aspare", "text": "Il piatto di Ardabur Aspar \u00e8 un missorio in argento fuso, datato 434 e conservato nel Museo archeologico nazionale di Firenze (Inv. 2588).\nL'opera venne rinvenuta nel 1769 presso il fosso Castione vicino al borgo medievale di Pereta nel comune di Magliano in Toscana (provincia di Grosseto). \u00c8 un importante reperto, sia per qualit\u00e0 che per luogo di rinvenimento, che testimonia la presenza bizantina durante le guerre gotiche.\nSi tratta di un missorio consolare, che celebra l'elezione a console di Ardaburio Aspare nel 434, decisa da Galla Placidia come premio per le vittorie contro Genserico in Africa.\nL'iscrizione intorno al bordo () recita: \nA fianco di Ardaburio Aspare si trova il giovane figlio Ardaburio, indicato come \"Ardabur Iunior pr(a)etor\", mentre sopra i due sono collocate due \"imagines clipeatae\" raffiguranti Ardaburio (padre di Aspare) e Plinta, parente di Aspare."}
{"id": "2135701", "revid": "729019", "url": "https://it.wikipedia.org/wiki?curid=2135701", "title": "Ildebrando Goiran", "text": "Biografia.\nNacque a Torino il 14 giugno 1882, figlio di Giovanni e Irma Lazzarini. Dopo aver frequentato la Scuola Militare Nunziatella, nell'agosto 1898 entr\u00f2 nella Regia Accademia Navale di Livorno, conseguendo la nomina a guardiamarina nell'aprile 1902. Il suo primo imbarco in qualit\u00e0 di ufficiale fu sulla nave da battaglia \"Emanuele Filiberto\", cui seguirono altre destinazioni a bordo di navi da guerra. Nel novembre 1905 fu promosso sottotenente di vascello e, cinque anni dopo, tenente di vascello. Partecip\u00f2 alla guerra italo-turca imbarcato dapprima sull'ariete torpediniere \"Etruria\", poi sull'incrociatore torpediniere \"Caprera\" e, in qualit\u00e0 di responsabile militare, sul piroscafo noleggiato \"Re Umberto\". \nDurante il conflitto si distinse nell'estate del 1912, quando venne designato a comandante di spiaggia a Misurata in Tripolitania, e poi nelle primavera del 1913, in occasione dello sbarco a Tolmeta in Cirenaica quando, nonostante le difficili condizioni atmosferiche, riusc\u00ec a condurre a questa destinazione un convoglio proveniente da Bengasi. Dopo una breve periodo a Roma in qualit\u00e0 di capo sezione dell'ufficio di stato maggiore della Regia Marina, nell'estate del 1914 si imbarc\u00f2 sul cacciatorpediniere \"Impetuoso\", dove si trovava al momento dell'entrata in guerra del Regno d'Italia, avvenuta il 24 maggio 1915. All'inizio del 1916 fu, per circa un mese, il comandante della torpediniera \"33 PN\", per poi essere nuovamente destinato in servizio sull\"Impetuoso\" come comandante in seconda.\nNel giugno 1916 divenne comandante della torpediniera \"42 PN\" e, mentre si trovava a Venezia, fu messo al corrente di un progetto di cui si stava occupando il capitano di vascello C. Pignatti Morano con l'autorizzazione del viceammiraglio Paolo Thaon di Revel, mirato al forzamento del porto di Pola, base principale della flotta austroungarica, per attaccare le navi che vi sarebbero state ormeggiate. \nPignatti Morano aveva progettato di entrare nelle acque della base di Pola forzando il canale di Fasana, poco a nord dell'importantissima base avversaria, fra il litorale istriano e le isole Brioni. Nel canale sostavano, di solito a turno, una o due delle maggiori unit\u00e0 nemiche di stanza a Pola e, sebbene vi fossero a difesa delle batterie terrestri e del naviglio sottile, sarebbe risultato pi\u00f9 facile attaccare le navi austroungariche mentre si trovavano in questo tratto di mare che non quando erano a Pola. Le maggiori difficolt\u00e0 legate all'impresa erano costituite dalle ostruzioni che proteggevano l'accesso settentrionale e meridionale del canale e dalla necessit\u00e0 di operare in silenzio per non mettere in allarme le difese nemiche. Dopo una serie di esperimenti condotti a Venezia, venne deciso di forzare il canale impiegando tre unit\u00e0: il cacciatorpediniere \"Zeffiro\", con il compito di capo formazione, la torpediniera \"9 PN\", dove era stata installata un'apparecchiatura che avrebbe permesso di abbassare lo sbarramento settentrionale applicandovi due pesi di piombo da 1900 kg ciascuno, e, infine, il \"MAS 20\", un motoscafo armato dotato per l'occasione, oltre ai normali motori a scoppio di serie, anche un paio di propulsori elettrici per consentire la navigazione silenziosa. Sarebbe stato il \"MAS 20\" a penetrare all'interno del canale e attaccare, con i due siluri in dotazione, la maggiore nave avversaria che vi si trovava. Prescelto per il comando del \"MAS 20\", nel tardo pomeriggio del 1\u00ba novembre 1916 lo \"Zeffiro\" e la \"9 PN\", con il \"MAS 20\" a rimorchio, salparono da Venezia, protetti a distanza da unit\u00e0 di superficie e subacquee.\nLa navigazione si svolse senza problemi e, arrivato nei pressi dell'ostruzione stesa fra punta Mertolin e Brioni Minore, che bloccava uno degli accessi al canale di Fasana, lo \"Zeffiro\" si ferm\u00f2. La \"9 PN\", mollato il rimorchio, prosegu\u00ec verso lo sbarramento con il \"MAS 20\" che, grazie all'applicazione dei pesi, fu abbassato, permettendogli di inoltrarsi all'interno del canale verso la mezzanotte del 2 novembre. Perlustrando a lento moto, utilizzando per la navigazione i motori elettrici, lo specchio d'acqua molto vicino a Pola, avvist\u00f2 la vecchia corazzata \"Tegetthoff\", all'epoca ribattezzata \"Mars\" e impiegata come nave scuola per i sottufficiali, contro la quale lanci\u00f2 i due siluri in dotazione. L'unit\u00e0, attaccata da circa 400 m, era protetta da alcune reti parasiluri, nelle quali si impigliarono le due armi lanciate, non funzionando gli acciarini tagliarete dei siluri, che non causarono alcun danno. Intorno alle 3:10 di notte il \"MAS 20\" si allontan\u00f2, recuperando anche il marinaio Michelangelo de Angelis della \"9 PN\", lasciato a bordo di un piccolo battello per segnalare al motoscafo con un fanale l'esatta rotta da seguire per uscire dal canale attraverso il varco da dove era precedentemente penetrato. Riunitasi alle altre due navi della formazione, il \"MAS 20\" fu nuovamente preso a rimorchio a la formazione italiana rientr\u00f2 senza problemi a Venezia alle 12:30 del 3 novembre. \nBench\u00e9 questa missione non avesse dato i risultati sperati, ebbe notevole valore e importanza come azione dimostrativa, in quanto una unit\u00e0 della Regia Marina era riuscita a operare indisturbata per oltre due ore in acque ristrette e sorvegliate dall'avversario.\nNel dicembre 1916 venne promosso capitano di corvetta per merito di guerra e insignito della medaglia d'argento al valor militare, successivamente commutata in medaglia d'oro.\nDal febbraio al luglio 1917 fu in servizio presso la difesa antiaerea di Venezia e poi ebbe il comando della flottiglia del lago di Garda, del pontone armato \"Fa\u00e0 di Bruno\", del cacciatorpediniere \"Benedetto Cairoli\", per essere, quindi, di nuovo assegnato alla difesa antiaerea del capoluogo veneto. Alla fine del maggio 1918, per la specifica preparazione da lui raggiunta nella condotta dei MAS, fu nominato comandante della squadriglia MAS che operava da Trapani e poi di quella di base ad Ancona, venendo decorato con la croce al merito di guerra e poi con la croce di guerra al valor militare. Dopo la fine delle ostilit\u00e0 divenne responsabile della squadriglia MAS di base a Pola.\nPromosso capitano di fregata nel novembre 1919, fu nominato comandante in seconda dell'incrociatore corazzato \"San Marco\", passando nel marzo 1920, con lo stesso incarico, a bordo della nave da battaglia \"Conte di Cavour\" e poi, nel mese di dicembre, della difesa marittima di Venezia, svolgendo nei mesi seguenti anche una missione a Fiume.\nNel maggio 1923 fu nominato comandante della squadriglia MAS delle forze navali del Mediterraneo, nel dicembre 1924 fu comandante del cacciatorpediniere \"Nicola Fabrizi\" e della relativa squadriglia, nel novembre 1925 assunse la direzione della scuola meccanici di Venezia e, nell'aprile 1926, fu promosso capitano di vascello. Nell'aprile 1928 divenne comandante dell'esploratore \"Quarto\" e, a partire dall'anno seguente, si imbarc\u00f2 in successione sui cacciatorpediniere \"Insidioso\", \"Impavido\", \"Irrequieto\" e, di nuovo, sull\"'Insidioso\", in qualit\u00e0 di comandante e di comandante della relativa squadriglia.\nNel 1931 divenne capo di stato maggiore del comandante in capo della 2\u00aa Squadra, imbarcato sulla corazzata \"Andrea Doria\" e in seguito ebbe il medesimo incarico sull'incrociatore leggero \"Giovanni dalle Bande Nere\". Nel gennaio 1933 venne promosso contrammiraglio, nominato comandante militare marittimo della Sardegna e della piazza della Maddalena. Trascorsi un paio di anni, fu promosso ammiraglio di divisione e per un breve periodo fu a disposizione del Ministero della marina per ispezioni. Durante la guerra d'Etiopia fu comandante della 4\u00aa divisione navale e nell'ottobre 1936 divenne comandante militare marittimo della Sicilia. Nell'aprile 1937 fu promosso ammiraglio di squadra e il mese seguente divenne vicepresidente del Consiglio superiore di Marina. Nel gennaio 1938 ricopr\u00ec l'incarico di comandante in capo del dipartimento marittimo dell'Alto Tirreno e nel marzo 1940 assunse la presidenza del Consiglio superiore di Marina. Dopo poco pi\u00f9 di un anno dall'entrata del Regno d'Italia nella seconda guerra mondiale, fu nominato comandante in capo del Dipartimento marittimo dell'Alto Tirreno. A partire dal novembre 1941 fu messo a disposizione del ministero della marina e, dall'ottobre 1942 fino all'armistizio dell'8 settembre 1943, riebbe l'incarico di presidente del Consiglio superiore di Marina. Non collabor\u00f2 con le autorit\u00e0 della Repubblica Sociale Italiana e, dopo la liberazione di Roma, nell'agosto 1944 fece parte della Commissione di epurazione.\nMesso a disposizione, si spense a Roma il 16 novembre 1945."}
{"id": "2135702", "revid": "104458", "url": "https://it.wikipedia.org/wiki?curid=2135702", "title": "Giovanni Domenico Casella", "text": "Biografia.\nLombardo, originario di Carona, svolse la sua attivit\u00e0 agli inizi del Seicento, principalmente in Liguria.\nFu allievo di Taddeo Carlone. Scolp\u00ec le statue di San Carlo Borromeo e Sant'Ambrogio, a lato dell'altare della Chiesa del Ges\u00f9 e dei Santi Ambrogio e Andrea a Genova e Porta Pila, nell'ormai distrutto omonimo Borgo Pila.\nSecondo Vincenzo Fontana, storico e studioso di teoria architettonica del Cinquecento, le statue in marmo, poste nelle cappelle laterali della chiesa di San Pietro in Banchi, sempre nel centro storico di Genova, sono opera di Carlone e Casella.Casella port\u00f2 a termine l'opera dopo la morte del maestro, che aveva iniziato a dirigere i lavori di rifacimento partendo dal piano di base di un palazzo della famiglia Lomellini, dal 1583, circondandolo con una balaustrata in marmo.\nA partire dal 1615 diresse il cantiere della Basilica della Santissima Annunziata del Vastato insieme a Giacomo Porta e soprattutto realizz\u00f2 la decorazione scultorea della chiesa con marmo, pietre, stucco e oro."}
{"id": "2135703", "revid": "10125", "url": "https://it.wikipedia.org/wiki?curid=2135703", "title": "Scorticone", "text": ""}
{"id": "2135704", "revid": "10125", "url": "https://it.wikipedia.org/wiki?curid=2135704", "title": "Lo Scorticone", "text": ""}
{"id": "2135706", "revid": "767487", "url": "https://it.wikipedia.org/wiki?curid=2135706", "title": "I viaggiatori della sera", "text": "I viaggiatori della sera \u00e8 un film del 1979 scritto, diretto e interpretato da Ugo Tognazzi, tratto dall'omonimo romanzo di Umberto Simonetta.\n\u00c8 l'ultimo dei cinque film diretti da Tognazzi; coprodotto con la Spagna, venne girato nelle Canarie. Fu distribuito in Spagna con il titolo \"Los viajeros del atardecer\".\nTrama.\nNel 1980, per fronteggiare il problema del sovrappopolamento, una recente legge ha stabilito che ogni cittadino, al raggiungimento del 50\u00ba anno di et\u00e0 deve, sotto la sorveglianza del cosiddetto Esercito della Salute Pubblica (ESP), trasferirsi in un villaggio-resort, per trascorrervi quella che \u00e8 definita una vacanza.\nOrso e Niky, coniugi e coetanei, pur controvoglia, devono raggiungere il villaggio a cui sono stati assegnati, accompagnati nel viaggio dai figli, che invece, perfettamente aderenti al nuovo sistema politico, ritengono assolutamente giusta la nuova legge.\nIl villaggio si rivela essere una dorata prigione, la cui vita \u00e8 dominata da periodiche riunioni in cui \u00e8 obbligatorio partecipare a giochi di carte e una lotteria, con premio la partenza per una crociera: nessuno dei vincitori di queste crociere ha mai fatto ritorno al villaggio, dal che gli ospiti del villaggio deducono che i vincitori in realt\u00e0 vengano soppressi. Il fatto \u00e8 accettato con rassegnazione dagli ospiti, che preferiscono svagarsi dedicandosi ad attivit\u00e0 sessuali, vissute da tutti in piena libert\u00e0.\nAnche Orso e Niki, per motivi diversi, hanno relazioni extraconiugali. La prima \u00e8 Niky che, forse per allentare il rapporto di amore che la lega a Orso, prefigurando gi\u00e0 una dolorosa separazione, si concede a un suo vecchio spasimante per poi avere un rapporto con un giovane cameriere, pagandolo con alcuni maglioni.\nOrso, ferito, si lascia andare anche lui a una relazione con un'addetta al campo, Ortensia, la quale gli rivela di far parte di un'organizzazione segreta che vuole aiutare gli anziani intenzionati a scappare.\nSia Orso che Niky decidono di fuggire, ma, visto che il piano di fuga non pu\u00f2 scattare prima che si tenga un'altra sessione del gioco, devono assolutamente sopravvivere alla tornata successiva. Perci\u00f2 si rivolgono a Simoncini, uno degli ospiti del villaggio che \u00e8 l\u00ec da pi\u00f9 tempo di tutti e che, a suo dire, ha trovato, mediante una serie di complicatissimi calcoli, un sistema per perdere sempre ad ogni sessione del gioco e quindi di non essere mai selezionato per la crociera. Purtroppo, nonostante l'aiuto dell'uomo, Niky viene selezionata per la cosiddetta crociera. Sul pontile per l'imbarco i due, consapevoli che non si vedranno mai pi\u00f9, si salutano con un ultimo bacio, confessandosi il loro amore.\nOrso, distrutto dal dolore, rinuncia ai propositi di fuga e aspetta solo il momento in cui anche lui verr\u00e0 sorteggiato ed eliminato. Ma durante la periodica visita dei figli e del nipotino si accorge che l'ESP sta per scoprire due fuggitivi (uno di essi \u00e8 Bertani) nascosti in un furgone guidato da Ortensia. Per creare un diversivo prende una pistola a una delle guardie e minaccia di uccidere Antonluca, il nipotino. Salito col bambino-ostaggio sul furgone di Ortensia, riesce a uscire dal villaggio, quindi si separa dai fuggiaschi, ormai salvi. Inseguito dall'ESP, senza pi\u00f9 alcun interesse n\u00e9 a scappare n\u00e9 a vivere, rinchiuso in un vecchio museo galleggiante abbandonato, pieno di animali imbalsamati ormai estinti, Orso muore per un colpo di pistola, probabilmente sparato, per gioco o per errore, dal nipotino."}
{"id": "2135708", "revid": "729019", "url": "https://it.wikipedia.org/wiki?curid=2135708", "title": "Giacomo Prandina", "text": "Biografia.\nNacque a San Pietro in Gu, provincia di Padova, il 25 luglio 1917, figlio di Opprendino e Adelaide Lovato, ultimogenito di dieci fratelli. I genitori, di modeste condizioni economiche, erano dediti alla cura dei campi di loro propriet\u00e0 dai quali traevano il sostentamento per la numerosa famiglia. Mentre studiava al terzo anno della facolt\u00e0 di ingegneria presso l'universit\u00e0 di Padova nel luglio 1941, in piena seconda guerra mondiale, fu chiamato a prestare servizio militare di leva nel Regio Esercito, assegnato al 12\u00ba Reggimento dell'arma del genio. Ammesso a frequentare il corso di preparazione per l'addestramento a divenire allievo ufficiale di complemento, venendo nominato caporale nel mese di settembre. In quello stesso mese chiese, in risposta a d un bando di concorso, il trasferimento alla Regia Aeronautica come allievo ufficiale del Corpo del Genio Aeronautico. Nel marzo 1943 fu nominato sottotenente di complemento nel ruolo ingegneri, e nel mese di giugno inviato alla Scuola di applicazione di Firenze e assegnato due mesi dopo in servizio presso il comando della 2\u00aa Zona Aerea Territoriale. Laureatosi in ingegneria elettrotecnica consegu\u00ec presso il Politecnico di Torino anche la laurea in costruzioni aeronautiche. \nFervente cattolico, aderente all'Azione Cattolica, alla data dell'8 settembre si trovava presso il comando della 2\u00aa Zona Aerea Territoriale di Padova, e si diede alla macchia incominciando ad organizzare le bande partigiane del vicentino e padovano. Si impegn\u00f2 nell'allestimento dei campi di aviolancio e partecip\u00f2 a diverse azioni di guerriglia, aiutando inoltre soldati dispersi ed ebrei assieme all'amico Mariano Rumor.\nNel maggio del 1944 assieme a Luigi Cerchio \"Gino\", comunista, e a Gaetano Bressan \"Nino\", anche lui di San Pietro in Gu e futuro comandante della Brigata Damiano Chiesa, fond\u00f2 il \"Battaglione Guastatori\" della futura divisione partigiana \"Vicenza\" e assunse il ruolo di commissario politico. Pur operando con prudenza, sotto il nome di battaglia di \"Pi Erre\", per mantenere il suo operato nella clandestinit\u00e0, venne ben presto individuato dalla polizia della Repubblica Sociale Italiana come uno dei massimi esponenti della Resistenza nella zona del vicentino. Per circa cinque mesi riusc\u00ec a sfuggire al mandato di cattura emesso contro di lui, finch\u00e9 il 31 ottobre 1944, dopo aver presieduto a una riunione tenuta a Vicenza nella canonica della Madonna della Pace, ritorn\u00f2 a San Pietro in Gu per assistere la madre malata. Al suo arrivo presso la casa dei genitori, arriv\u00f2 anche un gruppo di militi della Guardia Nazionale Repubblicana che riuscirono ad arrestarlo dopo un breve tentativo di fuga insieme ai fratelli Antonio e Angelo, che successivamente furono rilasciati gi\u00e0 nella stessa sera.\nCondotto dapprima alla caserma di Sandrigo, successivamente venne trasferito alle carceri San Biagio di Vicenza al fine di impedire qualsiasi tentativo di liberazione da parte dei compagni partigiani. Vi rimase per cinquantatr\u00e9 giorni, subendo duri interrogatori, torture e sevizie di ogni tipo allo scopo di fargli rivelare ogni informazione utile all'individuazione della sua cellula di resistenti, senza successo. \nIl 21 dicembre 1944 venne trasferito a Bolzano dove, insieme Torquato Fraccon e suo figlio Franco Fraccon, fu fatto salire su un camion e portato al campo di concentramento di Mauthausen e poi al sottocampo di Gusen II. Qui si spense di stenti il 20 marzo 1945, poco prima dell'arrivo degli Alleati,me il suo corpo fu successivamente cremato in loco,"}
{"id": "2135709", "revid": "254545", "url": "https://it.wikipedia.org/wiki?curid=2135709", "title": "Antonio Ambrosetti", "text": "Biografia.\nConsegu\u00ec la laurea in matematica nel 1966 presso l'Universit\u00e0 degli studi di Padova. Fu professore ordinario di Analisi matematica presso la Scuola Normale Superiore di Pisa e la Scuola Internazionale Superiore di Studi Avanzati di Trieste, dove divenne infine professore emerito. Insegn\u00f2 anche in altre universit\u00e0 tra cui l'Universit\u00e0 degli studi di Bologna, l'University of Chicago e il Politecnico Federale di Losanna EPFL. Fu \"Invited Speaker\" all'International Congress of Mathematicians, tenutosi a Varsavia nel 1983. Ricopr\u00ec la prestigiosa Cattedra Lagrange a Parigi nel 1991. Dal 1995 al 1999 fu membro del comitato direttivo dell'Istituto Nazionale di Alta Matematica.\nEra Socio Nazionale dell'Accademia Nazionale dei Lincei, dell'Istituto Veneto di Lettere, Scienze ed Arti, dell'Accademia delle Scienze di Torino (dal 10 maggio 2006) e della European Academy of Sciences."}
{"id": "2135711", "revid": "314946", "url": "https://it.wikipedia.org/wiki?curid=2135711", "title": "Fast &amp; Furious", "text": ""}
{"id": "2135714", "revid": "307923", "url": "https://it.wikipedia.org/wiki?curid=2135714", "title": "2000 AC", "text": ""}
{"id": "2135719", "revid": "729019", "url": "https://it.wikipedia.org/wiki?curid=2135719", "title": "6... prendi e perdi!", "text": "6... prendi e perdi! (dall'originale tedesco 6 nimmt!) \u00e8 un gioco di carte creato da Wolfgang Kramer nel 1994 e distribuito in Italia dalla Dal Negro. Il gioco \u00e8 conosciuto nel Regno Unito con il nome Take 6 e in Francia con il nome 6 qui prend!\nRegole del gioco.\nL'obiettivo del gioco \u00e8 di terminare la partita con il minor numero di penalit\u00e0.\nSi gioca con un mazzo di carte speciali composto da 104 carte, numerate da 1 a 104. Ogni carta presenta 1, 2, 3, 5 o 7 punti di penalit\u00e0, rappresentate con dei pallini (o nella versione originale da teste di tori). In particolare ci sono:\nPreparazione del gioco.\nOgni giocatore riceve 10 carte all'inizio della mano.\nQuattro carte scoperte sono messe in verticale al centro del tavolo.\nSvolgimento del gioco.\nAd ogni turno, ciascun giocatore sceglie una carta e la posa coperta davanti a s\u00e9. Quando tutti i giocatori sono pronti, le carte vengono scoperte.\nA partire dal giocatore con la carta pi\u00f9 bassa e a crescere fino a quello con la carta pi\u00f9 alta, ogni giocatore deve quindi mettere la sua carta su una delle quattro file presenti sul tavolo, rispettando le seguenti regole:\nLe carte di tutti i giocatori sono giocate seguendo queste regole, seguendo l'ordine crescente delle carte da giocare.\nAlla fine del turno, tutti i giocatori scelgono una nuova carta tra quelle che gli rimangono, si continua per 10 turni fino ad esaurire le 10 carte che ogni giocatore ha ricevuto.\nEsempio.\nLe ultime carte sulle 4 file hanno i seguenti valori: 8, 24, 69, 81.\nLa carta da giocare \u00e8 il 29.\nLa carta non pu\u00f2 essere messa sulle file con il 69 o l'81, che sono superiori a 29. Si deve quindi scegliere tra 8 e 24. 24 \u00e8 il numero pi\u00f9 vicino a 29, il 29 va quindi messo dopo il 24 (sulla stessa fila).\nSe la carta da giocare fosse stata il 3 - quindi una carta inferiore alle 4 presenti - il giocatore avrebbe dovuto prendere le carte di una fila a sua scelta e mettere al loro posto il 3.\nFine della partita.\nTerminate le 10 carte, ogni giocatore conta il totale delle penalit\u00e0 presenti sulle carte che ha dovuto raccogliere dal tavolo durante la mano. Il totale per ogni giocatore \u00e8 annotato su un foglio e una nuova mano comincia.\nIl gioco termina quando un giocatore raggiunge un totale di 66 penalit\u00e0. Il vincitore \u00e8 colui che ha totalizzato il minor numero di penalit\u00e0.\nVarianti.\nPer rendere il gioco pi\u00f9 complesso, se si gioca con meno di 10 giocatori, prima di cominciare, si rimuovono dal mazzo tutte le carte superiore a 10 n + 4 (dove n \u00e8 il numero di giocatori). Per esempio, con 5 giocatori si useranno solo le carte da 1 a 54 escludendo quelle dal 55 al 104, con 7 giocatori si useranno le carte da 1 a 74. Il resto del gioco \u00e8 immutato.\nQuesta variante \u00e8 evidentemente pi\u00f9 strategica rispetto alle regole di base perch\u00e9 \u00e8 possibile determinare quali carte sono gi\u00e0 state giocate e quali sono a disposizione degli altri giocatori.\nPremi e riconoscimenti.\nIl gioco ha vinto i seguenti premi e riconoscimenti:"}
{"id": "2135721", "revid": "124123", "url": "https://it.wikipedia.org/wiki?curid=2135721", "title": "Eileen Power", "text": "Biografia.\nPrima delle tre figlie di un agente di cambio, nonostante alcune difficolt\u00e0 familiari (il padre fu condannato per truffa, la madre mor\u00ec quando Eileen aveva 14 anni) ebbe un'ottima istruzione: studi\u00f2 alla \"Oxford High School for Girls\", al Girton College (universit\u00e0 di Cambridge) e alla Sorbona.\nFu Direttrice degli Studi di Storia al Girton College (1913-21), e insegn\u00f2 alla London School of Economics (LSE), in cui tenne corsi di scienza politica nel 1921-24, e all'universit\u00e0 di Londra (1924-31). Nel 1931 divenne professoressa di storia economica alla LSE, seconda donna ad ottenere tale posizione dopo Lilian Knowles. Nel 1938 pass\u00f2 ad insegnare la stessa disciplina all'universit\u00e0 di Cambridge.\nNel 1927 Power fond\u00f2 la \"Economic History Review\", e nel 1933 contribu\u00ec con William Beveridge, capo della LSE, alla fondazione dell'\"Academic Freedom Committee\", che aveva l'obiettivo di dare aiuto agli accademici in fuga dalla Germania nazista.\nCritica della politica estera britannica, Power prese parte alle attivit\u00e0 della \"Union of Democratic Control\", un'associazione antimilitarista. Sostenne la possibilit\u00e0 per le donne di avere accesso all'istruzione superiore e si dedic\u00f2 non solo alla ricerca accademica, ma anche alla divulgazione storica. Un esempio di quest'ultima \u00e8 la sua opera pi\u00f9 popolare, \"Medieval People\" (1924).\nNel 1937 spos\u00f2 lo storico Michael Moissey Postan (che era stato suo assistente), anche se in precedenza era stata fidanzata con Reginald Johnston (noto per essere stato il tutore di Pu Yi), che aveva conosciuto durante un viaggio in Asia orientale nel 1920-21.\nMor\u00ec nel 1940 per un attacco cardiaco."}
{"id": "2135734", "revid": "287204", "url": "https://it.wikipedia.org/wiki?curid=2135734", "title": "Idolino di Pesaro", "text": "L'Idolino di Pesaro \u00e8 una statua romana in bronzo conservata nel Museo archeologico nazionale di Firenze.\nStoria e descrizione.\nL'opera, alta 146 centimetri, \u00e8 una finissima copia romana della prima et\u00e0 augustea, forse di un originale greco-classico del 430-420 a.C. riferibile alla tarda attivit\u00e0 di Policleto. Si tratta di un fanciullo nudo a tutto tondo, tra i migliori esempi della tipologia degli \"idolini\", usati come portalampade durante i banchetti (\"lychnouchos\"). Nella mano sinistra reggeva infatti un tralcio di vite, di cui resta un frammento, destinato a sorreggere le lucerne; nella destra forse teneva un vassoio pure destinato alla stessa funzione. \nFu trovato in frammenti al centro di Pesaro nell'ottobre 1530, in quella che era una residenza senatoria degli Aufidii Victorini, fu restaurato come \"Bacco\" e posto su un'elaborata base in bronzo su commissione del duca Francesco Maria I Della Rovere. Si occuparono della base (alta 118 cm) Girolamo, Ludovico e Aurelio Lombardo (1533), che vi posero anche un esametro dettato dal cardinal Pietro Bembo. Sulla base si trovano riferimenti a Dioniso, con i pannelli laterali dedicati alle scene dell'\"Apoteosi di Arianna\" e del \"Sacrificio della capra\". \nLa statua arriv\u00f2 a Firenze nel 1630, donata da Francesco Maria II Della Rovere a sua nipote Vittoria Della Rovere che andava in sposa al cugino Ferdinando II de' Medici. Questa scultura ispir\u00f2 molti artisti del XVI secolo.\nAl momento della scoperta, nella citt\u00e0 di Pesaro, si ebbe tale esultanza da inserire negli Statuti cittadini alcune norme a tutela dei rinvenimenti archeologici.\nOggi \u00e8 collocata al termine della galleria del secondo piano del museo. "}
{"id": "2135736", "revid": "36426", "url": "https://it.wikipedia.org/wiki?curid=2135736", "title": "Idolino", "text": ""}
{"id": "2135737", "revid": "121066523", "url": "https://it.wikipedia.org/wiki?curid=2135737", "title": "Beate Klarsfeld", "text": "Biografia.\nNata come Beate K\u00fcnzel da un soldato della Wehrmacht di fede cristiana, nel 1960 si reca a Parigi per lavorare come badante, e in seguito viene assunta come segretaria dalla \"Deutsch-Franz\u00f6sisches Jugendwerk\" (Alleanza Franco-Tedesca per la Giovent\u00f9), ma viene licenziata perch\u00e9 pubblica saggi contro il cancelliere della Repubblica federale tedesca Kurt Georg Kiesinger.\nNel 1963 sposa Serge Klarsfeld, un ebreo di origini rumene il cui padre \u00e8 deceduto ad Auschwitz. Durante il matrimonio nascono due bambini: Arno-David (1965) e Lida-Myriam (1973).\nIrritata dal passato del cancelliere federale di quel tempo, Kurt Kiesinger, come membro del NSDAP (\"PG 2633930\"), Beate cos\u00ec si rivolge a lui nel 1968 nella Camera dei Deputati a Bonn \u00ab\"Nazi, tritt zur\u00fcck!\"\u00bb(\u00abNazista, da' le dimissioni!\u00bb) venendo arrestata ma scarcerata subito dopo. Durante un congresso del partito CDU a Berlino sale sul podio, schiaffeggia Kiesinger e gli urla \"Nazi, Nazi!\"(\"Nazista, Nazista!\"). Stavolta viene condannata ad un anno di reclusione, ma l'avvocato Horst Mahler le sconta la pena a soli quattro mesi con condizionale.\nNel 1971 prova insieme a suo marito a rapire Kurt Lischka, organizzatore della deportazione di 76.000 ebrei dalla Francia, per consegnarlo alle forze dell'ordine francesi; viene a causa di ci\u00f2 nuovamente condannata ed immediatamente scarcerata a causa di pressioni internazionali. Lischka non verr\u00e0 catturato prima del 1979.\nNel 1972 ha rivelato la residenza di Klaus Barbie in Bolivia.\nNel 1984 e 1985 ha visitato le dittature in Cile e in Paraguay, col fine di catturare (senza successo) i criminali di guerra Walter Rauff e Josef Mengele.\nNel 1986 ha pubblicamente svelato la militanza di Kurt Waldheim in una sezione giovanile del NSDAP, riducendolo all'isolamento internazionale durante la sua carriera di Presidente dell'Austria.\nIl 4 luglio 1987 testimonia al processo contro Klaus Barbie, definendo tale testimonianza come \u00abl'esito pi\u00f9 importante\u00bb dalle sue azioni.\nNel 1991 ha lottato per estradare Alois Brunner, il supplente di Adolf Eichmann, dalla Siria. Alois Brunner era responsabile per l'assassinio di 130.000 ebrei nei campi di concentramento tedeschi, ed era gi\u00e0 stato perseguito dal Mossad che gli aveva inviato due pacchi-bomba nel 1961 e nel 1980. Nel 2001 Brunner \u00e8 stato condannato all'ergastolo in contumacia.\nBeate e Serge Klarsfeld hanno pubblicato un libro commemorativo con il nome delle 80.000 vittime ebree di Francia, presentando anche le foto di circa 12.000 bambini ebrei deportati durante gli anni 1942-44. La francese Soci\u00e9t\u00e9 nationale des chemins de fer fran\u00e7ais ha approvato questo progetto e lo ha mostrato nelle 18 stazioni con un'esposizione itinerante (\"Enfants juifs d\u00e9port\u00e9s de France\") per la durata di tre anni. \nLa ferrovia tedesca DB - successore del Deutsche Reichsbahn nella cui rete sono stati deportati questi bambini - ha respinto l'esposizione nelle sue stazioni, ma per evitare persecuzioni della legge l'ha esposto nel museo di DB a Norimberga. Il principale di DB Hartmut Mehdorn ha argomentato che il tema \u00e8 troppo grave per l'esposizione in un servizio pubblico, incontrando cos\u00ec la netta opposizione del ministro del traffico Wolfgang Tiefensee. Alla fine del 2006 Medorn ha ceduto alle condizioni di Tiefensee, accettando di organizzare una nuova esposizione di DB sull'importanza del Deutsche Reichsbahn durante la seconda guerra mondiale.\nAlcuni documenti si possono vedere dal 23 gennaio 2008, anche nelle stazioni tedesche, come parte di un'esposizione itinerante, organizzata da DB, \"Sonderz\u00fcge in den Tod\u201d.\nNel 2012 \u00e8 stata candidata dal partito Die Linke alla presidenza della Repubblica federale tedesca.\nSempre nel 2012, Beate \u00e8 divenuta la presidente onoraria dell'associazione che lavora per istituire un museo-memoriale della Shoah a Cagliari, in Sardegna.\nCinema.\nLa vicenda di Beate Klarsfeld e di suo marito Serge \u00e8 stata, a partire soprattutto dalla met\u00e0 degli anni ottanta e con l'inizio del processo a Barbie, oggetto di numerose inchieste tv, documentari e fiction.\nTra tutti questi lavori, \u00e8 opportuno ricordare quello pi\u00f9 famoso. Si tratta del film, Il coraggio di non dimenticare, (\"Nazi Hunter: the Beate Klarsfeld Story\") di Michael Lindsay-Hogg. Il film, una coproduzione per la tv realizzata anche in collaborazione con Rai 2 e trasmessa nelle televisioni di tutto il mondo alla fine degli anni ottanta, \u00e8 una pellicola che conta di un cast per l'epoca internazionale (Farrah Fawcett nei panni di Beate, Tom Conti in quelli di Serge) e rievoca la storia di Beate dal suo arrivo a Parigi fino al Processo e la condanna di Barbie.\nNel 2007, un regista francese, Laurent Jaoui, realizz\u00f2 un film anch'esso incentrato su Serge e Beate Klarsfeld e sulla cattura di Barbie dal titolo \"La traque\" (La caccia). La pellicola, realizzata anche con la consulenza del centro di documentazione ebraica \"Memorial de la Shoah\" di Parigi, \u00e8 tuttavia semisconosciuta e ancora inedita in Italia."}
{"id": "2135738", "revid": "96758", "url": "https://it.wikipedia.org/wiki?curid=2135738", "title": "Dmitrij Los'kov", "text": "Unico calciatore russo ad aver giocato tutte e venti le stagioni del campionato dopo la dissoluzione dell'Unione Sovietica detiene il record di presenze e reti per la nel campionato russo e il record di presenze assolute nella Prem'er-Liga.\nCaratteristiche tecniche.\nEra un trequartista o regista dotato di un ottimo sinistro, di grande tecnica e visione di gioco, definito \u00abgeniale\u00bb ed era considerato uno dei migliori calciatori russi degli anni duemila., di grande tecnica e visione di gioco, definito \u00abgeniale\u00bb ed era considerato uno dei migliori calciatori russi degli anni duemila. Aveva un eccellente lancio lungo, abile assist-man e finalizzatore. Spesso schierato come interno di centrocampo nel 4-5-1 della Lokomotiv Mosca. Durante gli incontri Loskov non manteneva una posizione fissa, preferendo giocare in tutte le zone del campo. Alla Lokomotiv tirava sia i calci d'angolo sia le punizioni e talvolta anche i rigori e per diversi anni \u00e8 stato il capitano storico del club.\nAll'inizio degli anni duemila ha vinto diversi premi individuali come miglior centrocampista e miglior calciatore russo.\nCarriera.\nClub.\nLos'kov ha iniziato a giocare a calcio da bambino, nella Torpedo a Kurgan, nel 1983. Nel 1990, si \u00e8 trasferito a Rostov sul Don e ha firmato per il nel 1991. \u00c8 diventato un notevole playmaker e la Lokomotiv ha mostrato interesse nei suoi confronti, facendogli firmare un contratto preliminare nel 1996. Comunque, Los'kov ha scelto di giocare per un altro anno con la sua vecchia squadra.\n\u00c8 stato votato calciatore russo dell'anno nel 2002 e nel 2003.\nNel 1997, Los'kov \u00e8 arrivato alla Lokomotiv. Ha raggiunto significativi successi con il club, incluse tre Coppe di Russia, due campionati ed \u00e8 stato capocannonniere in due distinte occasioni. Ha giocato oltre duecento incontri di campionato per la Lokomotiv, segnando pi\u00f9 di cento reti nella Premier League russa. \u00c8 diventato capitano della squadra nel 2006. Le sue prestazioni hanno sempre attirato l'interesse di importanti club europei, inclusi e Tottenham Hotspur. Ha raggiunto le semifinali di Coppa delle Coppe in due edizioni: quella del 1997-1998 e 1998-1999, oltre al secondo turno della Champions League nel 2003-2004.\nNel 2007, a causa di alcuni conflitti con l'allenatore della Lokomotiv, Anatolij By\u0161ovec, ha lasciato la squadra ed \u00e8 passato al Saturn.\nRimane al Saturn Ramenskoe per tre anni collezionando 53 presenze e realizzando 7 reti.\nSvincolatosi, nel luglio del 2010 firma un contratto a cadenza semestrale con la Lokomotiv Mosca, ritornando nella squadra in cui ha giocato i suoi migliori anni. Nel luglio del 2012 rinnova il contratto con la societ\u00e0 moscovita fino al giugno del 2013.\nNazionale.\nLos'kov, nonostante sia sempre stato considerato come uno dei calciatori pi\u00f9 consistenti del campionato russo, ha avuto poco spazio nella sua Nazionale. In totale, per la , ha giocato venticinque partite e ha realizzato due reti. Ha fatto parte della selezione che ha partecipato al . La sua ultima presenza risale al 16 agosto 2006 in amichevole contro la ."}
{"id": "2135740", "revid": "78149", "url": "https://it.wikipedia.org/wiki?curid=2135740", "title": "Fossadalbero", "text": ""}
{"id": "2135741", "revid": "88740", "url": "https://it.wikipedia.org/wiki?curid=2135741", "title": "Camino Records", "text": "La Camino Records era un'etichetta discografica inglese indipendente fondata dal chitarrista e compositore Steve Hackett. L'etichetta era originariamente finalizzata alla ristampa dei lavori solisti di Hackett, ma recentemente ha pubblicato prime edizioni del chitarrista e di altre formazioni legate al progressive rock.\nCollegandosi al sito un messaggio indica che la Camino Records ha chiuso."}
{"id": "2135742", "revid": "114709124", "url": "https://it.wikipedia.org/wiki?curid=2135742", "title": "Dein ist mein ganzes Herz", "text": "Dein ist mein ganzes Herz (conosciuta in italiano con il titolo \"Tu che m'hai preso il cuor\") \u00e8 una romanza tratta dall'operetta \"Il paese del sorriso\" (\"Das Land des L\u00e4chelns\") musicata da Franz Leh\u00e1r su libretto di Ludwig Herzer e Fritz L\u00f6hner-Beda (per l'Italia Edizioni Suvini Zerboni), andata in scena per la prima volta al \"Metropol-Theater\" di Berlino il 10 ottobre 1929 con Richard Tauber.\nEvergreen.\nIn versione originale il titolo \u00e8 \"Dein ist mein ganzes Herz\", mentre in lingua inglese \u00e8 conosciuta con quello di \"You are my heart's delight\".\nSoprattutto per il ritornello, il brano gode di notoriet\u00e0 con vita a s\u00e9 stante tanto da essere entrato \u2014 come standard \u2014 nel repertorio della musica popolare. \u00c8 stato inciso in numerose versioni sia da cantanti lirici che interpreti di musica leggera. Come brano avulso dal contesto operettistico \u00e8 interpretato prevalentemente da artisti maschili.\nContenuto.\nIl brano \u00e8, nella sua versione originale, un duetto d'amore per soprano e tenore che impersonano in scena i protagonisti dell'operetta di Lehar: la giovane occidentale Lisa ed il principe cinese Sou-Chong. I due innamorati, disposti a inseguirsi tra Vienna e la Cina, sfidano le difficolt\u00e0 derivanti dalle diverse culture ma alla fine non riusciranno a trovare l'amore eterno.\nVersione italiana.\nNella poetica in lingua italiana che si rif\u00e0 agli stilemi dell'opera lirica in voga negli anni venti, il ritornello del tenore - che funziona nell'economia del testo come intermezzo declamato - restituisce appieno il senso del sentimento amoroso che unisce i due giovani protagonisti e fa di questo brano uno dei classici delle canzoni \"per innamorati\":\nVersione originale in tedesco.\nDein ist mein ganzes Herz!\nWo du nicht bist, kann ich nicht sein.\nSo, wie die Blume welkt,\nwenn sie nicht k\u00fcsst der Sonnenschein!\nDein ist mein sch\u00f6nstes Lied,\nweil es allein aus der Liebe erbl\u00fcht.\nSag mir noch einmal, mein einzig Lieb,\noh sag noch einmal mir:\nIch hab dich lieb!\nWohin ich immer gehe,\nich f\u00fchle deine N\u00e4he.\nIch m\u00f6chte deinen Atem trinken\nund betend dir zu F\u00fcssen sinken,\ndir, dir allein! Wie wunderbar\nist dein leuchtendes Haar!\nTraumsch\u00f6n und sehnsuchtsbang\nist dein strahlender Blick.\nH\u00f6r ich der Stimme Klang,\nist es so wie Musik.\nDein ist mein ganzes Herz!\nWo du nicht bist, kann ich nicht sein.\nSo, wie die Blume welkt,\nwenn sie nicht k\u00fcsst der Sonnenschein!\nDein ist mein sch\u00f6nstes Lied,\nweil es allein aus der Liebe erbl\u00fcht.\nSag mir noch einmal, mein einzig Lieb,\noh sag noch einmal mir:\nIch hab dich lieb!\nEseguito spesso nei concerti con musiche da operette, il motivo \u00e8 stato utilizzato anche per accompagnare spot pubblicitari."}
{"id": "2135743", "revid": "235890", "url": "https://it.wikipedia.org/wiki?curid=2135743", "title": "Charisma Pink Scroll Label", "text": ""}
{"id": "2135745", "revid": "125862866", "url": "https://it.wikipedia.org/wiki?curid=2135745", "title": "Situla della Pania", "text": "La Pisside della Pania \u00e8 un'opera in avorio della fine del VII secolo a.C., proveniente dalla tomba della Pania di Chiusi e conservata nel Museo archeologico nazionale di Firenze.\nStoria e descrizione.\nL'opera \u00e8 uno degli esemplari pi\u00f9 importanti della lavorazione dell'avorio da parte degli etruschi, assieme a soli due altri esemplari da Chiusi e uno da Cerveteri. Si tratta di un cilindro cavo (una sezione di una zanna di elefante), alto 22\u00a0cm, e decorato da fasce orizzontali, separate da fasce minori con motivi vegetali scolpiti (palmette e fiori di loto variamente intrecciati) e due fasce medie ai bordi con fiori di loto dritti e rovesci.\nLa fascia superiore presenta due miti dell\"'Odissea\", inframezzati da una sfinge: la \"Nave di Ulisse e Scilla\" (un mostro pisciforme con tre lunghi colli con teste di cani) e la \"Fuga di Ulisse e i suoi compagni dall'antro di Polifemo\". La seconda fascia presenta il motivo consueto della partenza e congedo del guerriero sul carro, seguito da opliti, che fanno un cenno di saluto e da donne piangenti (con lunghe trecce e le braccia al petto); seguono un guerriero senza scudo in atto di danza funebre e un cavaliere. La terza fascia \u00e8 decorata da belve e mostri legati a motivi orientalizzanti, tra i quali si trovano un cavaliere e un centauro. Nell'ultima fascia ci sono altri animali vieti.\nLo stile della pisside \u00e8 meno monumentale degli avori riferibili al periodo precedente, ma \u00e8 pi\u00f9 vivacemente narrativo."}
{"id": "2135746", "revid": "20835146", "url": "https://it.wikipedia.org/wiki?curid=2135746", "title": "Fincantieri \u2013 Cantieri Navali Italiani S.p.A.", "text": ""}
{"id": "2135747", "revid": "36426", "url": "https://it.wikipedia.org/wiki?curid=2135747", "title": "Pisside della Pania", "text": ""}
{"id": "2135748", "revid": "729019", "url": "https://it.wikipedia.org/wiki?curid=2135748", "title": "Cotillion Records", "text": "La Cotillion Records \u00e8 stata un'etichetta discografica attiva dalla fine degli anni sessanta fino al 1985 e subordinata all'Atlantic Records.\nIl presidente era Henry E. Allen. Tra gli artisti prodotti si citano i Curtis Mayfield, Impressions, Brook Benton, Jean Knight, Mass Production, Sister Sledge, The Velvet Underground, Stacy Lattisaw, Mylon LeFevre, Johnny Gill, Emerson, Lake &amp; Palmer, Garland Green, The Dynamics, The Fabulous Counts e The Fatback Band."}
{"id": "2135753", "revid": "729019", "url": "https://it.wikipedia.org/wiki?curid=2135753", "title": "DVS Records", "text": "La DVS Records \u00e8 un'etichetta discografica indipendente dei Paesi Bassi specializzata in progressive metal.\n\u00c8 stata fondata nel 2000 da Rene Janssen."}
{"id": "2135754", "revid": "767487", "url": "https://it.wikipedia.org/wiki?curid=2135754", "title": "Urnetta con scena di banchetto", "text": "L'Urnetta con scena di banchetto \u00e8 un'urnetta cineraria proveniente da Chiusi e conservata al Museo archeologico nazionale di Firenze. \u00c8 alta 30 cm.\nDescrizione.\nSi tratta di uno dei migliori esempi della produzione di bassorilievi in pietra fetida chiusina, databile agli ultimi decenni del VI secolo a.C. La scena di banchetto mostra due coppie maschili sdraiate su \"klinai\", sotto i quali sono raffigurati i tavoli coi cibi. Esse sono assistite da un servo col \"simplum\" e da un auleta. Come consueto in queste rappresentazioni, sotto i tavoli sono scolpiti animali domestici e da cortile, in questo caso un cane e un'oca.\nL'altro lato mostra cinque donne durante una danza.\nLo stile \u00e8 quello ionico-etrusco e anticamente doveva sicuramente essere arricchito dalla policromia. Le figure sono piatte, molto stilizzate e con grande importanza dei contorni."}
{"id": "2135755", "revid": "1494169", "url": "https://it.wikipedia.org/wiki?curid=2135755", "title": "Palaico", "text": ""}
{"id": "2135758", "revid": "838137", "url": "https://it.wikipedia.org/wiki?curid=2135758", "title": "Germano (patrizio bizantino)", "text": "Era un influente membro del senato sotto il regno di Maurizio. Nel novembre 601 sua figlia spos\u00f2 Teodosio, il figlio dell'Imperatore; e nel febbraio del 602 salv\u00f2 Teodosio da una folla inferocita per la mancanza di cibo. Nel tardo 602, mentre cacciava con il genero Teodosio a Callicrateia (nelle vicinanze di Costantinopoli), ricevette una lettera dai soldati in Tracia che si erano ribellati all'Imperatore in cui i ribelli chiedevano la deposizione di Maurizio e la sua sostituzione con Teodosio o con Germano stesso. In seguito a questa lettera Germano venne convocato dall'Imperatore che lo accus\u00f2 di complottare contro di lui, in parte per la lettera, in parte perch\u00e9 i ribelli avevano rubato tutti i cavalli nei sobborghi di Costantinopoli tranne quelli di Germano. Maurizio non credette all'innocenza di Germano e Germano, avvertito da Teodosio, scapp\u00f2 rifugiandosi nella Chiesa di Santa Sofia.\nAlla fine di novembre, dopo la fuga di Maurizio, Germano cominci\u00f2 a aspirare al trono e chiese supporto alla fazione dei Verdi, ma i Verdi rifiutarono; di conseguenza Germano si schier\u00f2 dalla parte del capo dei ribelli Foca. A un certo punto Foca, dopo aver deposto Maurizio, offr\u00ec la Corona a Germano ma egli rifiut\u00f2; di fronte al rifiuto di Germano, Foca si autoproclam\u00f2 imperatore. In seguito si diffuse la voce che Germano avesse salvato la vita a Teodosio, corrompendo il boia che lo doveva giustiziare, ma Teofilatto smentisce questa notizia. Poco dopo l'ascesa al potere di Foca Germano divenne un ecclesiastico; secondo Teofane, questo accadde in seguito a un suo tentativo di impadronirsi del trono; dopo essere stato scoperto, venne costretto a farsi prete e venne condannato agli arresti domiciliari. Scriveva segretamente alla vedova di Maurizio Costantina tramite Petronia, che li trad\u00ec; venne giustiziato insieme a sua figlia nell'Isola di Preta nel 605 o nel 607."}
{"id": "2135760", "revid": "6923", "url": "https://it.wikipedia.org/wiki?curid=2135760", "title": "Deram Records", "text": "La Deram Records \u00e8 stata un'etichetta discografica inglese subordinata alla Decca Records. \u00c8 stata attiva dal 1966 fino al 1979."}
{"id": "2135761", "revid": "174919", "url": "https://it.wikipedia.org/wiki?curid=2135761", "title": "Padre Mario Vergara", "text": ""}
{"id": "2135764", "revid": "767487", "url": "https://it.wikipedia.org/wiki?curid=2135764", "title": "Stele di Avile Tite", "text": "La Stele di Avile Tite \u00e8 una stele monumentale etrusca di calcare, alta 1,70 metri e conservata nel Museo Guarnacci di Volterra.\nStoria e descrizione.\nSi tratta di un notevole esemplare databile al 550 a.C. circa e rinvenuto in due frammenti. Mostra un guerriero entro un bordo a rilievo con iscrizione (che riporta il nome, \"io [sono] di Avile Tites, ...uchsie mi ha donato\", TLE2 386), secondo una tipologia tipica dell'Etruria centro-settentrionale e tirrenica, con derivazioni greco-orientali. \nIl guerriero, a cui era dedicata come memoria funebre, \u00e8 rappresentato completamente armato e girato di profilo verso sinistra, con le gambe discostate come se fosse in moto. \u00c8 vestito di tunica corta, corazza (lorica), spallacci (a protezione delle spalle) e schinieri sugli stinchi, mentre \u00e8 armato di lancia e daga (spada a doppio taglio) con elsa ricurva. Il corpo \u00e8 raffigurato di profilo, come il volto, che presenta una barba appuntita, capelli a ripiani, occhio allungato e labbra mosse da un sorriso. \nLo stile \u00e8 legato a un gusto per le forme monumentali e piene, tipico dello stile ionico maturo. La capigliatura di tipo \"dedalico\" dimostra l'ambito provinciale del guerriero, secondo un uso che all'epoca doveva essere ormai datato."}
{"id": "2135765", "revid": "36426", "url": "https://it.wikipedia.org/wiki?curid=2135765", "title": "Stele di Avile Tites", "text": ""}
{"id": "2135770", "revid": "47767", "url": "https://it.wikipedia.org/wiki?curid=2135770", "title": "San Severino eremita e abate", "text": ""}
{"id": "2135771", "revid": "287204", "url": "https://it.wikipedia.org/wiki?curid=2135771", "title": "Tu che mi hai preso il cuor", "text": ""}
{"id": "2135774", "revid": "83531", "url": "https://it.wikipedia.org/wiki?curid=2135774", "title": "Pietro Bonfante", "text": "Biografia.\nStorico del diritto romano, insegn\u00f2 nelle universit\u00e0 di Torino, Pavia, Roma, dal 1915 a 1917 fu anche rettore della Bocconi di Milano.\nStudi\u00f2 all'Universit\u00e0 di Parma, dove strinse una profonda amicizia con Alfredo Rocco e con Angelo Sraffa, padre dell'economista Piero.\nFu un eminente giurista del suo tempo, allievo di Vittorio Scialoja, esperto del diritto romano. Il pensiero bonfantiano si concentrava sull'importanza della storia del diritto romano come parte integrante della storia del diritto moderno, in particolare sosteneva un vincolo di tipo psicologico della nostra societ\u00e0 con il diritto romano.\nEra padre di Giuliano Bonfante e nonno di Larissa Bonfante."}
{"id": "2135775", "revid": "697352", "url": "https://it.wikipedia.org/wiki?curid=2135775", "title": "Franco Andreone", "text": "Biografia.\nDopo aver conseguito nel 1985 la laurea in Scienze Biologiche all'Universit\u00e0 degli Studi di Torino Franco ha ottenuto il Dottorato di Ricerca in Biologia Animale (PhD) presso l'Universit\u00e0 degli Studi di Bologna e sedi consorziate (1991). Dal maggio 1991 \u00e8 Conservatore della Sezione di Zoologia al Museo Regionale di Scienze Naturali di Torino. In particolare si occupa delle collezioni di Erpetologia e di altri vertebrati. Attualmente \u00e8 anche Responsabile (\"Editor-in-chief\") delle pubblicazioni del Museo (Bollettino, Monografie, Cataloghi, Atti, Naturalisti, Storie Naturali). \n\u00c8 stato editor di Acta Herpetologica, ZooKeys (Anfibi), di Alytes e di Frontiers in Ecology and Evolution (Conservation). Dal 2011 al 2015 \u00e8 stato presidente dell'International Society for the Study and Conservation of the Amphibians (ISSCA). Attualmente \u00e8 editor di Phyllomedusa - Journal of Herpetology, Nature Conservation e Biodiversity Data Journal. \u00c8 membro della Comunit\u00e0 Scientifica del WWF Italia e dal 2021 \u00e8 membro del Comitato Scientifico dell'associazione Ekologia Italica. \u00c8 anche uno dei primi firmatari del Manifesto di Napoli - Azioni per la Biodiversit\u00e0. \nDal 1988 conduce attivit\u00e0 di ricerca sugli anfibi e sui rettili del Madagascar, paese ove ha effettuato svariate missioni, visitando aree di foresta pluviale e decidua e promuovendo azioni di conservazione.Dal 2006 al 2021 e' stato Chair dell'IUCN SSC Amphibian Specialist Group per il Madagascar e dal 2020 \u00e8 Chair del TAG Asian Toad oordinato dal Madagascar Fauna and Flora Group. Ha promosso e coordinato diversi incontri e convegni riguardanti la conservazione della natura in Madagascar. In particolare, ha organizzato il primo convegno \"A Conservation Strategy for the Amphibians of Madagascar\" svoltosi ad Antananarivo dal 19 al 21 settembre 2006. In tale incontro ha lanciato e coordinato l'omonimo progetto ACSAM, che ha portato alla redazione del Piano d'Azione per gli Anfibi del Madagascar, denominato \"Sahonagasy Action Plan\", nonch\u00e9 alla redazione di un volume dedicato nell'ambito delle Monografie del Museo Regionale di Scienze Naturali di Torino. Nel 2014 ha ideato e organizzato, insieme a diversi altri conservazionisti, il workshop \"ACSAM2\", svoltosi nel Centre ValBio di Ranomafana (Madagascar) dal 18 al 22 novembre. A questo evento hanno partecipato i principali erpetologi operanti in Madagascar. Nel 2018 ha coordinato un incontro a Ambositra per lanciare il Piano d'Azione sulla mantella arlecchino \"Mantella cowanii\", una delle specie di anfibi del Madagascar maggiormente minacciate di estinzione. Da questo incontro \u00e8 derivato il McAP - \"Mantella cowanii\" Action Plan, pubblicato nel novembre 2020.\nFranco ha altres\u00ec condotto articolate iniziative di studio e di conservazione sull'erpetofauna italiana. Ha operato come editor per l'Atlante degli anfibi e dei rettili del Piemonte e della Valle d'Aosta, ha collaborato all'Atlante erpetologico italiano e, ha pubblicato, in qualit\u00e0 di co-editor, il volume della Fauna d'Italia dedicato agli Anfibi. Nel 2019 ha pubblicato un carnet di acquerelli dedicati al Madagascar, intitolato \"In Madagascar - Fra le rane e altri animali\", per l'Editore Fiorina. Nello stesso anno, insieme a Matteo Di Nicola, Luca Cavigioli e Luca Luiselli, ha pubblicato una fieldguide fotografica intitolata \"Anfibi e Rettili d'Italia\" per Edizioni Belvedere.\nNegli ultimi anni Franco si \u00e8 anche interessato di aspetti riguardanti la comunicazione e la divulgazione della scienza, ideando e promuovendo iniziative di avvicinamento del grande pubblico alla conservazione della biodiversit\u00e0, con particolare riferimento agli anfibi e ai rettili. Nel 2011, nel 2013 e nel 2015 ha ideato e organizzato l'iniziativa HerpeThon, una serie di conferenze divulgative a tema erpetologico con finalit\u00e0 di educazione e di conservazione. Nel 2011 e nel 2012 ha ideato e organizzato la Giornata del Madagascar a Torino al Museo Regionale di Scienze Naturali, mentre nel 2013 ha organizzato a Roma le Giornate del Madagascar 2013, svoltesi al Museo civico di Zoologia. Nel 2014 la Giornata del Madagascar si \u00e8 svolta a Trento, presso il MUSE, Museo delle Scienze. Le Giornate del Madagascar 2015 si sono svolte al Museo di Storia Naturale di Venezia. Nel 2016 la Giornata del Madagascar si \u00e8 svolta nuovamente a Torino presso la Casa nel Parco. Lo stesso \u00e8 avvenuto per la Giornata del Madagascar 2017, la Giornata del Madagascar 2018 e la Giornata del Madagascar 2019. In collaborazione con il Festival CinemAmbiente ha realizzato nel 2017 il videomapping \"Visioni della Sesta Estinzione\" dedicato alla conservazione dei vertebrati, con proiezione di immagini di specie estinte e in via di estinzione sulla Mole Antonelliana. Nel 2018 e nel 2019 ha continuato la collaborazione nell'ambito della 21\u00aa e della 22\u00aa edizione del Festival, con la presentazione di documentari presentati da zoologi e biologi della conservazione. Ha curato l'edizione 2019 dell'Half Earth Day] (Torino, 7 ottobre 2019) e ha collaborato all'edizione del 2020 (Foreste Casentinesi / online, 22 ottobre 2020). Nel 2021 ha partecipato all'omonima iniziativa online (Parco del Pollino / online 22 ottobre 2021). In occasione del lockdown prolungato a causa del COVID-19 ha collaborato alla prima edizione di \"HerpTalks - storie di anfibi, rettili, erpetologi...\" organizzato dalla Societas Herpetologica Italia - Sezione Piemonte. Di recente ha pubblicato un contributo per Radar Magazine, intitolato \"Erpetocoltura, tra commercio e conservazione\". In questo contributo ha affontato un aspetto particolarmente critico, vale a dire l'impatto della raccolta/ cattura di anfibi e rettili per il pet-trade e, allo stesso tempo, anche quanto questa attivita', pur con le dovute attenzioni, puo' rappresentare uno strumento per la conservazione. \nNuovi taxa.\nNel corso della sua attivit\u00e0 ha condotto diversi studi tassonomici su anfibi e rettili. Cosi facendo \u00e8 riuscito a descrivere un buon numero di nuove specie, in accordo con la tradizione dei conservatori dei musei di storia naturale. In particolare ha avuto l'unica opportunit\u00e0 di descrivere una nuova specie di urodelo del genere \"Salamandra\" per le Alpi Cozie, \"Salamandra lanzai\". Ha poi descritto molte nuove specie del Madagascar, spesso in collaborazione con altri ricercatori.\nNUOVI GENERI DI ANFIBI\n1. \u00a0 \u00a0\u00a0 \"Anilany\" Scherz, Vences, Rakotoarison, Andreone, K\u00f6hler, Glaw &amp; Crottini, 2016\nNUOVE SPECIE DI ANFIBI\nSalamandridae\n2. \u00a0 \u00a0 \"Salamandra lanzai\" Nascetti, Andreone, Capula &amp; Bullini, 1988\nMantellidae, Boophinae\n3. \u00a0 \u00a0\u00a0 \"Boophis (Boophis) andohahela\" Andreone, Nincheri &amp; Piazza, 1995\n4. \u00a0 \u00a0\u00a0 \"Boophis (Boophis) anjanaharibeensis\" Andreone, 1996\n5. \u00a0 \u00a0\u00a0 \"Boophis (Boophis) ankarafensis\" Penny, Andreone, Crottini, Holderied, Rakotozafy, Schwitzer &amp; Rosa, 2014\n6. \u00a0 \u00a0\u00a0 \"Boophis (Boophis) ankaratra\" Andreone, 1993\n7. \u00a0 \u00a0\u00a0 \"Boophis (Boophis) asquithi\" Glaw, K\u00f6hler, Crottini, Gehring, Pr\u00f6tzel, Randriamanana, Andreone &amp; Vences, 2021\n8. \u00a0 \u00a0\u00a0 \"Boophis (Boophis) axelmeyeri\" Vences, Andreone &amp; Vieites, 2005\n9. \u00a0 \u00a0\u00a0 \"Boophis (Boophis) elenae\" Andreone, 1993\n10.\u00a0 \"Boophis (Boophis) fayi\" K\u00f6hler, Glaw, Rosa, Gehring, Pabijan, Andreone &amp; Vences, 2011\n11.\u00a0 \"Boophis (Boophis) feonnyala\" Glaw, Vences, Andreone &amp; Vallan, 2001\n12.\u00a0 \"Boophis (Boophis) haematopus\" Glaw, Vences, Andreone &amp; Vallan, 2001\n13.\u00a0 \"Boophis (Boophis) picturatus\" Glaw, Vences, Andreone &amp; Vallan, 2001\n14.\u00a0 \"Boophis (Boophis) popi\" K\u00f6hler, Glaw, Rosa, Gehring, Pabijan, Andreone &amp; Vences, 2011\n15.\u00a0 \"Boophis (Boophis) pyrrhus\" Glaw, Vences, Andreone &amp; Vallan, 2001\n16.\u00a0 \"Boophis (Boophis) tsilomaro\" Vences, Andreone, Glos &amp; Glaw, 2010\n17.\u00a0 \"Boophis (Boophis) ulftunni\" Wollenberg, Andreone, Glaw &amp; Vences, 2008\n18.\u00a0 \"Boophis (Boophis) vittatus\" Glaw, Vences, Andreone &amp; Vallan, 2001\n19.\u00a0 \"Boophis (Sahona) lichenoides\" Vallan, Glaw, Andreone &amp; Cadle, 1998\n20.\u00a0 \"Blommersia angolafa\" Andreone, Rosa, No\u00ebl, Crottini, Vences &amp; Raxworthy, 2010 \nMantellidae, Mantellinae\n21.\u00a0 \"Gephyromantis (Duboimantis) salegy\" (Andreone, Aprea, Vences &amp; Odierna, 2003)\n22.\u00a0 \"Gephyromantis (Duboimantis) zavona\" (Vences, Andreone, Glaw &amp; Randrianirina, 2003)\n23\". Gephyromantis (Duboimantis) pedronoi\" Vences, K\u00f6hler, Andreone, Craul, Crottini, du Preez, Preick, Rancilhac, R\u00f6del, Scherz, Streicher, Hofreiter &amp; Glaw\n24.\u00a0 \"Gephyromantis (Laurentomantis) striatus\" (Vences, Glaw, Andreone, Jesu &amp; Schimmenti, 2002)\n25.\u00a0 \"Gephyromantis (Phylacomantis) atsingy\" Crottini, Glaw, Casiraghi, Jenkins, Mercurio, Randrianantoandro, Randrianirina &amp; Andreone, 2011\n26.\u00a0 \"Gephyromantis (Phylacomantis) kintana\" Cocca, Andreone, Belluardo, Rosa, Randrianirina, Glaw &amp; Crottini, 2020\n27.\u00a0 \"Gephyromantis (Vatomantis) rivicola\" (Vences, Glaw &amp; Andreone, 1997)\n28.\u00a0 \"Gephyromantis (Vatomantis) silvanus\" (Vences, Glaw &amp; Andreone, 1997)\n29.\u00a0 \"Guibemantis (Pandanusicola) tasifotsy\" Lehtinen, Glaw, Andreone, Pabijan, &amp; Vences, 2012\n30.\u00a0 \"Mantidactylus (Brygoomantis) noralottae\" Mercurio &amp; Andreone, 2007\n31.\u00a0 \"Mantidactylus (Brygoomantis) schulzi\" Vences, Hildenbrand, Warmuth, Andreone &amp; Glaw, 2018\n32.\u00a0 \"Mantidactylus (Mantidactylus) radaka\" Rancilhac, Bruy, Scherz, Pereira, Preick, Straube, Lyra, Ohler, Streicher, Andreone, Crottini, Hutter, Randrianantoandro, Rakotoarison, Glaw, Hofreiter &amp; Vences, 2020\n33.\u00a0 \"Spinomantis brunae\" (Andreone, Glaw, Vences &amp; Vallan, 1998)\nMicrohylidae, Cophylinae\n34.\u00a0 \"Cophyla berara\" Vences, Andreone &amp; Glaw, 2005\n35.\u00a0 \"Platypelis karenae\" Rosa, Crottini, No\u00ebl, Rabibisoa, Raxworthy &amp; Andreone, 2014\n36.\u00a0 \"Platypelis mavomavo\" Andreone, Fenolio &amp; Walvoord, 2003\n37.\u00a0 \"Platypelis ranjomena\" Glaw, Scherz, Rakotoarison, Crottini, Raselimanana, Andreone, K\u00f6hler &amp; Vences, 2020\n38.\u00a0 \"Platypelis tetra\" Andreone, Fenolio &amp; Walvoord, 2003\n39.\u00a0 \"Rhombophryne botabota\" Scherz, Glaw, Vences, Andreone &amp; Crottini, 2016\n40.\u00a0 \"Rhombophryne diadema\" Scherz, Hawlitschek, Andreone, Rakotoarison, Vences &amp; Glaw, 2017\n41.\u00a0 \"Rhombophryne regalis\" Scherz, Hawlitschek, Andreone, Rakotoarison, Vences &amp; Glaw, 2017\n4\"2.\u00a0 Rhombophryne savaka\" Scherz, Glaw, Vences, Andreone &amp; Crottini, 2016\n43.\u00a0 \"Stumpffia achillei\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n44.\u00a0 \"Stumpffia analanjirofo\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n45.\u00a0 \"Stumpffia angeluci\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n46.\u00a0 \"Stumpffia betampona\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n47.\u00a0 \"Stumpffia contumelia\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n48.\u00a0 \"Stumpffia davidattenboroughi\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n49.\u00a0 \"Stumpffia diutissima\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n50.\u00a0 \"Stumpffia dolchi\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n51.\u00a0 \"Stumpffia edmondsi\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n52.\u00a0 \"Stumpffia froschaueri\" Crottini, Rosa, Penny, Cocca, Holderied, Rakotozafy &amp; Andreone 2020\n53.\u00a0 \"Stumpffia fusca\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n54.\u00a0 \"Stumpffia garraffoi\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n55.\u00a0 \"Stumpffia huwei\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n56.\u00a0 \"Stumpffia iharana\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n57.\u00a0 \"Stumpffia jeannoeli\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n58.\u00a0 \"Stumpffia kibomena\" Glaw, Vallan, Andreone, Edmonds, Dolch &amp; Vences, 2015\n59.\u00a0 \"Stumpffia larinki\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n60.\u00a0 \"Stumpffia makira\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n61.\u00a0 \"Stumpffia maledicta\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n62.\u00a0 \"Stumpffia mamitika\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n63.\u00a0 \"Stumpffia meikeae\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n64.\u00a0 \"Stumpffia miovaova\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n65.\u00a0 \"Stumpffia nigrorubra\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n66.\u00a0 \"Stumpffia obscoena\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n67.\u00a0 \"Stumpffia pardus\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n68.\u00a0 \"Stumpffia sorata\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n69.\u00a0 \"Stumpffia spandei\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n70.\u00a0 \"Stumpffia yanniki\" Rakotoarison, Scherz, Glaw, K\u00f6hler, Andreone, Franzen, Glos, Hawlitschek, Jono, Mori, Ndriantsoa, Raminosoa Rasoamampionona, Riemann, R\u00f6del, Rosa, Vieites, Crottini &amp; Vences, 2017\n71.\u00a0 \"Wakea madinika\" (Vences, Andreone, Glaw &amp; Mattioli, 2002)\nMicrohylidae, Scaphiophryninae\n72\".\u00a0 Paradoxophyla tiarano\" Andreone, Aprea, Odierna &amp; Vences, 2006\n73.\u00a0 \"Scaphiophryne (Scaphiophryne) matsoko\" Raselimanana, Raxworthy, Andreone, Glaw &amp; Vences, 2014\nSPECIE SINONIMIZZATE DI ANFIBI\n\"Gephyromantis (Phylacomantis) azzurrae\" Mercurio &amp; Andreone, 2007 (sinonimizzato con \"Gephyromantis corvus\" Glaw &amp; Vences, 1994) \nNUOVE SPECIE DI RETTILI\nChamaeleonidae\n1.\u00a0 \"Calumma vatosoa\" Andreone, Mattioli, Jesu &amp; Randrianirina, 2001\n2.\u00a0 \"Calumma vencesi\" Andreone, Mattioli, Jesu &amp; Randrianirina, 2001 \nScincidae\n3.\u00a0 \"Brachyseps mandady\" ( Andreone &amp; Greer, 2002)\n4.\u00a0 \"Brachyseps spilostichus\" ( Andreone &amp; Greer, 2002)\n5.\u00a0 \"Flexiseps tanysoma\" ( Andreone &amp; Greer, 2002)\n6.\u00a0 \"Flexiseps stylus\" ( Andreone &amp; Greer, 2002)\n7.\u00a0 \"Madascincus nanus\" ( Andreone &amp; Greer, 2002)\n8.\u00a0 \"Paracontias hafa\" Andreone &amp; Greer, 2002\n9.\u00a0 \"Paracontias manify\" Andreone &amp; Greer, 2002\n10.\u00a0 \"Paracontias tsararano\" Andreone &amp; Greer, 2002\n11\". Pseudoacontias menamainty\" Andreone &amp; Greer, 2002 \nLamprophiidae\n12.\u00a0 \"Compsophis fatsibe\" (Mercurio &amp; Andreone, 2005)\n13.\u00a0 \"Pseudoxyrhopus analabe\" Nussbaum, Andreone &amp; Raxworthy, 1998\nSPECIE SINONIMIZZATE DI RETTILI \n\"Xenotyphlops mocquardi\" Van Wallach, Mercurio &amp; Andreone, 2007 (sinonimizzato con \"Xenotyphlops grandidieri\" Mocquard, 1905)"}
{"id": "2135776", "revid": "215017", "url": "https://it.wikipedia.org/wiki?curid=2135776", "title": "Costo medio del capitale", "text": ""}
{"id": "2135787", "revid": "580", "url": "https://it.wikipedia.org/wiki?curid=2135787", "title": "Cattedrale di Sens", "text": "La cattedrale metropolitana primaziale di Santo Stefano (in francese: \"cath\u00e9drale m\u00e9tropolitaine primatiale Saint-\u00c9tienne\") \u00e8 il principale luogo di culto cattolico della citt\u00e0 di Sens, nel dipartimento della Yonne in Borgogna-Franca Contea (Francia), sede vescovile dell'arcidiocesi omonima.\n\u00c8 stata una delle prime cattedrali gotiche, costruita a partire dal 1135 e dedicata nel 1164. Il transetto venne aggiunto in stile gotico flamboyant tra il 1490 e il 1515 e la torre della facciata fu completata nella sua forma attuale solo nel 1534.\nLa cattedrale \u00e8 monumento storico di Francia dal 1840.\nStoria.\nNel 1135 l'arcivescovo Henri Sanglier decise di ricostruire la propria cattedrale, edificata nel X secolo. La nuova chiesa a tre navate con volte a crociera ogivali di tipo gotico, venne inaugurata nel 1164 da papa Alessandro III, che risiedette a Sens tra il 1161 e il 1165.\nIl cantiere prosegu\u00ec tuttavia i lavori: le navate vennero completate intorno al 1175-1180. Nel 1184 fu danneggiata da un incendio che devast\u00f2 la citt\u00e0.\nDopo i restauri vennero avviati i lavori della facciata, condotti tra il 1195 e il 1230, finanziati dal re Filippo Augusto (1180-1223).\nNel 1234 la cattedrale ospit\u00f2 il matrimonio tra Luigi IX e Margherita di Provenza.\nL'originaria facciata and\u00f2 distrutta nel crollo della sua torre meridionale il 5 aprile del 1268 e dovette essere nuovamente ricostruita. I lavori di ricostruzione furono tuttavia interrotti senza completare la torre meridionale a causa della guerra dei Cent'anni.\nIl transetto, in stile gotico flamboyant, venne edificato tra il 1490 e il 1517, ad opera dell'architetto parigino Martin Chambiges.\nTristano di Salazar, arcivescovo di Sens tra il 1475 e il 1518, fece realizzare a sue spese il rosone sulla facciata del braccio meridionale del transetto e fece erigere nella navata laterale nord un monumento funebre alla memoria dei suoi genitori (1500-1515), nella quale fu anch'egli sepolto alla sua morte.\nLa torre meridionale della facciata fu terminata solo nel 1532 e vi venne in seguito aggiunto un piccolo campanile nel 1534.\nDescrizione.\nArchitettura.\nLa cattedrale di Sens influenz\u00f2 la ricostruzione della cattedrale di Canterbury dopo l'incendio subito nel 1174: i lavori di ricostruzione furono diretti tra il 1175 e il 1179 da un architetto che aveva nome Guglielmo di Sens. Rientrato questi in Francia dopo essersi ferito in una caduta sul cantiere, gli successe nella direzione dei lavori un suo allievo di nome William (o \"Guglielmo l'Inglese\"), che termin\u00f2 il coro con le relative cappelle. Sia la pianta che la decorazione di questa parte richiamano fortemente la cattedrale di Sens ed Eug\u00e8ne Viollet-le-Duc ritenne su questa base che Guglielmo di Sens avrebbe potuto essere l'architetto ignoto che costru\u00ec la cattedrale dei Sens.\nEsterno.\nFacciata occidentale.\nLa parte pi\u00f9 antica della facciata \u00e8 la torre settentrionale (anche chiamata \"tour de Plomb\", ovvero \"torre di Piombo\", in quanto fino al 1845 aveva una copertura a cuspide rivestita da lamine di piombo).\nNella parte centrale, sul basamento della cattedrale, ai lati del portale, si trovano tre ordini di rilievi, appartenenti anch'essi alla prima fase della facciata: la fila inferiore, rifatta nel XIX secolo mostra decorazioni geometriche; la fila intermedia presenta a sinistra animali ed esseri favolosi e a destra rappresentazioni delle \"Virt\u00f9\" e dei \"Vizi\", molto rovinati; la fila superiore infine mostra a sinistra la raffigurazione delle \"Sette arti liberali\" e della \"Filosofia\" e a destra i lavori dei \"Dodici mesi dell'anno\".\nLa parte superiore della facciata sopra il portale centrale, con la grande finestra al posto del consueto rosone, si deve alla ricostruzione successiva al crollo ed \u00e8 datata tra la fine del XIII secolo e gli inizi del XIV. Il rilievo con il \"Cristo in maest\u00e0\" che si trova alla sommit\u00e0 \u00e8 un'aggiunta del XIX secolo.\nLa torre meridionale \u00e8 chiamata anche \"tour de Pierre\" (\"Torre di pietra\"). Al suo terzo livello si trova un gruppo di statue raffigurante dieci \"Arcivescovi di Sens\", del XIX secolo: cinque sono collocate sulla fronte occidentale e altre cinque sul lato opposto della torre. Al di sopra di questa galleria la parte superiore della torre si deve ai lavori del XVI secolo. La torre \u00e8 sormontata da un piccolo campanile ottagonale, edificato in stile rinascimentale nel 1534.\nLa torre meridionale ospita tuttora due campane fuse nel 1560 e piuttosto note: la \"Savinienne\" (del 1560, 9620\u00a0kg, diametro di 2,60\u00a0m) che suona un \"Mi\u266d\" e prende il nome da uno dei primi arcivescovi di Sens (san Savignano o \"saint Savinien\"), e la \"Potentienne\" (7680\u00a0kg, diametro di 2,32\u00a0m), che suona un \"Fa\" crescente e il cui nome deriva dall'arcivescovo san Potenziano (\"saint Potentien\"). Nel 1837 dal bordo della campana maggiore, a causa dell'urto con il battaglio abbassatosi per la rottura della fascia in cuoio che lo regge, si stacc\u00f2 un frammento del peso di 38\u00a0kg che ne ha compromesso il suono. La \"Potentienne\" \u00e8 invece considerata una delle campane migliori di tutta la Francia. Gli altri due bronzi che completano il concerto sono \"Louise Terese\" (del 1819, 825\u00a0kg, diametro di 1,14\u00a0m) corrispondente alla nota \"Mi\u266d\", e la campana dell'Angelus (del 1369, 315\u00a0kg, diametro di 0,81\u00a0m) nota \"Si\".\nPortali.\nAppartiene alla prima fase della facciata il portale settentrionale, alla base della torre nord (1195-1200), dedicato a san Giovanni Battista. La lunetta ospita un rilievo raffigurante il \"Battesimo di Cristo\", il \"Banchetto di Erode\" con la danza di Salom\u00e9, e la \"Decapitazione del santo\". Nell'archivolto compaiono altre storie del santo e del ritrovamento delle sue reliquie.\nAnche il portale centrale era sfuggito in gran parte alle conseguenze del crollo del 1268. \u00c8 dedicato al santo titolare della cattedrale e conserva sul pilastro che divide in due l'ingresso una statua che lo raffigura, degli inizi del XIII secolo, mentre le altre statue che lo fiancheggiavano vennero distrutte durante la Rivoluzione francese e mai rimpiazzate.\nSui piedritti del portale sono rappresentate le \"Vergini savie e le vergini stolte\" (databili al 1220-1230), le cui teorie terminano in due medaglioni che raffigurano aperte e chiuse le porte del Paradiso.\nIl timpano con il \"Giudizio universale\", andato distrutto nel crollo del 1268, fu sostituito nella successiva ricostruzione con il \"Martirio di santo Stefano\".\nIl portale meridionale \u00e8 dedicato alla Vergine Maria: sull'architrave sono raffigurate le scene della \"Dormizione di Maria\" e della sua \"Assunzione\" (1290-1310), mentre sul timpano \u00e8 rappresentata l'\"Incoronazione della Vergine\" da parte di Ges\u00f9 Cristo.\nFianco meridionale.\nLa facciata meridionale del transetto, iniziata nella parte inferiore nel XIV secolo fu completata per la sua parte maggiore in stile gotico flamboyant negli anni 1490-1500 dall'architetto Martin Chambiges.\nIl portale del braccio meridionale del transetto \u00e8 consacrato anch'esso alla Madonna: nel timpano sono raffigurate la sua \"Dormizione\" e la sua \"Incoronazione\". Le decorazioni dei piedritti e dell'archivolto del portale e le grandi statue che lo fiancheggiavano furono distrutti durante la Rivoluzione francese il 7 novembre del 1793.\nIl portale \u00e8 sormontato da un'alta finestra vetrata, alta 18\u00a0m e occupata in parte da un rosone a sei bracci.\nIl complesso comprende il \"Palazzo sinodale\" (1225-1241) e il palazzo arcivescovile, del XVI e XVIII secolo, articolati intorno al cortile sul lato meridionale della cattedrale.\nArchi rampanti.\nL'alta navata centrale dell'edificio \u00e8 sostenuta da una serie di archi rampanti, aggiunti nel XIII secolo, consentendo di ampliare le finestre: sono ad un solo livello e non sono dotati di \"gargouilles\" per lo scarico dell'acqua piovana.\nInterno.\nPiedicroce.\nLa navata centrale \u00e8 proporzionalmente piuttosto larga e poco slanciata Solo la prima campata \u00e8 di forma rettangolare, mentre le altre quattro sono a pianta quadrata, con volte a crociera esapartite: questo tipo di volta prevede un'alternanza di sostegni \"robusti\" e pi\u00f9 \"deboli\", questi ultimi costituiti da due colonne appaiate.\nLe pareti della navata centrale sono suddivise in tre livelli: le arcate che danno sulle navate laterali, il triforio cieco e le finestre alte.\nLe navate laterali hanno ciascuna sette campate di forma quadrata. Sono piuttosto alte in proporzione alla navata centrale o alla loro ampiezza (12,10\u00a0m a Sens, contro 10\u00a0m a Parigi).\nIl primo pilone \"debole\" sul lato meridionale fu rimpiazzato da un altro pilone \"robusto\" dopo il crollo del 1268 che aveva interessato questo lato della facciata. Nella parte interessata dalla successiva ricostruzione gli archi ogivali sono pi\u00f9 acuti, mostrando l'evoluzione nel frattempo intervenuta nelle tecniche dell'architettura gotica.\nSul primo pilone del lato nord \u00e8 scolpita una piccola testa in pietra, che secondo la leggenda venne realizzata per ridicolizzare l'avvocato Pierre de Cogni\u00e8res o Jean du Cognot, il quale aveva attaccato i privilegi del clero davanti al re Filippo VI.\nLa prima campata della navata laterale meridionale \u00e8 utilizzata come cappella (\"della Santa Croce\" o \"delle campane\").\nOpera dell'architetto Martin Chambiges, il transetto fu costruito in stile gotico flamboyant alla fine del XV secolo. In precedenza in questa posizione erano state realizzate due cappelle sporgenti, che formavano una sorta di transetto rudimentale. La volta del transetto fu costruita inoltre ad un livello pi\u00f9 alto, raggiungendo i 27\u00a0m nel braccio meridionale e i 27,5\u00a0m nel braccio settentrionale.\nLe sue pareti laterali sono prive del triforio cieco presente sulle pareti della navata centrale, secondo lo stile dell'epoca che mirava all'ingrandimento delle finestre superiori.\nSul lato orientale di ciascuno dei bracci del transetto si apre una cappella ad una sola campata, terminante in un'abside, e aperta anche lateralmente sul deambulatorio del coro. La cappella meridionale del transetto (\"cappella di Notre-Dame\") ospita un altare sormontato da una statua di \"Vergine con Bambino\" del 1334, donata dal canonico Manuel de Jaulnes. Sul piedistallo della scultura sono scolpite le scene dell'\"Annunciazione\", della \"Visitazione\" e della \"Nativit\u00e0\".\nVetrate.\nAlle estremit\u00e0 del transetto la parete \u00e8 quasi interamente occupata da un rosone che sormonta una serie di cinque finestre a bifora, con vetrate colorate. Altre vetrate decorano le finestre sulle pareti laterali.\nLe vetrate del braccio meridionale furono offerte dall'arcivescovo Tristano di Salazar ed eseguite tra il 1500 e il 1502 da mastri vetrai provenienti da Troyes (Li\u00e9vin Varin, Jean Verret e Balthazar Godon), mentre quelle del braccio settentrionale furono realizzate tra il 1516 e il 1517 dal mastro vetraio Jean Hympe insieme al figlio omonimo, di Sens. Su questo lato le vetrate del rosone e delle finestre sottostanti furono offerte dal decano del capitolo, Gabriel Gouffier.\nI soggetti delle vetrate del transetto sono i seguenti:\nCoro e abside.\nIl coro ha tre campate con volte a crociera esapartite analoghe a quelle della navata centrale, l'ultima della quale termina a semicerchio con una semicupola divisa in cinque settori. Le pareti sono suddivise in altezza in tre parti, in modo analogo a quelle della navata centrale.\nL'area del coro \u00e8 chiusa da una cancellata del 1762, opera del fabbro parigino Guillaume Dor\u00e9.\nL'altare maggiore, datato al 1742 \u00e8 sormontato da un baldacchino con colonne in marmo rosso.\nNel coro era sepolto il delfino Luigi Ferdinando di Borbone-Francia, figlio del re Luigi XV, morto nel 1765, e sua moglie Maria Giuseppina di Sassonia, morta nel 1767, genitori del re Luigi XVI: la loro tomba venne profanata durante la Rivoluzione francese (marzo 1794, ma con la Restaurazione i resti vennero recuperati per ordine del re Luigi XVIII, anch'egli figlio della coppia, e nuovamente tumulati nella cattedrale nel 1814. Il monumento funebre, opera dello scultore Guillaume Coustou, il Giovane comprendeva le due figure allegoriche dell'\"Immortalit\u00e0\" e della \"Religione\".\nDeambulatorio.\nSul deambulatorio, che circonda il coro in prosecuzione delle navate laterali, si aprono sei cappelle, tre delle quali disposte a raggiera: quella assiale risale al XIII secolo, mentre le altre due sono del XVI e del XVIII secolo. Altre due cappelle si aprono sul lato settentrionale e l'ultima sul lato meridionale (XIV secolo).\nLa parete settentrionale del deambulatorio presenta una decorazione ad arcate a tutto sesto, ancora di tipo romanico, con capitelli decorati. In una di queste arcate \u00e8 collocata una statua che raffigura \"Tommaso Becket\", arcivescovo di Canterbury, il quale visit\u00f2 Sens e la Borgogna tra il 1164 e il 1170. La statua, databile al 1195-1200. \u00e8 attribuibile probabilmente ai medesimi scultori che realizzarono anche i rilievi del portale settentrionale.\nSempre sul lato nord del deambulatorio sono presenti quattro finestre con vetrate a medaglioni degli inizi del XIII secolo, dipendenti dallo stile delle vetrate delle cattedrali di Chartres e di Bourges. I soggetti rappresentati sono:\nOrgani a canne.\nSulla cantoria in controfacciata, si trova l'organo a canne maggiore della cattedrale; costruito nel 1734 da Fran\u00e7ois Mangin, venne pi\u00f9 volte modificato; gli interventi pi\u00f9 significativi furono quelli dei fratelli Stoltz nel 1890 e della ditta Boisseau-Cattiaux nel 1983-1991. Esso \u00e8 alloggiato all'interno della cassa lignea barocca coeva, opera di Jean Richard, ed \u00e8 classificato come monumento storico di Francia dal 1973. Lo strumento, a trasmissione integralmente meccanica, dispone di 48 registri; la sua consolle \u00e8 a finestra e dispone di quattro tastiere (di estensione variabile) ed una pedaliera.\nNel coro, al di sotto della seconda arcata a sinistra, si trova un secondo organo a canne, costruito nel 1854 da Pierre-Alexandre Ducroquet e ricostruito nel 1953 da Robert Masset. A trasmissione meccanica, ha 15 registri; la sua consolle dispone di due tastiere e pedaliera."}
{"id": "2135788", "revid": "1305772", "url": "https://it.wikipedia.org/wiki?curid=2135788", "title": "Intermission", "text": ""}
{"id": "2135793", "revid": "287204", "url": "https://it.wikipedia.org/wiki?curid=2135793", "title": "Sonic &amp; Knuckles", "text": " \u00e8 un videogioco a piattaforme della serie di \"Sonic\" sviluppato dallo studio giapponese Sonic Team in collaborazione con lo studio statunitense \"Sega Technical Institute\" e pubblicato da SEGA sulla piattaforma Sega Mega Drive nel 1994. Si tratta del seguito diretto di \"Sonic the Hedgehog 3\", pubblicato agli inizi dello stesso anno e con cui doveva essere un unico gioco. La cartuccia di gioco utilizza la particolare tecnologia chiamata \"lock-on\", che permette ad un'altra cartuccia di essere attaccata ad essa.\nDiretto seguito di \"Sonic the Hedgehog 2\" e \"Sonic the Hedgehog 3\", \u00e8 il quinto capitolo principale della saga e il primo dove Knuckles the Echidna appare per la prima volta come personaggio giocabile a tutti gli effetti.\nTrama.\nStoria di Sonic.\n\"Sonic &amp; Knuckles\" comincia dalla fine di \"Sonic the Hedgehog 3\". Nel gioco precedente, dopo la sconfitta del perfido Dr. Robotnik alla \"Launch Base\", la sua base spaziale appena ricostruita, il Death Egg, cadde sul vulcano di \"Lava Reef\". Questa volta, l'infido scienziato cerca nuovamente di riparare il Death Egg, tentando di utilizzare il \"Master Emerald\" per alimentare il suo motore. Questo potente smeraldo, che d\u00e0 potere ai sette Chaos Emerald, \u00e8 custodito da Knuckles. Robotnik riusc\u00ec precedentemente a mettere Knuckles contro Sonic e Tails facendogli credere che loro fossero i cattivi. Knuckles viene per\u00f2 a conoscenza della verit\u00e0 quando nella \"Hidden Palace\" si vede sottrarre il Master Emerald dal dottore. Dopodich\u00e9, Sonic, Tails e Knuckles decidono di collaborare per fermare Robotnik e salvare \"Angel Island\". Dopo aver superato il Santuario del Cielo, la \"Sky Sanctuary Zone\", dove Sonic deve vedersela con un suo clone meccanico Mecha Sonic, il riccio riesce ad infiltrarsi nel Death Egg, appena decollato dal suo cratere d'impatto. Qui, grazie ai sette Chaos Emerald, Sonic diviene Super Sonic e sconfigge Robotnik dopo una lunga battaglia nello spazio. Dopo aver recuperato il Master Emerald, Angel Island torna finalmente alla pace.\nSe si raccolgono tutti gli smeraldi, viene mostrata una scena in cui, dalle macerie, sbuca uno dei robot dalle sembianze del dottore: un EggRobo, dando inizio alla storia di Knuckles.\nStoria di Knuckles.\nUn'EggRobo proveniente da \"Sky Sanctuary\" cerca di fare un agguato con una bomba a Knuckles, mentre quest'ultimo cerca di rilassarsi assieme ai suoi amici animali. L'echidna comincia dall'inseguimento del robot, e viene condotto in alcune delle stesse zone gi\u00e0 attraversate da Sonic. Questo si conclude allo \"Sky Sanctuary\", dove l'EggRobo cerca di lavorare assieme a Mecha Sonic, sopravvissuto ad un precedente combattimento con il vero Sonic. Qui l'EggRobo cattura Knuckles, tenendolo fermo per permettere a Mecha Sonic di caricarsi verso di lui; l'echidna per\u00f2 si libera e Mecha Sonic distrugge involontariamente il robot. A questo punto comincia la battaglia contro Mecha Sonic. Quando sembra che Knuckles abbia vinto la battaglia contro il robot, Mecha Sonic sfrutta l'energia del Master Emerald per trasformarsi in Super Mecha Sonic, ma Knuckles riesce a sconfiggerlo e a recuperare il Master Emerald. Dopodich\u00e9, Knuckles viene salvato da Sonic col suo aeroplano prima che \"Sky Sanctuary\" venga distrutto assieme al robot.\nModalit\u00e0 di gioco.\nIl gameplay si concentra su Sonic e Knuckles (quest'ultimo non era giocabile in \"Sonic the Hedgehog 3\" in quanto aveva il ruolo di antagonista). Tails viene inoltre rimosso dai personaggi giocabili. Essenzialmente, il gioco presenta due storie separate, che variano in base al personaggio scelto all'inizio della partita. Anche se l'aspetto delle zone \u00e8 uguale per entrambi i personaggi, la loro struttura cambia in certi punti del gioco. Anche alcuni boss sono differenti, soprattutto il Dr. Robotnik che nella storia di Knuckles \u00e8 rimpiazzato da uno dei tanti robot nemici del livello \"Sky Sanctuary\" chiamati \"EggRobo\". Le differenze tra i livelli delle due storie cominciano a presentarsi maggiormente dalla \"Lava Reef Zone\" in poi. Lo stile di gioco, in ogni caso, non \u00e8 molto diverso tra i due personaggi. Nonostante tutto, Sonic e Knuckles non hanno le stesse mosse: Sonic pu\u00f2 saltare pi\u00f9 in alto e correre pi\u00f9 velocemente di Knuckles, il quale pu\u00f2 invece usare la sua grandissima forza per planare, scalare le pareti, spaccare alcuni muri e spingere gli oggetti pi\u00f9 velocemente di Sonic. Sonic pu\u00f2 inoltre generare uno scudo istantaneo di brevissima durata.\nA differenza del suo predecessore, questo gioco non fa utilizzo dei blocchi di salvataggio. Come in \"Sonic the Hedgehog 3\", ci sono due tipi di livelli segreti: i Bonus Stage e gli Special Stage.\nI Bonus Stage possono essere raggiunti collezionando venti anelli (o cinquanta per raggiungere il secondo Bonus Stage) e saltando dentro il cerchio di stelle sprigionato dai checkpoint in ogni zona. Il primo Bonus Stage \u00e8 strutturato come una slot machine (simile alle slot machines della \"Casino Night Zone\" apparsa precedentemente in \"Sonic the Hedgehog 2\"), incorporando inoltre elementi del Bonus Stage di \"Sonic the Hedgehog\". Il secondo Bonus Stage, invece, \u00e8 un percorso verticale, in cui vi sono diverse sfere magnetiche che Sonic pu\u00f2 usare per lanciarsi verso l'alto. Lungo la via, il giocatore pu\u00f2 raccogliere delle sfere, che contengono diversi power-up come scudi o anelli. Questo Bonus Stage finisce quando Sonic tocca il campo di forza che lo insegue per tutto il percorso, oppure quando si raggiunge la sommit\u00e0 del livello.\nGli Special Stage sono accessibili attraverso degli anelli giganti sparsi per i livelli di gioco e in ognuno di loro \u00e8 nascosto un Chaos Emerald (o un Super Emerald in \"Sonic 3 &amp; Knuckles\") per un totale di 7 livelli. Saltando in questi anelloni si viene trasportati istantaneamente su una sorta di un enorme globo a scacchiera i cui colori variano di livello in livello (se il giocatore possiede gi\u00e0 tutti gli smeraldi ricever\u00e0 50 anelli).\nNel livello il personaggio pu\u00f2 muoversi in ogni direzione seguendo le linee dei quadrati, il giocatore pu\u00f2 controllare solo la direzione del personaggio e saltare premendo rispettivamente i pulsanti direzionali del d-pad o il comando del salto sul controller in quanto, il personaggio, si muove avanti automaticamente. Prima che il livello inizi compare la scritta \"Get Blue Spheres\"; lo scopo del giocatore \u00e8 infatti di trovare tutte le sfere blu sparse per il livello stando attento a non toccarne nessuna di quelle rosse dal momento che ne risulterebbe la conclusione prematura del livello. Toccando una sfera blu essa diverr\u00e0 rossa e una volta toccate tutte si vince un Chaos/Super Emerald. Vi sono inoltre delle sfere bianche con una stella rossa che, se toccate, spingono il personaggio nella direzione opposta e, solo in \"Sonic &amp; Knuckles\"/\"Sonic 3 &amp; Knuckles\", delle sfere gialle che rimbalzano il personaggio in avanti o indietro di 4-5 sfere a seconda della direzione del personaggio.\nNel livello sono presenti inoltre un numero precisato di anelli che, come le sfere blu, varia di livello in livello: alcuni sono distribuiti nel livello mentre altri si possono fare apparire procedendo lungo il perimetro dei gruppi di sfere blu di almeno 3x3 come \u00e8 illustrato nell'immagine. raccogliendo 50 anelli si riceve un continue, raccogliendone 100 una vita extra. Inoltre completare il livello trovando tutti gli anelli conferisce 50000 punti di \"Perfect\".\nZone.\nSono presenti 7 diverse zone, pi\u00f9 una zona finale raggiungibile solo se durante il gioco si \u00e8 riusciti a collezionare tutti gli Smeraldi del Caos. Il mancato raggiungimento di tale obiettivo e la conseguente esclusione dalla zona finale non pregiudicano comunque il buon esito del gioco. Completando l'ultima zona si aggiunge semplicemente una parte conclusiva ulteriore, che risulta pi\u00f9 completa ai fini della storia. Tutte le zone sono suddivise in due atti, eccezion fatta per la quinta e la sesta che ne hanno uno solo. La quinta zona, inoltre, risulta molto differente dalle altre poich\u00e9 \u00e8 priva di Badniks e di boss finale ed \u00e8 molto breve; \u00e8 stata infatti inserita pi\u00f9 per la completezza della trama del gioco, che qui si sviluppa in modo decisivo con il confronto tra Sonic e Knuckles.\nLock-on Technology.\nQuesta tecnologia permetteva alla cartuccia di \"Sonic &amp; Knuckles\" di inserire dentro alla cartuccia del gioco una delle cartucce dei vecchi capitoli di Sonic; questo permetteva di unire il gioco con quello che si inseriva e di sbloccare parti di livelli altrimenti inaccessibili o di usare personaggi altrimenti non selezionabili.\nIl tutto nacque dal fatto che, quando il team di sviluppo stava ancora lavorando al gioco, si rese conto che il progetto intavolato era troppo ambizioso e decise cos\u00ec di spezzarlo in due parti: la prima fu \"Sonic the Hedgehog 3\" mentre la seconda fu, per l'appunto, \"Sonic &amp; Knuckles\". Connettendo la cartuccia di \"Sonic the Hedgehog 3\" con quella di \"Sonic &amp; Knuckles\" si poteva giocare un'unica avventura chiamata \"Sonic 3 &amp; Knuckles\", che iniziava dal primo livello di \"Sonic 3\" e finiva con l'ultimo di \"Sonic &amp; Knuckles\" e permettendo la trasformazione dei personaggi in \"Super\" o \"Hyper Sonic\", \"Super Tails\" e \"Super\" o \"Hyper Knuckles\" grazie all'aggiunta di 7 nuovi smeraldi, i Super Emeralds, collezionabili solamente dopo aver collezionato tutti i Chaos Emerald; questo accadeva perch\u00e9 i personaggi diventavano tutti selezionabili e ci\u00f2 rendeva possibile di conseguenza usare/avere al seguito Tails in \"Sonic &amp; Knuckles\" o usare Knuckles in \"Sonic 3\"; quest'ultimo inoltre da la possibilit\u00e0 di scoprire itinerari segreti con annessi boss alternativi.\nIn maniera analoga era possibile inserire anche la cartuccia di \"Sonic 2\" o di \"Sonic 1\": nel primo caso si ottiene \"Knuckles in Sonic 2\" ed \u00e8 possibile usare anche in quel caso Knuckles e accedere anche in questo caso a nuove sezioni di gioco ma, a causa di un'incompatibilit\u00e0 a livello del colore, non \u00e8 possibile fare lo stesso con il primo dal momento che i due giochi sfruttano due palette differenti per\u00f2 in compenso \u00e8 possibile sbloccare il minigioco \"Blue Sphere\", una raccolta di 134.217.728 Special Stages dello stesso tipo di quelli presenti nel gioco.\nAccoglienza.\nLa rivista \"Rolling Stone\" consider\u00f2 \"Sonic 3 &amp; Knuckles\" come uno dei migliori titoli della saga, trovando la giocabilit\u00e0, le idee, la colonna sonora e la qualit\u00e0 del level design tra i punti pi\u00f9 alti mai toccati dal franchise. Brady Langmann, Dom Nero e Cameron Sherrill di \"Esquire\" lo classificarono come il settimo migliore gioco della serie.\nVersioni alternative e conversioni.\nCompilation.\nCome per i prequel e sequel usciti per Mega Drive, \"Sonic &amp; Knuckles\" \u00e8 stato convertito per un gran numero di compilation per console casalinghe, portatili e personal computer. La prima in cui ha fatto la sua apparizione \u00e8 stata \"Sonic Jam\" (1997) per Sega Saturn e Game.com. In seguito \u00e8 stato incluso in \"Sonic &amp; Knuckles Collection\" (1997) e \"Sonic &amp; Garfield Pack\" (1999) entrambi per Windows, \"Sonic Mega Collection\" (2002) per GameCube, \"Sonic Mega Collection Plus\" per PlayStation 2, Xbox e Windows, \"Sega Mega Drive Ultimate Collection\" (2009) per Xbox 360 e PlayStation 3, \"Sonic Classic Collection\" (2010) per Nintendo DS, \"Sega Mega Drive Classic Collection Gold Edition\" (2011) per Windows e \"Sonic Origins\" (2022) per PlayStation 5, Xbox Series X e Nintendo Switch..\nUn caso particolare fra queste raccolte \u00e8 quello della versione per Sega Saturn di \"Sonic Jam\", che includeva delle opzioni di \"remix\" che permettevano la modifica del gioco: scegliendo la modalit\u00e0 \"Normal\" cambia la disposizione dei ring e dei vari pericoli, mentre quella \"Easy\" rimuove completamente certi atti dal gioco. L'edizione presente in \"Sega Mega Drive Ultimate Collection\" non dispone della funzionalit\u00e0 \"lock-on\" per via dei \"tempi di sviluppo ristretti\".\nIn \"Sonic Gems Collection\" (2005) per GameCube e PlayStation 2 \u00e8 possibile sbloccare nella modalit\u00e0 Museo una demo del gioco che presenta un conto alla rovescia di dieci minuti e che permette di iniziare la partita direttamente dal boss finale, una volta sconfitto quest'ultimo il giocatore potr\u00e0 continuare la partita fino allo scadere del tempo.\nDistribuzione digitale.\n\"Sonic &amp; Knuckles\" \u00e8 stato reso disponibile per il servizio Xbox Live nel 2009 e successivamente \u00e8 uscito per Virtual Console di Wii nel corso dello stesso anno in Giappone e ad inizio 2010 nel resto del mondo. Entrambe le versioni furono sviluppate in modo tale che se almeno uno dei giochi compatibili con la tecnologia \"lock-on\" fosse stato scaricato dallo stesso account, si sarebbe automaticamente sbloccate le corrispettive versioni \"collegate\". Per esempio, se il giocatore acquista dal negozio virtuale \"Sonic &amp; Knuckles\" e \"Sonic 2\", gli verr\u00e0 fornita l'opzione di giocare a \"Knuckles in Sonic 2\". Una versione per PC usc\u00ec nel gennaio 2011 tramite Steam, direttamente nell'edizione allungata \"Sonic 3 &amp; Knuckles\". Nel 2014 il programmatore australiano Christian Whitehead, autore del motore grafico Retro Engine utilizzato per le riedizioni di \"Sonic the Hedgehog\", \"Sonic the Hedgehog 2\" e \"Sonic CD\" negli anni 2010, pubblic\u00f2 un video proof of concept di un'eventuale conversione di \"Sonic 3 &amp; Knuckles\" per iOS e Android, ma SEGA non approv\u00f2 il remake."}
{"id": "2135796", "revid": "287204", "url": "https://it.wikipedia.org/wiki?curid=2135796", "title": "Division Azul", "text": ""}
{"id": "2135797", "revid": "767487", "url": "https://it.wikipedia.org/wiki?curid=2135797", "title": "Another Cinderella Story", "text": "Another Cinderella Story \u00e8 un film del 2008 diretto da Damon Santostefano.\nCommedia romantica, il soggetto del film \u00e8 ispirato alla storia di Cenerentola. I protagonisti sono Selena Gomez e Drew Seeley. \u00c8 il sequel di \"A Cinderella Story\" (2004) ed il prequel di \"\" (2011).\nTrama.\nMary Santiago \u00e8 una giovane ballerina piena di talento. Orfana di madre, \u00e8 stata adottata da Dominique, una stagionata pop star nel cui corpo di ballo aveva lavorato la madre di Mary. La donna ha due figlie sue, Bree e Britt, ma Mary non \u00e8 benvista dalle sorellastre e l'unica amica che ha \u00e8 Tamy, un'aspirante stilista. Nella scuola dove studia Mary, torna per terminare gli studi Joey Parker, un giovane cantante. Dominique vorrebbe esibirsi con lui in un duetto, ma il giovane rifiuta.\nLa scuola organizza un gran ballo in maschera in bianco e nero e la vecchia star vuole impedire alla figliastra di partecipare, facendola rimanere in casa. Ma Mary, aiutata da Tamy, riesce a scappare. Al ballo, lei e Joey ballano insieme un tango coinvolgente, mentre Tamy incontra anche lei l'amore, nella persona di Dustin, il miglior amico di Joey. Scocca la mezzanotte e Mary deve andarsene per evitare di farsi scoprire da Dominique che, a quell'ora, torna a casa. Fuggendo, la ragazza perde per\u00f2 il suo lettore mp3.\nJoey, che lo trova, cerca di capire a chi appartenga. E, nonostante Bree e Britt cerchino di ingannarlo, lui scopre che la misteriosa ballerina \u00e8 proprio Mary. La aiuta, poi, a prepararsi per il provino in una prestigiosa scuola di ballo di Manhattan, ma Dominique intercetta una sua telefonata e mente dicendo che Mary si \u00e8 rotta entrambe le gambe e non potr\u00e0 partecipare. Anche Natalia, la vecchia ragazza di Joey, organizza una messinscena per ingannare Mary, tesa a dimostrare che Joey sta ancora con lei.\nAffranta, Mary trova consolazione solo in Tamy, anche lei sola perch\u00e9 si \u00e8 lasciata con Dustin. Tamy, per\u00f2, scopre la menzogna di Natalia e convince Mary a partecipare a una gara di ballo, il cui giudice \u00e8 proprio Joey: nel corso della gara, i due innamorati si chiariscono e tornano insieme; Mary vince la gara, sbugiardando anche Dominique, cos\u00ec lei e le sue figlie vengono abbandonate, Tamy e Dustin tornano insieme e Mary e Joey partono felici e contenti per Manhattan e cos\u00ec tutti vivono felici e contenti tranne Natalia e Dominique che vengono spesso punite insieme a Bree e Britt.\nProduzione.\nIl film \u00e8 stato girato interamente nel gennaio 2008 in Canada.\nDistribuzione.\nIl DVD del film \u00e8 stato distribuito negli USA dalla Warner Bros. il 16 settembre 2008."}
{"id": "2135802", "revid": "122592448", "url": "https://it.wikipedia.org/wiki?curid=2135802", "title": "Vicky Ludovisi", "text": "Biografia.\nDopo una prima apparizione in \"Mia nonna poliziotto\" di Steno, poco pi\u00f9 che adolescente partecipa ai provini, che il regista Nanni Loy sta effettuando per il cast del film \"Audace colpo dei soliti ignoti\", seguito del famoso \"I soliti ignoti\" di Mario Monicelli, di due anni prima. Viene, alla fine, scelta per ricoprire la parte di Floriana, ragazza svampita e con un particolare difetto nel parlare, ricoprendo il ruolo, non marginale, in modo naturale e brillante. Stranamente superarono la censura scene decisamente audaci da lei interpretate appena quindicenne.\nNel 1959 partecipa al film \"Agosto, donne mie non vi conosco\", di Guido Malatesta.\nPresenta con Laura Efrikian e Renato Tagliani il Festival di Sanremo 1962.\nLa sua ultima apparizione televisiva fu nel programma \"Specchio segreto\" di Nanni Loy del 1964; era l'attrice che chiedeva agli uomini per strada di essere baciata, creando il panico tra i passanti.\nIn seguito lavora con Steno, Mattoli e Simonelli, sempre in parti secondarie sino alla pellicola \"L'ultimo rifif\u00ec\", che segna, dopo sei anni di attivit\u00e0, la fine improvvisa della sua carriera di attrice e il ritiro dalle scene: da allora si ritira a vita privata."}
{"id": "2135809", "revid": "767487", "url": "https://it.wikipedia.org/wiki?curid=2135809", "title": "La strage di Frankenstein", "text": "La strage di Frankenstein (\"I Was a Teenage Frankenstein\") \u00e8 un film del 1957 diretto da Herbert L. Strock.\n\u00c8 un horror liberamente tratto dal romanzo di Mary Shelley \"Frankenstein, o il moderno Prometeo\" del 1816. Il film ricalca la forma del film \"I Was a Teenage Werewolf\", dello stesso anno, diretto da Gene Fowler Jr., ma sceneggiato e prodotto dallo stesso Herman Cohen.\nTrama.\nIn un'universit\u00e0 statunitense, il professor Frankenstein, discendente del famoso barone \u00e8 convinto di poter riportare in vita i morti e medita di \"comporre\" una creatura con i resti organici di pi\u00f9 cadaveri, per questo viene preso per pazzo e quindi deriso.\nFrankenstein riesce nel suo intento e modella la creatura con corpi di giovani studenti. Realizza e d\u00e0 vita, con le famigerate scariche elettriche, ad una creatura s\u00ec atletica, ma dal volto ancora informe; questi, come nel libro, si ribeller\u00e0 al suo creatore, passando per il terrore seminato, questa volta, in un campus universitario."}
{"id": "2135818", "revid": "216538", "url": "https://it.wikipedia.org/wiki?curid=2135818", "title": "Frankenstein alla conquista della terra", "text": ""}
{"id": "2135829", "revid": "767487", "url": "https://it.wikipedia.org/wiki?curid=2135829", "title": "Il mostro \u00e8 in tavola... barone Frankenstein", "text": "Il mostro \u00e8 in tavola... barone Frankenstein \u00e8 un film del 1973 diretto da Paul Morrissey e Andy Warhol.\nLa pellicola \u00e8 liberamente tratta dal romanzo di Mary Shelley \"Frankenstein, o il moderno Prometeo\" del 1818. Il film \u00e8 una coproduzione italo-franco-statunitense e tra i produttori annovera, oltre all'italiano Carlo Ponti, lo stesso Warhol, tanto che venne distribuito negli Stati Uniti col titolo \"Andy Warhol's Frankenstein\", dove fu proiettato in anteprima in Space-Vision 3D.\nInsieme a \"Dracula cerca sangue di vergine... e mor\u00ec di sete!!!\" (1974) il film compone un dittico horror fantascientifico della squadra di Andy Warhol.\nLa paternit\u00e0 della regia dei due film \u00e8 da attribuirsi a Paul Morrissey con spunti creativi forniti da Andy Warhol, il quale \u00e8 accreditato come co-regista nella versione americana; tuttavia al suo posto nella versione europea come co-regista venne accreditato Anthony M. Dawson (Antonio Margheriti), che in realt\u00e0 si limit\u00f2 a fornire un apporto tecnico e a girare soprattutto alcune scene in 3D.\nTrama.\nIn vena di esperimenti, il barone Frankenstein, serbo nazionalista col vizio dell'incesto e della necrofilia, tenta di creare la razza perfetta accoppiando due cadaveri, rattoppati con ago e filo e portati a nuova vita grazie a macabri esperimenti di laboratorio tenuti accuratamente nascosti. Ma la morte, espedienti scientifici o meno, \u00e8 sempre dietro l'angolo.\nProduzione.\nCarlo Ponti, che aveva prodotto in precedenza quattro film di Antonio Margheriti, chiam\u00f2 il regista italiano in aiuto alla produzione di due film che aveva in corso con Andy Warhol e Paul Morrissey come regista. L'apporto tecnico di Margheriti si limit\u00f2 all'aspetto tecnico, in particolare dirigendo le riprese di alcune scene in tridimensionale Space-Vision (un nuovo sistema ottico a lenti polarizzate) e le sequenze aggiuntive dei due bambini \"Sistole\" e \"Diastole\" usate come collante alle altre scene. Nella versione per la distribuzione europea, per ragioni commerciali, venne tuttavia indicato come co-regista Margheriti (con il suo consueto pseudonimo di Anthony M. Dawson) al posto di Warhol dalla societ\u00e0 di distribuzione, attribuzione che fu oggetto di un contenzioso legale.\nBench\u00e9 fosse stato scritturato come sceneggiatore l'italiano Tonino Guerra, celebre per \"Amarcord\" di Fellini e \"Blow-Up\" di Antonioni, il film era privo di una vera e propria sceneggiatura, con un canovaccio di poche pagine su cui improvvisavano di giorno in giorno gli attori.\nLe scenografie e i costumi sono di Enrico Job. La fotografia in 3D \u00e8 firmata da Luigi Kuveiller, direttore di classici come \"A ciascuno il suo\" e \"Profondo rosso\"."}
{"id": "2135830", "revid": "287204", "url": "https://it.wikipedia.org/wiki?curid=2135830", "title": "Liu Bosisio", "text": ""}
{"id": "2135831", "revid": "31886", "url": "https://it.wikipedia.org/wiki?curid=2135831", "title": "Il mostro \u00e8 in tavola, Barone Frankenstein", "text": ""}
{"id": "2135832", "revid": "216538", "url": "https://it.wikipedia.org/wiki?curid=2135832", "title": "Il mostro \u00e8 in tavola barone Frankenstein", "text": ""}
{"id": "2135833", "revid": "216538", "url": "https://it.wikipedia.org/wiki?curid=2135833", "title": "Il mostro \u00e8 in tavola...Barone Frankenstein", "text": ""}
{"id": "2135836", "revid": "216538", "url": "https://it.wikipedia.org/wiki?curid=2135836", "title": "Il mostro \u00e8 in tavola\u2026 Barone Frankenstein", "text": ""}
{"id": "2135838", "revid": "111343837", "url": "https://it.wikipedia.org/wiki?curid=2135838", "title": "Divine Divinity", "text": "Divine Divinity \u00e8 un videogioco di ruolo a tema fantasy sviluppato da Larian Studios per Microsoft Windows, e distribuito nel 2002. Il gioco ha avuto uno spin-off intitolato \"Beyond Divinity\" ed un seguito (intitolato \"Divinity 2 - Ego Draconis\") distribuito negli ultimi mesi del 2009.\nTrama.\nMigliaia di anni fa, i membri del Consiglio Dei Sette, nella terra magica di Rivellon, si sacrificarono in una lotta contro un gruppo di maghi traditori, che sono passati al lato oscuro della magia. Per ricordare il Consiglio Dei Sette, \"L'Ordine Divino\" venne fondato per passare la conoscenza dei saggi alle future generazioni.\nDuemila anni dopo, segni di agitazioni civili, guerra, odio e avidit\u00e0 indicarono che il lato oscuro era tornato ad essere forte e che si stava preparando un nuovo attacco a Rivellon.\nLe profezie dei saggi hanno menzionato un divino salvatore delle sette razze. Questa persona sar\u00e0 trovata e benedetta in una cerimonia segreta prima che lui o lei cada nelle mani del nemico. Ma succede tutto nella terra di Divinity.\nModalit\u00e0 di gioco.\nDotato di una visuale isometrica, \"Divine Divinity\" pu\u00f2 essere considerato la commistione fra \"Diablo 2\" e \"Baldur's Gate\": dal primo riprende la visuale e gli oggetti creati in maniera casuale; dal secondo lo stile grafico e la possibilit\u00e0 di sfruttare la pausa per modificare l'equipaggiamento o scegliere una magia.\nPrima del gioco \u00e8 possibile scegliere una fra tre classi: fighter (guerriero), mage (mago) e survivor (sopravvissuto, classe simile a quella del ladro). Ogni classe \u00e8 associata ad un albero delle abilit\u00e0 correlata ad'essa: tuttavia la scelta non \u00e8 obbligatoria, e non \u00e8 vietato (anche se sconsigliato, dato che le statistiche variano) ad esempio creare un guerriero che utilizza magie.\nTraduzione.\nIl gioco non \u00e8 stato ufficialmente tradotto in italiano, esiste per\u00f2 una patch realizzata dal gruppo amatoriale ITP (Italian Translation Project); autore anche delle traduzioni di ', ', \"\"."}
{"id": "2135839", "revid": "7336", "url": "https://it.wikipedia.org/wiki?curid=2135839", "title": "Pistoleros", "text": ""}
{"id": "2135840", "revid": "1610933", "url": "https://it.wikipedia.org/wiki?curid=2135840", "title": "The Lab", "text": "The Lab (\"Frankenstein\") \u00e8 un film per la televisione del 2004, tratto dal romanzo \"Dean Koontz's Frankenstein\" di Dean Koontz, a sua volta liberamente ispirato dal romanzo di Mary Shelley \"Frankenstein, o il moderno Prometeo\" del 1816.\nTrama.\nIl mostro di Frankenstein \u00e8 ancora vivo nel XXI secolo. Ha preso sembianze umane (bench\u00e9 sinistre) e adesso si fa chiamare \"Deucalione\". \u00c8 sua intenzione continuare l'opera del suo creatore."}
{"id": "2135841", "revid": "1543377", "url": "https://it.wikipedia.org/wiki?curid=2135841", "title": "Oceania Swimming Association", "text": "La Oceania Swimming Association (OSA) \u00e8 la federazione continentale dell'Oceania degli sport acquatici, che comprendono nuoto, nuoto sincronizzato, tuffi e pallanuoto, fondata nel 1991 durante i campionati mondiali di nuoto 1991 tenutisi a Perth.\nL'attuale presidente \u00e8 il figiano Dennis Miller.\nCompetizioni.\nLe principali competizioni organizzate dalla OSA:\nFederazioni affiliate.\nLe federazioni affiliate alla OSA sono 13. in alcune nazioni esistono federazioni distinte per le varie discipline."}
{"id": "2135844", "revid": "1149807", "url": "https://it.wikipedia.org/wiki?curid=2135844", "title": "Frankenstein (miniserie televisiva)", "text": "Frankenstein \u00e8 una miniserie televisiva del 2004 prodotta dal canale Hallmark e liberamente tratta dal romanzo di Mary Shelley \"Frankenstein, o il moderno Prometeo\" del 1816.\nTrama.\nCosa accade se l'uomo viola le leggi di Dio e della scienza? L'equipaggio di una nave in tempesta tra i ghiacci avr\u00e0 questa risposta a seguito del salvataggio di un uomo, che rivela di chiamarsi Victor Frankenstein e di essere sopravvissuto ad un'esplosione al Polo nord (esattamente il punto in cui finiva il romanzo di Mary Shelley). L'uomo comincer\u00e0 a raccontare la sua storia fantastica, che naturalmente lo spettatore televisivo avr\u00e0 modo di vedere grazie al largo uso dei flashback.\nLa miniserie televisiva \u00e8 molto fedele al romanzo \"Frankenstein o il moderno Prometeo\" (1816) di Mary Shelley, in particolare nella caratterizzazione dei personaggi. La miniserie, della durata di 268 minuti, \u00e8 uscita in Italia in DVD in una versione ridotta di 100 minuti distribuita dalla 01 Distribution."}
{"id": "2135846", "revid": "1573940", "url": "https://it.wikipedia.org/wiki?curid=2135846", "title": "Confederaci\u00f3n Sudamericana de Nataci\u00f3n", "text": "La Confederaci\u00f3n Sudamericana de Nataci\u00f3n (CONSANAT) \u00e8 la federazione continentale dell'America meridionale degli sport acquatici, che comprendono nuoto, nuoto sincronizzato, tuffi e pallanuoto, fondata il 16 marzo 1929 a Santiago del Cile.\nEssa \u00e8 affiliata alla FINA attraverso la UANA, la federazione di sport acquatici dell'intero continente americano.\nLa sede \u00e8 a Rio de Janeiro.\nFederazioni affiliate.\nNota: Essendo la Guyana francese un dipartimento d'oltremare francese, essa non fa parte della CONSANAT, bens\u00ec \u00e8 considerata un dipartimento della federazione francese, la F\u00e9d\u00e9ration Fran\u00e7aise de Natation (FFN).\nCompetizioni.\nFra le principali competizioni organizzate dalla CONSANAT ci sono:"}
{"id": "2135848", "revid": "287204", "url": "https://it.wikipedia.org/wiki?curid=2135848", "title": "Los Angeles Lakers 1998-1999", "text": "La stagione 1998-99 dei Los Angeles Lakers fu la 50\u00aa nella NBA per la franchigia.\nI Los Angeles Lakers arrivarono secondi nella \"Pacific Division\" della \"Western Conference\" con un record di 31-19. Nei play-off vinsero il primo turno con gli Houston Rockets (3-1), perdendo poi la semifinale di conference con i San Antonio Spurs (4-0).\nLa stagione vide un'alternanza di allenatori: Del Harris, Bill Bertka e Kurt Rambis.\nPlayoff.\nPrimo turno.\nGara 1\nGara 2\nGara 3\nGara 4\nSemifinali di Conference.\nGara 1\nGara 2\nGara 3\nGara 4\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2135850", "revid": "110157", "url": "https://it.wikipedia.org/wiki?curid=2135850", "title": "Confederaci\u00f3n Centroamericana y del Caribe de Nataci\u00f3n", "text": "La Confederaci\u00f3n Centroamericana y del Caribe de Nataci\u00f3n (CCCAN) \u00e8 la federazione continentale dell'America centrale e dei Caraibi degli sport acquatici, che comprendono nuoto, nuoto sincronizzato, tuffi, nuoto di fondo e pallanuoto.\nEssa \u00e8 affiliata alla FINA attraverso la UANA, la federazione di sport acquatici dell'intero continente americano.\nCompetizioni.\nLa CCCAN organizza le seguenti competizioni:"}
{"id": "2135851", "revid": "2122884", "url": "https://it.wikipedia.org/wiki?curid=2135851", "title": "Franco Zucca", "text": "Biografia.\nHa prestato la voce a Ben Kingsley in \"Schindler's List - La lista di Schindler\", Ra\u00fal Juli\u00e1 in \"La famiglia Addams\" e \"La famiglia Addams 2\", Tom Wilkinson in \"Michael Clayton\" e Pete Postlethwaite in \"Nel nome del padre\",\"Grazie, signora Thatcher\" e Richard Jenkins ne \"La forma dell'acqua - The Shape of Water\"\nVoce presente nei film d'animazione quali \"A Bug's Life - Megaminimondo\", \"Monsters &amp; Co.\" e \"L'era glaciale\", \u00e8 molto attivo anche nei telefilm: tra i tanti ruoli, Reginald VelJohnson in \"Otto sotto un tetto\", Jerry Orbach e George Dzundza in \"Law &amp; Order - I due volti della giustizia\", Dean Stockwell in \"In viaggio nel tempo\"."}
{"id": "2135855", "revid": "170423", "url": "https://it.wikipedia.org/wiki?curid=2135855", "title": "Los Angeles Lakers 1999-2000", "text": "La stagione 1999-2000 dei Los Angeles Lakers fu la 51\u00aa nella NBA per la franchigia.\nI Los Angeles Lakers vinsero la \"Pacific Division\" della \"Western Conference\" con un record di 67-15. Nei play-off vinsero il primo turno con i Sacramento Kings (3-2), la semifinale di conference con i Phoenix Suns (4-1), la finale di conference con i Portland Trail Blazers (4-3), vincendo poi il titolo battendo nella finale NBA gli Indiana Pacers (4-2).\nPlay-off.\nPrimo turno.\nGara 1\nGara 2\nGara 3\nGara 4\nGara 5\nSemifinali di Conference.\nGara 1\nGara 2\nGara 3\nGara 4\nGara 5\nFinali di Conference.\nGara 1\nGara 2\nGara 3\nGara 4\nGara 5\nGara 6\nGara 7\nNBA Finals 2000.\nGara 1\nGara 2\nGara 3\nGara 4\nGara 5\nGara 6\nRoster.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2135858", "revid": "1543377", "url": "https://it.wikipedia.org/wiki?curid=2135858", "title": "Campionati centroamericani e caraibici di nuoto", "text": "I campionati di nuoto centroamericani e caraibici sono una competizione di sport acquatici riservati a nazioni dell'America centrale e dei Caraibi.\nLa manifestazione \u00e8 organizzata dalla CCCAN e a partire dal 1969 si tiene ogni due anni. La prima edizione \u00e8 datata 1960 e fino a quel momento non c'era una data fissa.\nNel corso delle varie edizioni \u00e8 stata ammessa la partecipazione di nazioni non affiliate alla CCCAN ma confinanti con le regioni geografiche centroamericana o caraibica, al punto che Paesi come la Colombia, il Suriname o il Venezuela hanno pi\u00f9 volte ospitato la manifestazione."}
{"id": "2135860", "revid": "34862", "url": "https://it.wikipedia.org/wiki?curid=2135860", "title": "CCCAN", "text": ""}
{"id": "2135861", "revid": "4711", "url": "https://it.wikipedia.org/wiki?curid=2135861", "title": "All-Defensive First Team", "text": ""}
{"id": "2135862", "revid": "34862", "url": "https://it.wikipedia.org/wiki?curid=2135862", "title": "CONSANAT", "text": ""}
{"id": "2135863", "revid": "4711", "url": "https://it.wikipedia.org/wiki?curid=2135863", "title": "All-Defensive Second Team", "text": ""}
{"id": "2135871", "revid": "436907", "url": "https://it.wikipedia.org/wiki?curid=2135871", "title": "Mamma Mia", "text": "Mamma mia \u00e8 un'espressione italiana che denota un'intensa emozione di vario tipo: stupore, paura, contrariet\u00e0, gioia.\nPu\u00f2 anche riferirsi a:"}
{"id": "2135872", "revid": "1573940", "url": "https://it.wikipedia.org/wiki?curid=2135872", "title": "Palazzo Domenico Grillo", "text": "Il palazzo Domenico Grillo \u00e8 un edificio sito in piazza delle Vigne al civico 4 nel centro storico di Genova. L'edificio fu inserito nella lista dei palazzi iscritti ai Rolli di Genova. Nella piazza omonima \u00e8 presente la basilica di Santa Maria delle Vigne.\nStoria e descrizione.\nFatto costruire e decorare per conto del marchese Domenico Grillo nel 1545, sopra la loggia degli \"alberghi\" Grillo, Negrone e Vivaldi, il palazzo fu ampliato e dotato di un nuovo prospetto, ricco di decorazioni marmoree e affreschi, da Giovan Battista Castello detto \"il Bergamasco\" in collaborazione con Bernardo Spazio nel 1560.\nLa dimora \u00e8 molto ammirata per i cicli pittorici che animano gli interni, \"Sacrificio di Ifigenia\" e \"Storie di Psiche\", e per gli ornamenti architettonici e figurativi, oggi quasi del tutto scomparsi, che il Bergamasco dipinse sul prospetto di piazza delle Vigne, creando un effetto insieme monumentale e arioso grazie al gioco di pieni e vuoti offerto dai timpani, dai marcapiani e dal portale a colonne scanalate. I prospetti sono stati restaurati in occasione del G8 di Genova, nel 2001.\nInteressante e originale la distribuzione interna con cui, pur nelle dimensioni misurate della scala e del piccolo cavedio, attorno a cui tutto si articola, gli autori riescono a richiamare la grande stagione cinquecentesca con un percorso fatto di trasparenze e di suggestioni a cominciare dalla loggia affacciata sull'ampio e luminoso ingresso, fino alle colonne, balaustre e volte a crociera affrescate che guidano i livelli superiori.\nAl piano nobile il ballatoio invita, col suo movimento espansivo, agli spazi di rappresentanza, segnalando e separando, con la doppia diramazione della scala, a rampe parallele e simmetriche, gli ambienti privati."}
{"id": "2135873", "revid": "71433", "url": "https://it.wikipedia.org/wiki?curid=2135873", "title": "Fight for freedom", "text": ""}
{"id": "2135874", "revid": "75435", "url": "https://it.wikipedia.org/wiki?curid=2135874", "title": "Mamma Mia!", "text": ""}
{"id": "2135877", "revid": "1543377", "url": "https://it.wikipedia.org/wiki?curid=2135877", "title": "Campionati di nuoto delle isole caraibiche", "text": "I campionati di nuoto delle isole caraibiche sono una competizione di sport acquatici riservati a nazioni dei Caraibi e aperta a diverse categorie d'et\u00e0.\nIn particolare essi prevedono manifestazioni di nuoto, nuoto sincronizzato e pallanuoto.\nLa manifestazione \u00e8 organizzata dalla CCCAN e si tiene ogni due anni. La prima edizione \u00e8 datata 1976.\nNel corso delle varie edizioni sono state invitate anche nazioni non appartenenti alla CCCAN, come Bermuda o Suriname, o le isole di Martinica e Guadalupa, geograficamente appartenenti ai Caraibi ma poste sotto la giurisdizione della federazione di nuoto francese in quanto dipartimenti d'oltremare della Francia."}
{"id": "2135878", "revid": "93556", "url": "https://it.wikipedia.org/wiki?curid=2135878", "title": "Sanjay Kapoor", "text": "Appartiene ad una delle famiglie pi\u00f9 importanti di Bollywood: suo padre \u00e8 Surinder Kapoor ed \u00e8 il fratello dell'attore Anil Kapoor e del produttore Boney Kapoor.\nLo si ricorda nella parte di Abhay in Tomorrow May Never Come; \u00e8 stato assistente alla regia in Om Shanti Om."}
{"id": "2135879", "revid": "39224", "url": "https://it.wikipedia.org/wiki?curid=2135879", "title": "Eurostar City", "text": ""}
{"id": "2135880", "revid": "729019", "url": "https://it.wikipedia.org/wiki?curid=2135880", "title": "CANT 10", "text": "Il CANT 10 fu un idrovolante a scafo centrale di linea, monomotore e biplano, sviluppato dalla divisione aeronautica dell'azienda cantieristica italiana CNT (poi CRDA) negli anni venti.\nStoria del progetto.\nBasato su specifiche emesse nel 1924 dalla SISA, il nuovo aereo venne affidato al capoprogettista ingegner Raffaele Conflenti con l'obbiettivo di avere a disposizione un idrovolante sufficientemente capiente e veloce per utilizzarlo con successo sulle rotte commerciali di propriet\u00e0 dei Fratelli Cosulich, di Trieste, gli stessi che avevano fondato la CANT.\nImpiego operativo.\nCivile.\nIl progetto del CANT 10 era finalizzato a trasformare definitivamente il trasporto aereo civile, fino ad allora riservato alle merci ed a qualche facoltoso ed ardimentoso cliente, in un servizio di linea regolare di trasporto merci, postale e passeggeri. Il 1\u00ba aprile 1926 la Societ\u00e0 Italiana Servizi Aerei (SISA), anch'essa di propriet\u00e0 dei Fratelli Cosulich, riusc\u00ec ad inaugurare la prima aerolinea nazionale sulla rotta Trieste \u2013 Venezia \u2013 Pavia \u2013 Torino, con il progetto di un successivo impegno internazionale per raggiungere, via Genova, Barcellona, in Spagna.\nMilitare.\nDei 2 esemplari destinati al Paraguay, uno venne perso a causa di un incendio durante il viaggio; un CANT 10ter venne utilizzato dalla Aviaci\u00f3n Naval Paraguaya come aeroambulanza tra il 1932 ed il 1935, durante il conflitto tra Bolivia e Paraguay per il controllo della regione del Gran Chaco, noto come Guerra del Chaco."}
{"id": "2135882", "revid": "287204", "url": "https://it.wikipedia.org/wiki?curid=2135882", "title": "Orlando Magic 1990-1991", "text": "La stagione NBA 1990-1991 fu la 2\u00aa stagione della storia degli Orlando Magic che si concluse con un record di 31 vittorie e 51 sconfitte nella regular season, il 4\u00ba posto nell'Atlantic Division e il 10\u00b0 complessivo nella Eastern Conference.\nLa squadra non riusc\u00ec a qualificarsi per i playoff del 1991.\nPlay-off.\nNon qualificata\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2135887", "revid": "228587", "url": "https://it.wikipedia.org/wiki?curid=2135887", "title": "Mifune", "text": ""}
{"id": "2135893", "revid": "438678", "url": "https://it.wikipedia.org/wiki?curid=2135893", "title": "Mifune - Dogma 3", "text": "Mifune - Dogma 3 (Danese: \"Mifunes sidste sang\"; in Nordamerica e Svezia: \"Mifune\") \u00e8 un film del 1999 diretto da S\u00f8ren Kragh-Jacobsen.\nIl film \u00e8 il terzo ad essere fatto in accordo alle regole del Dogma 95. \u00c8 stato un grande successo in Danimarca e anche un blockbuster internazionale, classificato tra i dieci film danesi pi\u00f9 venduti in tutto il mondo.\nTrama.\nGirato secondo le norme del Dogma 95, il film \u00e8 insieme commedia e tragedia, in cui si mischiano buoni sentimenti, anime semplici e autentiche, pazzia, frustrazione e ritardo mentale, cattiverie e viscidi comportamenti opportunistici tipici borghesi, alcolismo, prostituzione, famiglie a pezzi, morte, bigottismo religioso e ufo, ma tanta voglia di felicit\u00e0, serenit\u00e0, normalit\u00e0, che finiscono per identificarsi con il povero ma autentico ambiente di campagna.\nLa casa in rovina del giovane Kresten, protagonista - appena sposato con Claire, una donnetta isterica e opportunista - \u00e8 in realt\u00e0 la sua stessa anima. A causa della morte del padre, Kresten \u00e8 costretto a lasciare la neo moglie per raggiungere -e salvare da se stesso- il povero fratello ritardato mentale, Rud. Rud \u00e8 un\u2019anima semplice, crede agli ufo e ricorda tanto il giovane conducente del tram inesistente nel film \"Dodes'ka-den\": il collegamento col cinema giapponese forse sovviene, non solo per lo stato di degrado in cui vivono padre e figlio ritardato, ma anche per la comparsa simbolica del samurai Mifune, che per Rud \u00e8 il corrispettivo sia del lupo cattivo delle fiabe per bambini sia dell\u2019eroe dei fumetti manga. Kresten organizza il funerale del padre e cerca una colf per il fratello: arriva la bella Liva, in realt\u00e0 una prostituta in fuga da un presunto stalker. La giovane donna per\u00f2 sa fare i servizi e riporta in casa un minimo di decenza e d\u2019ordine. Non solo: riuscir\u00e0 a rimettere ordine nella sua vita e a dare una famiglia e amore a Kresten, Rud e stabilit\u00e0 anche al suo fratellino (che si scoprir\u00e0 essere lui lo stalker, per mostrare il suo disagio e attirare l'attenzione della sorella maggiore)"}
{"id": "2135895", "revid": "1566286", "url": "https://it.wikipedia.org/wiki?curid=2135895", "title": "Satish Shah", "text": "\u00c8 noto a Bollywood in prevalenza per i suoi film comici."}
{"id": "2135898", "revid": "682087", "url": "https://it.wikipedia.org/wiki?curid=2135898", "title": "Orlando Magic 1989-1990", "text": "La stagione NBA 1990-1990 fu la 1\u00aa stagione della storia degli Orlando Magic che si concluse con un record di 18 vittorie e 64 sconfitte nella regular season, il 7\u00ba posto nell'Central Division e il 14\u00b0 complessivo nella Eastern Conference.\nLa squadra non riusc\u00ec a qualificarsi per i playoff del 1991.\nPlay-off.\nNon qualificata\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2135899", "revid": "28592", "url": "https://it.wikipedia.org/wiki?curid=2135899", "title": "Lungo metraggio", "text": ""}
{"id": "2135900", "revid": "92723", "url": "https://it.wikipedia.org/wiki?curid=2135900", "title": "Dinastia Bahri", "text": "La dinastia Bahri dei Mamelucchi govern\u00f2 l'Egitto, la Siria e la parte occidentale della Penisola araba dal 1250 al 1390.\nFormata dall'elemento turco Kipchak, originario delle steppe euro-asiatiche, la dinastia Bahri succedette senza traumi ai suoi padroni ayyubidi - al cui servizio armato erano stati fedelmente, malgrado la loro condizione servile (\"maml\u016bk\", pl. \"mam\u0101l\u012bk\", letteralmente \"posseduto\", identifica infatti lo \"schiavo\") - il cui ultimo esponente, al-\u0101li Ayy\u016bb, aveva provveduto a reclutarne in gran quantit\u00e0 per affermarsi all'interno della sua famiglia.\nMorto senza eredi al-Salih Ayyub, la vedova Shajar al-Durr spos\u00f2 il Mamelucco al-Mu\u02bfizz \u02bfIzz al-D\u012bn Aybak, consentendo in quel modo una parvenza di legalit\u00e0 al cambiamento di regime, peraltro pressoch\u00e9 inevitabile.\nIl fatto di essere acquartierati sull'isola nilotica di Roda, li fece definire \"Bar\u012b\" (dalla parola araba \"bar\", che pu\u00f2 significare tanto \"mare\", quanto \"fiume\").\nSultani.\nI loro Sultani furono:"}
{"id": "2135902", "revid": "72396", "url": "https://it.wikipedia.org/wiki?curid=2135902", "title": "Bocciardatura", "text": "La bocciardatura \u00e8 una lavorazione superficiale di elementi lapidei da lasciare a vista, che crea una superficie leggermente corrugata, conferendo un aspetto simile al materiale naturale. Risulta utilizzabile praticamente su tutti i tipi di materiali lapidei.\nLe texture dalla superficie \"rustica\", ottenute dalla bocciardatura, sono da sempre apprezzate per le sue valenze chiaroscurali, ed anche perch\u00e9 rendono l'aspetto del manufatto esteticamente pi\u00f9 durevole, visto che sulla superficie bocciardata non sono rilevabili successivi piccoli distacchi e sfogliature.\nOggi si usa molto spesso per rivestimenti e pavimentazioni esterne grazie alle caratteristiche antiscivolo che caratterizzano questa finitura.\nBocciardatura tradizionale.\nTradizionalmente veniva eseguita con uno speciale martello detto bocciarda la cui testa in acciaio temperato presentava piccole e fitte punte piramidali (o anche coniche) ed il cui uso \u00e8 documentato fin dal medioevo, anche se lavorazioni simili sono state riconosciute su resti architettonici e scultorei classici. L'artigiano scalpellino, percuotendo ripetutamente con tale utensile elementi edilizi lapidei di un certo spessore, otteneva una superficie irregolare dal caratteristico aspetto \"grezzo\" e naturale, variabile a seconda della misura delle punte.\nBocciardatura moderna.\nLa lavorazione, effettuata a mano, era considerata molto difficoltosa e costosa a causa delle tempistiche necessarie a realizzarla. Il termine francese \u201cboucharde\u201d, che denomina la bocciarda, \u00e8 gi\u00e0 documentato in un testo di \u00c9tienne Binet (vissuto a cavallo tra XVI e XVII secolo). Nel suo libro pubblicato a Rouen nel 1621, descrive gli utensili utilizzati per la lavorazione della pietra: \"Rondelles. Becq-d'asnes. Martellines qui ont une pointe d'une cost\u00e9, une plane de l'autre. Bouchardes qui sont en pointe de Diamant\", \nIn tempi moderni la bocciarda \u00e8 stata sostituita da martelli pneumatici dotati all'estremit\u00e0 di apposite piastre diamantate intercambiabili.\nNel 1989 \u00e8 stata brevettata, da parte di una ditta friulana di Pordenone, la prima rotobocciardatrice, utensile che sostituisce il sistema di \"picchiettio\" sulla lastra con quello di rotolamento da parte di un rullo folle con punte in widia.\nCi\u00f2 ha permesso di poter effettuare questa lavorazione anche su lastre di piccolo spessore, di velocizzare notevolmente la produzione e, di conseguenza, di abbattere i costi.\nDagli sviluppi di questo utensile nato dalle necessit\u00e0 di economizzare la bocciardatura sono nati altri utensili (varianti della rotobocciardatrice) con i quali si possono ottenere, sulle lastre di marmo o di pietra, vari tipi di lavorazione: dalla bocciardatura molto grossa (spuntatura) alla bocciardatura molto fine, oltre a vari tipi di rigature, sia per motivi estetici, sia per realizzare superfici antisdrucciolo.\nBocciardatura del calcestruzzo.\nViene detta ugualmente \"bocciardatura\" un'analoga lavorazione eseguita sul calcestruzzo armato a facciavista in opera o su elementi prefabbricati di calcestruzzo, che viene eseguita con la bocciarda, con un apposito rullo o con una punta da montare su un piccolo martello pneumatico. La lavorazione viene eseguita qualche tempo dopo il disarmo su una superficie pi\u00f9 o meno indurita."}
{"id": "2135904", "revid": "486946", "url": "https://it.wikipedia.org/wiki?curid=2135904", "title": "Corpo elastico", "text": ""}
{"id": "2135912", "revid": "2038614", "url": "https://it.wikipedia.org/wiki?curid=2135912", "title": "Torre degli Azzoguidi", "text": "La Torre degli Azzoguidi (anche detta Torre Altabella) \u00e8 una delle circa 20 torri gentilizie ancora esistenti nel centro storico della citt\u00e0 di Bologna. \u00c8 anche detta \"Altabella\" per la sua altezza e la perfetta verticalit\u00e0, oltre che per l'eleganza. La via in cui attualmente si trova la torre, a fianco della cattedrale di San Pietro, \u00e8 chiamata Altabella proprio in onore di questo soprannome.\nStruttura.\nEretta nella seconda met\u00e0 del XII secolo, \u00e8 alta 61 metri, il che ne fa la seconda torre di Bologna per altezza dopo quella degli Asinelli. In passato, inoltre, fu probabilmente anche pi\u00f9 alta, come dimostrato sia dal notevole spessore dei muri alla base (2,28 metri circa), sia dalla presenza di una finestra che \u00e8 mozzata dal tetto attuale.\nLa base della torre \u00e8 rivestita da 10 file di parallelepipedi in selenite, mentre a circa 28 metri dal suolo \u00e8 presente una risega che ne riduce il lato e ne snellisce notevolmente la struttura. La porta di ingresso \u00e8 sormontata da un arco ogivale in conci di selenite, con due stretti cordoli decorativi.\nLa torre, insieme a quelle dei Galluzzi e dei Prendiparte, faceva parte della triade dei grattacieli medievali. Le tre famiglie erano guelfe e le rispettive torri erano collocate in luoghi chiave della citt\u00e0.\nStoria.\nLa famiglia degli Azzoguidi compare nelle cronache di Bologna a partire dall'anno 1228. Erano di parte guelfa, ma non furono molto coinvolti nelle lotte di fazione che interessarono la citt\u00e0 nel medioevo. Contano fra i loro esponenti diversi ambasciatori e condottieri, soprattutto nei secoli XIV e XV, ma anche alcuni uomini di scienza (tra cui Baldassarre, che fu il primo tipografo bolognese). Gli Azzoguidi possedevano un'altra torre, oggi scomparsa ma della quale restano vestigia interrate, nell'attuale via Oberdan, all'angolo con la piazzetta di San Simone.\nQuando, nel XV secolo, la famiglia si estinse, la propriet\u00e0 pass\u00f2 ai Muzzarelli. Nel corso del XIX secolo la base della torre in selenite fu adattata per ospitare una bottega. La porta originaria fu allargata e furono ridotti gli spessori dei muri interni per creare spazio, compromettendo notevolmente la stabilita dell'edificio. Negli anni cinquanta, per\u00f2, un restauro ha provveduto al suo consolidamento. Oggi la torre ospita ancora un piccolo negozio di orologeria."}
{"id": "2135913", "revid": "14691", "url": "https://it.wikipedia.org/wiki?curid=2135913", "title": "Torre Azzoguidi", "text": ""}
{"id": "2135917", "revid": "14691", "url": "https://it.wikipedia.org/wiki?curid=2135917", "title": "Torre Prendiparte", "text": ""}
{"id": "2135918", "revid": "14691", "url": "https://it.wikipedia.org/wiki?curid=2135918", "title": "Torre Galluzzi", "text": ""}
{"id": "2135919", "revid": "256896", "url": "https://it.wikipedia.org/wiki?curid=2135919", "title": "Societ\u00e0 Anonima Transadriatica", "text": ""}
{"id": "2135921", "revid": "767487", "url": "https://it.wikipedia.org/wiki?curid=2135921", "title": "Asawari Joshi", "text": "Ha recitato in molti film in marathi; \u00e8 nota a Bollywood per l'interpretazione di Lovely Kapoor in Om Shanti Om, a fianco di Shah Rukh Khan."}
{"id": "2135923", "revid": "228587", "url": "https://it.wikipedia.org/wiki?curid=2135923", "title": "Bilu", "text": "I Bilu (; acronimo derivato da un versetto della Bibbia e precisamente dal Libro di Isaia (2:5) \"\u05d1\u05d9\u05ea \u05d9\u05e2\u05e7\u05d1 \u05dc\u05db\u05d5 \u05d5\u05e0\u05dc\u05db\u05d4\" \"Beit Ya'akov Lekhu Ve-nelkha\" (\"Casa di Giacobbe, vieni, camminiamo\" [nella luce del Signore]) erano un gruppo di idealisti ebrei che aspiravano a creare degli insediamenti in Terra d'Israele, con lo scopo politico di liberare Eretz Yisrael e ristabilirvi lo stato di Israele.\nL'ondata di pogrom degli anni 1881-1884 e le \"Leggi di Maggio\" antisemitiche del 1882 introdotte dallo zar Alessandro III di Russia provocarono un'emigrazione di massa degli ebrei dall'Impero Russo. Pi\u00f9 di 2 milioni di Ebrei fuggirono dalla Russia tra il 1880 e il 1920. Una gran parte di essi emigr\u00f2 negli Stati Uniti, ma alcuni decisero di fare aliyah.\nIl primo gruppo di Bilu fu fondato da quattordici ex-studenti universitari di Charkiv, che nel luglio del 1882 arrivarono in Palestina, una provincia dell'Impero Ottomano, in tempi antichi sede storica della nazione ebraica. Nello stesso mese, dopo un fallito tentativo di frequentare una scuola agricola ebraica a Mikveh Israel, i Bilu si unirono ai pionieri Hovevei Zion e insieme fondarono Rishon LeZion (\"la prima di Sion\"), una cooperativa agricola, su terre comprate dal villaggio arabo Eyun Kara. La cooperativa non aveva acqua a sufficienza e, nel giro di pochi mesi, di fronte alla fame, la maggior parte dei membri and\u00f2 via.\nEssi chiesero aiuto al Barone Edmond James de Rothschild, il quale finanzi\u00f2 la creazione di un'azienda vinicola in Palestina. Nel 1886 cominci\u00f2 la costruzione dell'azienda Rishon Le-Zion, che alla fine divent\u00f2 una florida azienda esportatrice di vino.\nSecondo il \"Dizionario Enciclopedico Brockhaus ed Efron\", le esportazioni di vino e cognac della regione nel 1895 solamente ammontavano a 277.000 franchi.\nCon l'aiuto di Rothshild, i Bilu fondarono anche Zichron Yaakov. Nel 1884 a otto membri del gruppo fu offerta della terra a Gedera."}
{"id": "2135924", "revid": "1543377", "url": "https://it.wikipedia.org/wiki?curid=2135924", "title": "Giovanni il Georgiano", "text": "Era membro della nobilt\u00e0 georgiana, sposato e comandante militare. Pi\u00f9 tardi si ritir\u00f2 a vita monastica in Bitinia. In seguito si rec\u00f2 a Costantinopoli per riscattare suo figlio Eutimio, che era trattenuto come ostaggio, presso l'imperatore bizantino.\nGiovanni e suo figlio ebbero molti proseliti e con essi si ritirarono presso la lavra di Atanasio sulla \"Montagna Santa\". Pi\u00f9 tardi fondarono un nuovo monastero di Iviron con l'aiuto del cognato Giovanni generate dell'esercito georgiano, anche lui ritiratosi a vita monastica presso Atanasio. Giovanni fu il primo egumeno del monastero di Iviron, che fu, fino al XVI secolo, il monastero dei monaci georgiani, mentre oggi questa lavra \u00e8 servita da monaci greci."}
{"id": "2135926", "revid": "486946", "url": "https://it.wikipedia.org/wiki?curid=2135926", "title": "Gelsi", "text": ""}
{"id": "2135930", "revid": "1149807", "url": "https://it.wikipedia.org/wiki?curid=2135930", "title": "Happy Lucky Bikkuriman", "text": " \u00e8 un anime giapponese di 46 episodi prodotto da Toei Animation. La serie \u00e8 stata trasmessa per la prima volta dal network giapponese TV Asahi a partire da ottobre 2006 e in Italia prima su Cartoon Network, famoso canale satellitare di Sky a partire da ottobre 2008 e successivamente su Boing canale gratuito per ragazzi del digitale terrestre. Nella trasmissione italiana sul satellite, per motivi non chiariti, sono stati trasmessi solamente 45 dei 46 episodi della serie, con l'esclusione dell'ultimo episodio. Su Boing, invece, la serie \u00e8 stata trasmessa integralmente.\n \u00e8 una linea di snack wafer prodotta dalla Lotte, resa nota per gli adesivi di vari personaggi inclusi in maniera casuale all'interno di ogni snack. Pubblicata per la prima volta nel 1977, \u00e8 diventata molto popolare in Giappone con l'introduzione della serie di adesivi , che ha portato a una prolifica quantit\u00e0 di prodotti multimediali legati al brand; tra questi, diverse altre serie animate, tutte inedite in Italia.\nLa serie del 2006 \u00e8 ambientata in un'epoca precedente a tutte le altre.\nTrama.\nIn un universo ed epoca non specificati, esistono tre nuovi mondi: un regno positivo e luminoso popolato dagli angeli, detto Bianco Puro, e un regno oscuro e malvagio detto Nero Puro, popolato dai mostri.\nI due regni sono in eterna lotta per la supremazia dell'uno su l'altro: in mezzo a loro, sorta di ago della bilancia, esiste il regno di Talismania (\"Matoba\" in originale), popolato da esseri umani, mostri e creature fantastiche.\nUn giorno, luci misteriose cadono dal cielo su Genki e Jero, due ragazzini che vivono a Talismania . Sono Angeli di un lontano futuro: il principe Yamato, l'angioletto Jujika e una misteriosa tartaruga. Genki e Jero si uniscono a loro e iniziano un lungo viaggio con l'obiettivo di radunare i portentosi \"sette Messaggeri Divini\" dispersi per Talismania, e vincere cos\u00ec la battaglia contro Nero Puro.\nPersonaggi.\nPersonaggi principali.\n.Perde il suo corpo durante il viaggio temporale, e si reincarna momentaneamente in una vecchia tartaruga . Il saggio dio star\u00e0 al fianco dei nostri eroi durante il loro viaggio, aiutandoli e guidandoli nella loro missione."}
{"id": "2135933", "revid": "110157", "url": "https://it.wikipedia.org/wiki?curid=2135933", "title": "Laurel (Delaware)", "text": "Laurel \u00e8 una citt\u00e0 degli Stati Uniti, ed \u00e8 situata nella Contea di Sussex nello Stato del Delaware. Secondo i dati del 2000 la popolazione era di 3.668 abitanti. In passato Laurel ha ospitato i \"Blue Hens\" all'interno della Eastern Shore Baseball League.\nGoverno.\nIl sindaco di Laurel dal 2008 \u00e8 John Shwed. Il posto di assistende del sindaco \u00e8 occupato da William J. Fasano, Jr., ex-assistente alla facolt\u00e0 di Urbanistica presso la Arizona State University.\nGeografia fisica.\nSecondo i dati del United States Census Bureau, il comune si estende su una superficie di 4,5 km\u00b2, dei quali 4,3\u00a0km\u00b2 sono occupati da terre, mentre 0,2\u00a0km\u00b2 sono occupati da acque, e corrispondono al 4,07% dell'intero territorio.\nPopolazione.\nSecondo il censimento del 2000, a Laurel vivevano 3.668 persone, ed erano presenti 957 gruppi familiari. La densit\u00e0 di popolazione era di 853,1 ab./km\u00b2. Nel territorio comunale si trovavano 1.561 unit\u00e0 edificate. Per quanto riguarda la composizione etnica degli abitanti, il 55,56% era bianco, il 39,42% era afroamericano, lo 0,35% era nativo, e lo 0,95% era asiatico. Il 3,71% della popolazione infine appartiene ad altre razze. Gli abitanti provenienti dall'America Latina di ogni razza corrispondono al 2,32% della popolazione.\nPer quanto riguarda la suddivisione della popolazione in fasce d'et\u00e0, il 33,2% degli abitanti era sotto i 18 anni, il 10,6% era fra i 18 e i 24, il 26,5% fra i 25 e i 44, il 16,7% fra i 45 e i 64, mentre il 12,9% era al di sopra dei 65 anni di et\u00e0. L'et\u00e0 media della popolazione era di 30 anni. Per ogni 100 donne residenti c'erano 83,7 maschi."}
{"id": "2135939", "revid": "921573", "url": "https://it.wikipedia.org/wiki?curid=2135939", "title": "Sushma Seth", "text": "Biografia.\nSushma Seth \u00e8 uno dei volti pi\u00f9 famosi di Bollywood: di solito nei film interpreta la parte della nonna. La si ricorda in particolare come la simpatica vecchietta in \"Tomorrow May Never Come\".\nNel corso degli anni ha lavorato con molte star indiane, come Rishi Kapoor, Shah Rukh Khan, Hrithik Roshan e Preity Zinta."}
{"id": "2135940", "revid": "15756", "url": "https://it.wikipedia.org/wiki?curid=2135940", "title": "PalaMazzalovo", "text": "Il PalaMazzalovo \u00e8 un palazzetto dello sport di Montebelluna, uno dei tre della citt\u00e0 assieme ai palazzetti \"Legrenzi\" e \"Frassetto\". Costruito nel 1997, la struttura interna \u00e8 dotata di sala Boulder mentre l'area esterna ospita uno \"skatepark\".\nNel palazzetto si tengono anche numerosi concerti e manifestazioni.\nHa ospitato partite della nazionale di basket e Under-21 di calcio a 5 italiana oltrech\u00e9 della squadra di pallacanestro di ."}
{"id": "2135943", "revid": "729019", "url": "https://it.wikipedia.org/wiki?curid=2135943", "title": "Junkers G 24", "text": "Lo Junkers G 24 fu un aereo di linea e da trasporto civile, trimotore e monoplano ad ala bassa, sviluppato dalla Junkers Flugzeugwerke AG, divisione aeronautica della Junkers &amp; Co., negli anni venti e prodotto, oltre che dalla stessa, anche su licenza dalla svedese AB Flygindustri.\nStoria del progetto.\nNel 1920, l'aumento dell'esigenza di un maggior traffico aereo per rispondere alle aumentate richieste nello spostamento veloce di beni e persone nell'allora Repubblica di Weimar, aument\u00f2 il bisogno di un adeguato velivolo in grado di sostenere un maggiore capacit\u00e0 di carico. La proposta della Junkers fu il G 23, un ulteriore sviluppo del precedente F 13, originariamente progettato da Ernst Zindel dotandolo, come l'F 13, di un unico motore posizionato sul naso. Tuttavia, per le esigenze che doveva soddisfare, si rivel\u00f2 sottopotenziato e per far fronte ad una maggiore richiesta di potenza vennero aggiunti altri due motori collocati in altrettante gondole sul bordo d'attacco delle due semiali. Tuttavia l'Internationalen Luftfahrt-\u00dcberwachungskommision, la commissione internazionale addetta al controllo del rispetto delle norme di restrizione in campo aeronautico, decise di bloccarne lo sviluppo ritenendo che, a causa della potenza dei motori L2, potesse rivelarsi un modello potenzialmente utilizzabile a scopo militare.\nDi conseguenza il progetto venne modificato, abbinando alla cellula una motorizzazione dalla potenza complessiva ridotta per rientrare nei parametri concessi per un modello da impiegare nell'aviazione commerciale, tuttavia sviluppo e produzione vennero trasferiti alla svedese AB Flygindustri, societ\u00e0 controllata da Hugo Junkers con sede a Limhamn, a sud di Malm\u00f6, dove liberi da imposizioni il modello venne riequipaggiato con una motorizzazione adeguata.\nRidesignato G 24, venne prodotto in 3 lotti principali, caratterizzati dalle diverse motorizzazioni alternative adottate su richiesta del committente, ai quali si aggiunsero alcune conversioni di G 23. Tra il 1925 ed il 1929 vennero costruiti almeno 72 esemplari, dei quali 26 forniti alla Deutsche Luft Hansa (DLH).\nIl modello fu anche utilizzato per una sua conversione rivolta al mercato dell'aviazione militare, sviluppata dalla AB Flygindustri. Indicato come Junkers K 30 e assemblato anche nella filiale di Fili, in Unione Sovietica, integrava armamento offensivo e difensivo ed era adatto a svolgere il ruolo di bombardiere leggero; in quella configurazione venne accettato e impiegato con la sigla JuG-1 () sia in configurazione convenzionale terrestre che in quella di idrovolante a scarponi da aeronautica militare e aviazione di marina.\nImpiego operativo.\nIl G 24 venne integrato nella flotta Deutsche Luft Hansa. Il 1\u00ba maggio 1926 fu utilizzato per inaugurare la prima rotta passeggeri in notturna al mondo collegando Berlino all'aeroporto di K\u00f6nigsberg.\nIl modello venne inoltre acquistato da numerose compagnie aeree estere operando in Svizzera, Turchia, Spagna, Italia, Brasile, Austria, Grecia, Finlandia e Afghanistan.\nPrimati.\nIl G 24 riusc\u00ec a fissare una serie di primati nel campo della portata utile. Zavorrato con un carico di 1\u00a0000 kg, il pilota collaudatore dell'azienda Wilhelm Zimmermann riusc\u00ec a percorrere la distanza di 500 km alla media di 209,115 km/h. Successivamente, con Fritz Horn ai comandi, fu in grado di stabilire un nuovo record mondiale grazie ad un volo di 2\u00a0020 km compiuto in 14 h e 23 min, alla media di 140 km/h.\nLa maggiore impresa tuttavia venne pianificata nel 1926. Due esemplari di G 24, decollati il 24 luglio 1926, riuscirono a percorrere i circa km che dividono Berlino e Pechino in sole 10 tappe. In realt\u00e0 era previsto che l'ultimo scalo fosse Shanghai ma le avvisaglie di quella che sarebbe diventata in breve tempo la guerra civile cinese sconsigliarono di attuare il percorso originale. I due velivoli presero la via del ritorno atterrando a Berlino il 26 settembre 1926. Successivamente, durante l'anno, venne creata una rotta commerciale trans-euro-asiatica."}
{"id": "2135945", "revid": "50026", "url": "https://it.wikipedia.org/wiki?curid=2135945", "title": "Palinologo", "text": ""}
{"id": "2135951", "revid": "1793900", "url": "https://it.wikipedia.org/wiki?curid=2135951", "title": "Richmond (Columbia Britannica)", "text": "Richmond \u00e8 una citt\u00e0 del Canada, nella provincia della Columbia Britannica.\nFa parte della regione urbana della Grande Vancouver. Venne incorporata come municipalit\u00e0 nel 1879, ed assunse lo status di \"city\" nel 1990. Al 2006 possedeva una popolazione di 174.471 abitanti.\nA Richmond si trova l'Aeroporto Internazionale di Vancouver."}
{"id": "2135954", "revid": "124565749", "url": "https://it.wikipedia.org/wiki?curid=2135954", "title": "Boxing Day", "text": "Il Boxing Day \u00e8 una festivit\u00e0 del Regno Unito, Canada, Nuova Zelanda, Australia, Guatemala e, in generale, tutti i Paesi che fanno parte del Commonwealth delle nazioni che hanno popolazione di religione prevalentemente cristiana. \u00c8 basata sul regalare doni ai membri meno fortunati della societ\u00e0. Contemporaneamente, il Boxing Day in molti paesi \u00e8 associato all'inizio dei saldi.\nLa festivit\u00e0 \u00e8 concomitante con il giorno di Santo Stefano per molti paesi di tradizione cattolica.\nSolitamente dunque si festeggia il 26 dicembre, giorno successivo al Natale. La festivit\u00e0 pu\u00f2 essere tuttavia spostata alla settimana successiva se il 26 dicembre cade di sabato o domenica. Lo spostamento eventuale del Boxing Day varia comunque da Paese a Paese.\nOrigini.\nIl termine \"Boxing Day\" deriva dalla parola inglese \"box\", scatola, e all'usanza nata nell'ottocento di regalare doni alle persone o ai membri delle classi sociali pi\u00f9 povere. In particolare, era consuetudine delle famiglie agiate britanniche preparare delle apposite scatole con all'interno alcuni doni e avanzi del ricco pranzo di Natale, da destinare al personale di servizio a cui era concesso libero il giorno successivo al Natale, per far visita alle proprie famiglie.\nUn'altra possibile origine \u00e8 legata invece alla tradizione Cristiana, \u201cla scatola\u201d (box in inglese) sarebbe una cassetta per le donazioni esposta per tutto il periodo di Natale nelle chiese, aperta per l'appunto il 26 Dicembre, per distribuire fra i poveri del quartiere quanto raccolto.\nOggi giorno il boxing day \u00e8 associato alla data di partenza dei saldi specialmente per il mercato dell'abbigliamento: diversamente dall'Italia, la quasi totalit\u00e0 dei negozi rimane aperta e viene letteralmente presa d'assalto dai clienti, anche se negli ultimi anni il fenomeno si \u00e8 ridotto.\nSport.\nLa ricorrenza del Boxing Day \u00e8 occasione, in particolare nel Regno Unito, per la disputa di importanti manifestazioni sportive con notevole afflusso di appassionati, facilitato dal giorno festivo. La Premier League, massimo campionato calcistico inglese, disputa puntualmente un intero turno nel giorno del Boxing Day, prescindendo dal giorno della settimana in cui cade. \nCorse dei cavalli: nel giorno del Boxing Day si disputa il \"King George VI Chases\" all'ippodromo di Kempton Park, nel Surrey. \nAnalogamente avviene per il rugby, anche se in passato era tradizione un incontro tra i Leicester Tigers e i Barbarians."}
{"id": "2135956", "revid": "339392", "url": "https://it.wikipedia.org/wiki?curid=2135956", "title": "Queen Charlotte Islands", "text": ""}
{"id": "2135962", "revid": "1428919", "url": "https://it.wikipedia.org/wiki?curid=2135962", "title": "Reema Lagoo", "text": "\u00c8 apparsa in numerosi film, sia in marathi che in hindi.\nA Bollywood ha spesso interpretato il ruolo della madre, in particolare dei personaggi interpretati da Salman Khan.\nHa recitato anche in televisione.\nMuore per un infarto il 18 maggio 2017."}
{"id": "2135968", "revid": "287204", "url": "https://it.wikipedia.org/wiki?curid=2135968", "title": "Cesare De Michelis", "text": "Biografia.\nDi confessione valdese, figlio di Turno De Michelis e Virginia Borghello, per tutti Noemi, nipote di Eurialo De Michelise fratello del deputato socialista Gianni, studi\u00f2 all'Universit\u00e0 degli Studi di Padova, laureandosi in Lettere nel 1965 con una tesi sul giornalismo erudito nella Venezia settecentesca, relatore Vittore Branca. Anche Ezio Raimondi e Pier Giorgio Ricci furono suoi maestri.\nNel 1965, appena laureato, entr\u00f2 nel consiglio di amministrazione della casa editrice Marsilio, e nel 1969 ne divenne presidente. Avvi\u00f2 cos\u00ec una fortunata e importante carriera come editore. Dal 1965 al 1974 diresse, con Massimo Cacciari, la rivista \u00abAngelus novus\u00bb, edita dalla Nuova Italia a Firenze. Dal 1974 diresse la rivista letteraria \u00abStudi novecenteschi\u00bb, edita a Pisa da Fabrizio Serra.\nAssistente incaricato nella Facolt\u00e0 di Magistero dell'Universit\u00e0 degli Studi di Messina, nel 1967 vinse il concorso diventando assistente di ruolo. Tornato a Padova, nel 1970 ottenne la libera docenza in Letteratura Italiana moderna e contemporanea, materia che inizi\u00f2 a insegnare nell'ateneo patavino nello stesso anno e che insegn\u00f2 per il resto della sua carriera, dal 1980 come professore ordinario. Fu presidente del comitato scientifico per l'edizione nazionale delle opere di Carlo Goldoni, e membro di quello dell'edizione nazionale delle opere di Ippolito Nievo. Scrisse per \u00abIl Sole 24 Ore\u00bb e il \u00abCorriere del Veneto\u00bb. \nDa molti anni malato, mor\u00ec all'et\u00e0 di 74 anni nella notte del 10 agosto 2018, a Cortina d'Ampezzo, dove era in vacanza.. Ha donato la sua biblioteca privata di 60.000 volumi all'Universit\u00e0 di Padova.\nPer i propri studi di storia e critica letteraria ha vinto nel 1970 il Premio Luigi Russo e nel 2010 il Premio Brancati Zafferana.\nNel corso degli anni \u00e8 stato consigliere del Teatro La Fenice (1976-80 e 2004-08), assessore al Comune di Venezia (1980-84), vicepresidente della Biennale di Venezia (1980-83), membro del Gabinetto del Ministero dei Beni Culturali (1982) e membro dell'Assemblea nazionale del PSI (1987). Dal 2007 al 2010 fu direttore del Corso di Civilt\u00e0 italiana \"Vittore Branca\" alla Fondazione Giorgio Cini.\nSi \u00e8 sposato in seconde nozze con Emanuela Bassetti, oggi vice-presidente di Marsilio Editori, presidente di Civita Tre Venezie, Cavaliere della Repubblica e, da settembre 2019, membro del Consiglio generale di Fondazione di Venezia.\n&lt;br&gt;\nIl figlio Luca, nato dal primo matrimonio, ha seguito una carriera da manager finanziario fino a diventare amministratore delegato della Marsilio.\nMarsilio Editori.\nIl suo ingresso ai vertici della casa editrice segn\u00f2 una fase di crescita con l'apertura di due collane: \u00abInterventi\u00bb, rivolta alla riflessione politica, e \u00abIn letteratura\u00bb, dedicata soprattutto ai giovani autori. Pubblic\u00f2 nel 1989 \"La testa fra le nuvole\", esordio letterario di Susanna Tamaro, nel 1994, \"Catino di zinco\", l'opera prima di Margaret Mazzantini, e nel 2001 \"Color lucciola\", della debuttante Chiara Gamberale. Nel 2009 in Italia la saga \"Millennium\" di Stieg Larsson.\nNel 2016, sedici anni dopo l'unione con Rizzoli, De Michelis ne riacquist\u00f2 la propriet\u00e0 alla GEM Srl (l'azienda della famiglia De Michelis), e torn\u00f2 alla presidenza. Nel 2017 affid\u00f2 (per il 55%) la casa editrice alla Feltrinelli imponendo patti chiari di non inglobazione.\nOnorificenze.\nIl 1\u00ba giugno 2017 fu nominato Cavaliere del Lavoro dal presidente della Repubblica Sergio Mattarella con la seguente motivazione ufficiale:"}
{"id": "2135969", "revid": "767487", "url": "https://it.wikipedia.org/wiki?curid=2135969", "title": "Rafael Carioca (calciatore 1989)", "text": "Caratteristiche tecniche.\nRafael Carioca \u00e8 un centrocampista prevalentemente difensivo, ma \u00e8 bravo anche in fase offensiva. \u00c8 un calciatore forte fisicamente, ma con una buona tecnica. Ha un grande capacit\u00e0 di tenere palla, ed \u00e8 molto efficace in zona gol.\nCarriera.\nClub.\nRafael Carioca ha iniziato all'et\u00e0 di sei anni a giocare a calcio, con il P\u00e3o de A\u00e7\u00facar. \u00c8 successivamente passato al Profute, ma nel 2007 \u00e8 stato notato dal Gr\u00eamio, che lo ha acquistato. Ha avuto alcuni problemi iniziali di adattamento, che poi \u00e8 riuscito a superare. Dopo aver giocato trentasette partite per il Gr\u00eamio, \u00e8 arrivata la chiamata dello Spartak Mosca, che ne ha acquistato il cartellino, appartenente al 60% al Gr\u00eamio, mentre il restante 40% ancora al Profute. Il trasferimento \u00e8 costato circa nove milioni di euro e il calciatore ha firmato un contratto quinquennale. Sulle sue tracce, c'\u00e8 stato anche Pantaleo Corvino per la Fiorentina, ma l'offerta russa \u00e8 stata superiore. \u00c8 stato votato tra i migliori centrocampisti del campionato brasiliano, assieme a Hernanes e Ramires.\nNazionale.\nRafael Carioca ha gi\u00e0 esordito con la maglia del .\nPalmares.\nIndividuale.\n2015"}
{"id": "2135974", "revid": "1318658", "url": "https://it.wikipedia.org/wiki?curid=2135974", "title": "Astrazione (statistica)", "text": "Lastrazione, in statistica, \u00e8 uno dei momenti pi\u00f9 importanti nella definizione e scelta delle unit\u00e0 statistiche, ossia delle unit\u00e0 elementari oggetto di studio e osservazione, i microdati. \nLe unit\u00e0 statistiche possono essere animate o inanimate: un tavolo o un uomo; possono essere semplici o composte: un uomo o una famiglia. \nNel procedimento di astrazione, dopo avere definito e individuato l'unit\u00e0 statistica, occorre definire il collettivo, ossia l'insieme delle unit\u00e0 statistiche, di riferimento: dopo avere definito il \"libro\", microdato, occorre definire la \"biblioteca\", collettivo."}
{"id": "2135980", "revid": "292452", "url": "https://it.wikipedia.org/wiki?curid=2135980", "title": "Campionato Romano 1907", "text": ""}
{"id": "2135984", "revid": "984922", "url": "https://it.wikipedia.org/wiki?curid=2135984", "title": "Alex Thomson", "text": "\u00c8 stato candidato all'Oscar alla migliore fotografia nel 1982 per \"Excalibur\"."}
{"id": "2135985", "revid": "156341", "url": "https://it.wikipedia.org/wiki?curid=2135985", "title": "Mene", "text": ""}
{"id": "2135986", "revid": "121837", "url": "https://it.wikipedia.org/wiki?curid=2135986", "title": "General Catalog of Variable Stars", "text": ""}
{"id": "2135999", "revid": "1573940", "url": "https://it.wikipedia.org/wiki?curid=2135999", "title": "Universit\u00e0 Nazionale d'Arte di Bucarest", "text": "L'Universit\u00e0 Nazionale d'Arte di Bucarest (in romeno Universitatea Na\u021bional\u0103 de Arte Bucuresti) \u00e8 un'antica istituzione superiore per la formazione artistica sita a Bucarest.\nStoria.\nLa Scuola Nazionale di Belle Arti fu creata il 5 ottobre 1864 con il decreto del principe Alexandru Ioan Cuza, e in seguito agli interventi fatti dai pittori Theodor Aman e Gheorghe T\u0103tt\u0103rescu. La Scuola funzionava con le sezioni di pittura, scultura, incisione, architettura, disegno lineare, estetica, storia e prospettiva. In questo periodo, la Scuola aveva una durata di cinque anni. Nel 1904 \u00e8 stata fondata la Scuola d'Arti Decorative. Nel 1909 Spiru Haret ha approvato il Regolamento per l'amministrazione interna della Scuola d'Arte, regolamento che ha istituito l'esame d'ammissione, ha confermato il distaccamento della Scuola d'Architettura (\u0218colii de Arhitectur\u0103) approvando un metodo di selezione fino alla fine del primo anno.\nCon la legge per l'insegnamento superiore del 1931 tutte le scuole di belle arti di Romania vennero trasformate in Accademie di Belle Arti. Nel 1948 \u00e8 stato creato l'Istituto d'Arte di Bucarest, avente nella sua struttura le Facolt\u00e0 di Teatro e di Musica, Coreografia e Arti Plastiche, Arte Decorativa e Storia dell'Arte.\nCronologia.\nFondata con decreto dal principe Alexandru Ioan Cuza, l'Istituto d'Arti plastiche di Bucarest ha avuto lungo il tempo i seguenti nomi ufficiali:\nStruttura.\nL'Universit\u00e0 \u00e8 organizzata nelle seguenti tre facolt\u00e0:"}
{"id": "2136000", "revid": "287204", "url": "https://it.wikipedia.org/wiki?curid=2136000", "title": "Campionati africani di nuoto", "text": "I campionati africani di nuoto sono una competizione di sport acquatici riservata a nazioni africane che si tiene ogni due anni. La prima edizione fu disputata nel 1974.\nLa manifestazione \u00e8 organizzata dalla CANA. Le gare si svolgono sempre in vasca lunga (50 m)."}
{"id": "2136004", "revid": "28592", "url": "https://it.wikipedia.org/wiki?curid=2136004", "title": "\u010celiabinsk", "text": ""}
{"id": "2136006", "revid": "729019", "url": "https://it.wikipedia.org/wiki?curid=2136006", "title": "Dick Bros Record Company", "text": "La Dick Brothers Record Company \u00e8 stata un'etichetta discografica indipendente fondata da Fish con sede a Haddington, East Lothian, in Scozia. La compagnia \u00e8 stata attiva tra il 1993 ed il 1998 dopo l'insuccesso di Sunsets on Empire di Fish, che successivamente fonda la Chocolate Frog Records Company."}
{"id": "2136008", "revid": "400694", "url": "https://it.wikipedia.org/wiki?curid=2136008", "title": "Universit\u00e0 nazionale d'arte di Bucarest", "text": ""}
{"id": "2136009", "revid": "287204", "url": "https://it.wikipedia.org/wiki?curid=2136009", "title": "Raymond Leppard", "text": "Nacque a Londra e crebbe a Inghilterra, dove fu educato alla City of Bath Boys' School, oggi nota come Beechen Cliff School. Fu studente di viola e clavicembalo al Trinity College per poi diventarvi docente di musica dal 1958 al 1968.\nNel 1957 diresse un concerto con quattro calvicembalisti: George Malcolm, Eileen Joyce, Thurston Dart e Denis Vaughan.\nIl suo interesse per la musica antica lo indusse a preparare diverse realizzazioni per la riscoperta musicale del periodo. Mentre i musicologi consideravano le sue edizioni controverse, i suoi spettacoli furono importanti per l'introduzione anticipata dei capolavori operistici al pubblico.\nNel 1963 scrisse la colonna sonora del film \"Il signore delle mosche\" e nel 1969 quella di \"Alfredo il Grande\".\n\u00c8 morto il 22 ottobre 2019, all'et\u00e0 di 92 anni."}
{"id": "2136012", "revid": "17204", "url": "https://it.wikipedia.org/wiki?curid=2136012", "title": "Wonderswan", "text": ""}
{"id": "2136014", "revid": "363629", "url": "https://it.wikipedia.org/wiki?curid=2136014", "title": "Elezioni parlamentari in Germania del maggio 1924", "text": "Le elezioni parlamentari tedesche del maggio 1924 furono le terze consultazioni politiche nazionali della Repubblica di Weimar e si tennero il 4 maggio. Quando si conclusero, partirono i preparativi per l'inizio della seconda legislatura del Reichstag.\nL'affluenza alle urne fu del 77.4%. Per la prima volta si presentarono i nazisti che, uniti al Partito Popolare Tedesco della Libert\u00e0 (DVFP), ottennero il 6,5% dei voti e 32 seggi.\nLe urne sentenziarono le divisioni e le spaccature presenti in Germania: il socialdemocratico Friedrich Ebert mantenne la carica di presidente (che anzi gli venne prorogata di due anni), ma lo fece a costo di alleanze fragili ed eterogenee che lo costrinsero ad indire nuove elezioni nel dicembre dello stesso anno."}
{"id": "2136015", "revid": "287204", "url": "https://it.wikipedia.org/wiki?curid=2136015", "title": "Il castello incantato (Eddings)", "text": "Il castello incantato (\"Castle of Wizardry\") \u00e8 un romanzo fantasy scritto da David Eddings nel 1984 e pubblicato in Italia nel 1988. \u00c8 il quarto romanzo del \"Ciclo di Belgariad\".\nTrama.\nIl Globo di Aldur \u00e8 stato recuperato, e deve essere riportato nella sua legittima dimora, a Riva. Garion, ormai meglio noto come Belgarion, il Figlio della Luce, deve prendere il suo legittimo posto come custode del Globo, e Ce' Nedra \u00e8 costretta dagli eventi a diventare la sua legittima sposa, la Regina del Mondo. Ma le sorti di questa battaglia non potranno essere decise con una guerra come quella avvenuta migliaia di anni fa: questa volta, Torak l'Orbo potr\u00e0 essere sconfitto solo da uno scontro con il suo pari."}
{"id": "2136016", "revid": "335334", "url": "https://it.wikipedia.org/wiki?curid=2136016", "title": "Hanging Rock, Victoria", "text": ""}
{"id": "2136020", "revid": "287204", "url": "https://it.wikipedia.org/wiki?curid=2136020", "title": "La fine del gioco (romanzo)", "text": "La fine del gioco (\"Enchanters' End Game\") \u00e8 un romanzo fantasy scritto da David Eddings nel 1984 e pubblicato in Italia nel 1988. \u00c8 il quinto ed ultimo romanzo del \"Ciclo di Belgariad\".\nTrama.\nNelle terre d'Occidente si organizzano gli eserciti, guidati dalla ferrea volont\u00e0 della principessa Ce' Nedra e dai saggi consigli della maga Polgara. Intanto, a oriente, Belgarath, Belgarion e Silk viaggiano incontro a Torak, per affrontarlo con l'aiuto del Globo di Aldur e della spada di Riva."}
{"id": "2136025", "revid": "15756", "url": "https://it.wikipedia.org/wiki?curid=2136025", "title": "Igort", "text": "Biografia.\nInizia la sua carriera a Bologna sul finire degli anni settanta, collaborando a numerose riviste italiane, tra cui \"Linus\", \"Alter\", \"Frigidaire\", e straniere (\"M\u00e9tal Hurlant\", \"L'\u00e9cho des Savanes\", \"Vanity\", \"The Face\").\nNegli anni Ottanta la pubblicazione regolare su \"Alter Alter\" e \"Frigidaire\" gli d\u00e0 un poco di notoriet\u00e0. Nel 1983, non ancora venticinquenne, fonda insieme ad altri il gruppo Valvoline, un collettivo di avanguardia artistica che produce un supplemento mensile pubblicato in edicola all'interno della rivista \"Alter Alter\" edita da Rizzoli.\nL'attivit\u00e0 di Valvoline (di cui Igort cura grafica e progetto) si estende ad altri campi, come il design, la pittura, la moda, la musica stessa.\nNel 1980 il suo primo album solista, sotto lo pseudonimo di \"Radetzky e gli isotopi\" \u00e8 edito dall'Italian Records.\nNel 1985 nel corso di una grande mostra collettiva a Ginevra, che prende il nome di Valvoline Blitzkrieg, viene presentato lo spettacolo teatral musicale \"Melodico Moscovita\", che segna l'esordio sulla scena europea del gruppo Slava Trudu!! prodotto dalla Phonogram Germany, di cui Igort \u00e8 cantante solista e compositore.\nL'attivit\u00e0 artistica prosegue su pi\u00f9 livelli, nella seconda met\u00e0 degli anni Ottanta, Igort prende casa a Parigi, mantiene la base anche a Bologna, viaggia spesso, comincia a collaborare con Les Humano\u00efdes Associ\u00e9s. Terminata l'esperienza di \"Alter Alter\" (che di l\u00ec a poco chiuder\u00e0 i battenti) fonda insieme ad altri la rivista mensile \"Dolce Vita\", di cui \u00e8 art director. \"Dolce Vita\" segna il prosieguo della collaborazione con Oreste Del Buono, gi\u00e0 direttore di \"Linus\" e \"Alter\".\nL'attivit\u00e0 musicale si infittisce con la pubblicazione di un Mini Album (Melodico Moscovita) e alcuni singoli per la Phonogram, la Mercury e la Kom Fut Manifesto.\nNel 1990, abbandonata la rivista \"Dolce Vita\" fonda insieme ad altri la rivista \"Fuego\", che esce tra i mesi di febbraio e luglio per sei numeri, di cui l'ultimo con doppia numerazione, ed \u00e8 distribuita in edicola con una tiratura di 26.000 copie. Allegato al primo numero pubblica un 45 giri, composto insieme ad altri sotto lo pseudonimo di Los Tres Caballeros. La voce solista \u00e8 sempre la sua.\n\u00c8 in quel periodo che prende i primi contatti con la casa editrice nipponica \"K\u014ddansha\", per la quale scrive e disegna dal 1991, collaborazione che durer\u00e0 oltre tre lustri.\nAltre case editrici giapponesi, oltre a K\u014ddansha, prendono a pubblicare il lavoro di Igort, \"Brutus magazine House\" e \"Hon Hon do\", fondata e diretta dal famoso musicista giapponese Ry\u016bichi Sakamoto, premio Oscar 1988.\nNel 1992 disegna un orologio Swatch, che diventer\u00e0 Swatch dell'anno, lo Yuri. Questo orologio sar\u00e0 presto un best seller mondiale, con oltre trecentomila pezzi venduti sui mercati europei, asiatici e nordamericani. Anni dopo, il personaggio, un bambino cosmonauta, diventer\u00e0 protagonista di una serie a fumetti pubblicata nel Sol Levante.\nNel 1994, Igort, invitato da Pedro Almod\u00f3var e Christian Leigh espone le sue opere alla biennale di Venezia. La mostra, intitolata \"I will love you more than my own death\" comprende opere dei pi\u00f9 grandi artisti americani e designer e fotografi internazionali. Warhol, Lichtenstein, Koons, Mapplethorpe ecc.\nNel 2000, in seguito a un incontro intellettualmente fertile e a una complicit\u00e0 fuori dal comune, fonda con Carlo Barbieri la casa editrice Coconino Press.\nNel 2002 vede la luce \"5 \u00e8 il numero perfetto\", noir napoletano, cominciato a disegnare a Tokyo e ultimato dopo circa 10 anni di elaborazione e riscrittura.\nIl libro, targato Coconino Press, esce simultaneamente in 6 paesi e vince l'anno successivo il premio come libro dell'anno alla Fiera del libro di Francoforte.\nDiventer\u00e0 nel corso degli anni il libro di Igort pi\u00f9 popolare.\nFar\u00e0 seguito Fats Waller, biografia immaginifica di uno dei musicisti Jazz pi\u00f9 popolari degli anni Trenta, in collaborazione con lo scrittore argentino e grande sceneggiatore, Carlos Sampayo.\nIl lavoro di Igort comincia a diffondersi ulteriormente all'estero.\nTrasferitosi definitivamente a Parigi comincia la serie Baobab, che racconta le vicende parallele di un bimbo giapponese (Hiroshi Oolong) e di un giovane autore di fumetti sud americano (Celestino Villarosa).\nBaobab esce simultaneamente in Italia, Francia, Spagna, Paesi Bassi, Germania e Stati Uniti.\nIn seguito in Giappone sulla testata Mandala, pubblicata da Kodansha.\nNel 2010, dopo una lunga residenza, tra Ucraina, Russia e Siberia Igort scrive e disegna Quaderni Ucraini, pubblicato nella collana Strade Blu di Mondadori. Poi, nel 2011 d\u00e0 alle stampe \"Quaderni russi\", un \"reportage disegnato\" sulla tracce della giornalista russa Anna Stepanovna Politkovskaja.\nCui segue il volume \"pagine Nomadi\" che coincide con la grande mostra dedicata ai reportage disegnati ospitata dalla Triennale di Milano, curata da Vincenzo Trione. Nel 2013 \u00e8 protagonista del documentario \"Igort, il paesaggio segreto\", del regista Domenico Distilo e trasmesso da RAI 3 (Magazzini Einstein); nel quale viene illustrata la ricerca svolta per la trilogia di volumi sull'Unione Sovietica, la nascita della graphic novel e il proprio rapporto con il racconto per immagini.\nLa sua attivit\u00e0 di scrittore per il cinema si arricchisce. Dopo la sceneggiatura originale per il documentario Andy, The Shadow, sulla vita di Andy Warhol, prodotto per la mostra di Warhol a Venezia (Palazzo Grassi), collabora con diversi registi, Enza Negroni, Enrico Pau, Egidio Eronico, Pappi Corsicato, Johnnie To. Nel 2014 riprende la prima stesura di un progetto elaborato da Leonardo Guerra Seragnoli e Banana Yoshimoto e scrive la sceneggiatura definitiva di Last Summer, felice esordio alla regia dello stesso Leonardo Guerra Seragoli.\nNell'ultima met\u00e0 del 2014, Igort annuncia sulla sua pagina personale Facebook la pubblicazione della sua prossima opera, \"I quaderni giapponesi\", un memoir, saggio a fumetti, libro di viaggio e reportage disegnato che racconta gli anni dell'autore trascorsi in terra nipponica. Nel dicembre dello stesso anno viene pubblicato \"Nostalgia \"(Edizioni Oblomov), un albo in cui viene mostrata un'anteprima del lavoro di prossima pubblicazione. A Lucca Comics 2015 esce I quaderni Giapponesi nella versione classica e deluxe. Poi, esattamente un anno dopo, a novembre del 2016, esce il romanzo My Generation, in cui si racconta la stagione del punk e della New Wave. Edito da Chiarelettere il volume di 300 pagine circa ha alcune tavole a fumetti e dei collage eseguiti dallo stesso Igort. Ma il libro \u00e8 essenzialmente un romanzo.\nNello stesso mese esce per i tipi di Einaudi \"Gli assalti alle Panetterie\", un volume scritto da Haruki Murakami e illustrato con gli acquerelli di Igort.\nIl 21 febbraio 2017 Igor annuncia su Facebook di abbandonare Coconino Press perch\u00e9 non pi\u00f9 in grado di svolgere il proprio lavoro serenamente.\nPochi mesi dopo, nel corso del Salone del Libro di Torino, la Oblomov Edizioni annuncia la pubblicazione di un catalogo internazionale di opere di grande prestigio. \u00c8 entrata nella societ\u00e0 la Nave di Teseo, diretta da Elisabetta Sgarbi. Dalle sue parole \"Oblomov \u00e8 il passo successivo all\u2019esperienza precedente: una rivoluzione nei formati e nelle collane, uno sguardo a 360\u00b0 per ampliare le possibilit\u00e0 di comunicazione che il linguaggio del fumetto offre.\"\nNel febbraio 2018 Igort viene nominato direttore editoriale di \"linus\".\nNel luglio del 2018 \u00e8 presentato al Biografilm Festival di Bologna il nuovo documentario sul lavoro in Giappone di Igort (Quaderni Giapponesi - Il vagabondo del manga), sempre per la regia di Domenico Distilo, dal titolo Manga Do, Igort e la via del manga, che vince il premio del pubblico.\nL'estate dello stesso anno cominciano le riprese di \"5 \u00e8 il numero perfetto\", film interpretato da Toni Servillo, Valeria Golino, Carlo Buccirosso, e tratto dal suo stesso best seller. La regia e la sceneggiatura sono di Igort. Il film viene presentato in anteprima al Festival di Venezia, e in seguito in numerosi altri festival internazionali (Annecy, Sitges, Busan, Pingyao, Los Angeles, New York, Ghent, Budapest)\nI lavori di Igort sono stati esposti in numerose mostre a Milano, Lucca, Parigi, New York, Tokyo, Shanghai, e tante altre.\nNel 2019 i quaderni giapponesi approdano al British Museum nell'occasione della mostra sui manga curata da Paul Gravett."}
{"id": "2136031", "revid": "6923", "url": "https://it.wikipedia.org/wiki?curid=2136031", "title": "La sedia rotta", "text": "La sedia rotta (titolo originale \"Death Is the Last Lover\", titolo alternativo \"Nirvana Can Also Mean Death\") \u00e8 un romanzo noir del 1959 di Henry Kane pubblicato nel 1960 nella collana i Gialli proibiti."}
{"id": "2136035", "revid": "1566286", "url": "https://it.wikipedia.org/wiki?curid=2136035", "title": "Michael Stringer", "text": ""}
{"id": "2136036", "revid": "599013", "url": "https://it.wikipedia.org/wiki?curid=2136036", "title": "Museo nazionale etrusco", "text": ""}
{"id": "2136037", "revid": "298229", "url": "https://it.wikipedia.org/wiki?curid=2136037", "title": "Campionati oceaniani di nuoto", "text": "I campionati oceaniani di nuoto sono una competizione di sport acquatici riservati a nazioni dell'Oceania.\nLa manifestazione \u00e8 organizzata dalla OSA e attualmente si tiene ogni due anni. Le competizioni si tengono in vasca lunga."}
{"id": "2136038", "revid": "123459477", "url": "https://it.wikipedia.org/wiki?curid=2136038", "title": "Ballata popolare", "text": "La ballata popolare, o semplicemente ballata, espressione adottata per la prima volta nella \"Collection of Old ballads\" (pubblicata a Londra tra il 1723 ed il 1725), e di uso comune tra gli studiosi (in Italia ha sostituito la definizione di \"canzone epico-lirica\"), si indica un particolare tipo di canzone narrativa di ampia diffusione nel mondo popolare europeo e tra i paesi che hanno avuto un passato coloniale a dominazione europea.\nSi distingue da altre forme narrative per il racconto di una storia che fa riferimento a un unico avvenimento, sottolineandone soprattutto l'azione, a scapito della caratterizzazione dei personaggi (che avviene in forme convenzionali) e della descrizione dell'ambiente e della situazione nella quale avviene e si sviluppa la storia, trascurando l'antefatto, per introdurre gli ascoltatori direttamente in una successione di eventi che si concludono spesso in modo tragico. Il racconto \u00e8 in forma impersonale, talvolta dialogata, e non contiene commenti alla vicenda e qualche volta termina con una morale.\nViene cantata spesso su melodie arcaiche, a strofe, con una esecuzione generalmente monodica, anche se in Italia si \u00e8 sviluppata in tempi pi\u00f9 recenti una tradizione corale.\nOrigini e diffusione.\nIn molti paesi, le prime fonti della ballata si fanno risalire a manoscritti del tardo medioevo, ma solo nel secolo XVIII ha avuto inizio la raccolta sistematica dei testi da fonti orali, e ancora pi\u00f9 tardi sono state raccolte le musiche.\nNella tradizione dei diversi paesi europei, nell'amplissimo \"corpus\" delle ballate conosciute, si possono distinguere categorie diverse, per funzioni e contenuto, che rappresentano stadi diversi dell'evoluzione storica, (riferimenti al mondo magico pre-cristiano, ballate eroiche e storiche ispirate alle leggende di avvenimenti storici, ballate religiose, canzoni basate su indovinelli ed ambientate nel mondo animale) il che fa ritenere che questa tradizione possa essere molto pi\u00f9 antica.\nIn base ai raggruppamenti geografici, etnici e linguistici degli studi di Eric Seemann, le categorie nelle quali si raggruppano le ballate popolari variano considerevolmente in alcune vaste aree, come la Scandinavia, nella quale spicca la tradizione delle ballate danesi, fino alle isole Faer Oer nelle quali esiste un ricchissimo patrimonio di ballate per danza; come la tradizione anglo-scozzese (presente anche nelle culture dell'ex impero britannico, come in Irlanda, negli USA, nel Canada) che comprende il corpus delle ballate scozzesi, con forti analogie con la tradizione scandinava, e quella dell'Inghilterra settentrionale (la \"ballad\" britannica) che ha prodotto un importante ciclo autoctono, come le ballate su Robin Hood e le \"border ballads\", sulle guerre di frontiera.\nNelle aree a lingua tedesca, a cui appartengono anche l'Austria, parte della Svizzera, della Francia e che possono comprendere anche la tradizione fiamminga ed olandese, sono assenti molti tipi di ballate presenti in altre tradizioni, ampiamente diffuse nelle aree a lingua romanica (Italia, Francia, Catalogna, e per alcuni aspetti le Ballate di lingua spagnola e portoghese, oltre a quelle presenti nelle ex colonie del Qu\u00e9bec e dell'Africa occidentale), nella quale emerge la tradizione francese con contatti con quella inglese e scandinava.\nL'area balcanica comprende le ballate in lingua serba e croata, in sloveno, bulgaro, e macedone, con influenze sulle tradizioni albanese e rumena, dove \u00e8 conservata l'arte dell'improvvisazione. Alla periferia di questa tradizione c'\u00e8 quella greca, con uno sviluppo autonomo e quella ungherese, le cui ballate sono conservate soprattutto in Transilvania.\nInfine l'area delle lingue slave, con la tradizione ceca, slovacca, polacca, ucraina e l'importante repertorio russo, in cui un numero considerevole di canti narrativi sopravvive nella tradizione della \"bylina\", con stili e temi propri.\nCaratteristiche.\nLo studioso Albert Lloyd ha formulato la teoria secondo cui l'idea centrale delle ballate dipende dalle societ\u00e0 che l'hanno prodotta, quindi l'evoluzione che va dal magico all'eroico, infine al domestico, mentre la sua funzione muta dall'incoraggiamento all'intrattenimento. In base a questa teoria le ballate avrebbero conservato nelle aree orientali le caratteristiche arcaiche pre-feudali.\nLe caratteristiche di musica \"generale\", comune a tutti gli strati della societ\u00e0, dal feudalesimo alla prima industrializzazione (secondo la teoria di W.Wiora), ha consentito nel corso dei secoli l'intervento di musicisti professionisti che, nella costante e lenta modificazione delle ballate, nel corso delle varie interpretazioni, attraverso un processo di ricreazi\u00f3ne continua che ne ha caratterizzato la trasmissione, rendono particolarmente complesso il problema dell'individuazione dell'epoca in cui si sono originate.\nCon la nascita della stampa, la diffusione di \"broadsides\" (espressione traducibile con \"Fogli volanti\"), alcune versioni delle ballate popolari si fissarono, facendo decadere altre versioni e determinando cos\u00ec la decadenza della Ballata intesa come complesso di varianti sullo stesso tema, diffondendone altre, di carattere maggiormente letterario e spesso soggettive e moralistiche.\nIl tipo di trasmissione nel tempo e nello spazio si caratterizza per l'adozione di tratti tipici di cultura \"orale\", con la tendenza a raccontare lo stesso tipo di storie nello stesso modo, ricorrendo a stereotipi sia nella narrazione che nel linguaggio: \nAnche le melodie delle ballate confermano la lunga trasmissione orale, per il frequente arcaismo (le ballate sono spesso modali, ed in alcune regioni pentatoniche) e per l'ampio ricorso alla tecnica della variazione, che le caratterizza come composizioni eminentemente orali.\nA questa tecnica viene tradizionalmente connessa l'esistenza di pi\u00f9 versioni musicali dello stesso testo, cos\u00ec come va ricordata la frequente presenza di pi\u00f9 versioni della stessa ballata, con testo diverso, ma basate sulla stessa melodia.\nBetrand Bronson, nel suoi studi sulle ballate, individua i principi evolutivi nella continuit\u00e0, intesa come tendenza a mantenere la tradizione e nella variazione, intesa come tendenza a modificarla in continuazione da parte di esecutori che adattano il testo e la melodia alla loro sensibilit\u00e0 ed al proprio gusto musicale."}
{"id": "2136044", "revid": "767487", "url": "https://it.wikipedia.org/wiki?curid=2136044", "title": "Sorgo", "text": ""}
{"id": "2136047", "revid": "174291", "url": "https://it.wikipedia.org/wiki?curid=2136047", "title": "Campionati mondiali di nuoto masters", "text": "I campionati mondiali di nuoto masters sono una competizione di sport acquatici aperta ai nuotatori masters, quindi aperti ad atleti con un'et\u00e0 uguale o superiore a 25 anni e divisi in categorie in base all'et\u00e0. I campionati si tengono ogni due anni.\nGli sport in programma sono: nuoto, tuffi, pallanuoto, nuoto sincronizzato e nuoto di fondo."}
{"id": "2136050", "revid": "216401", "url": "https://it.wikipedia.org/wiki?curid=2136050", "title": "FIFA Women's World Cup", "text": ""}
{"id": "2136051", "revid": "170423", "url": "https://it.wikipedia.org/wiki?curid=2136051", "title": "Los Angeles Lakers 2000-2001", "text": "La stagione 2000-01 dei Los Angeles Lakers fu la 52\u00aa nella NBA per la franchigia.\nI Los Angeles Lakers vinsero la \"Pacific Division\" della \"Western Conference\" con un record di 56-26. Nei play-off vinsero il primo turno con i Portland Trail Blazers (3-0), la semifinale di conference con i Sacramento Kings (4-0), la finale di conference con i San Antonio Spurs (4-0), vincendo poi il titolo battendo nella finale NBA i Philadelphia 76ers (4-1).\nPlay-off.\nPrimo turno.\nGara 1\nGara 2\nGara 3\nSemifinali di Conference.\nGara 1\nGara 2\nGara 3\nGara 4\nFinali di Conference.\nGara 1\nGara 2\nGara 3\nGara 4\nNBA Finals 2001.\nGara 1\nGara 2\nGara 3\nGara 4\nGara 5\nRoster.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2136053", "revid": "173469", "url": "https://it.wikipedia.org/wiki?curid=2136053", "title": "L'Affare della collana", "text": ""}
{"id": "2136057", "revid": "124631852", "url": "https://it.wikipedia.org/wiki?curid=2136057", "title": "87\u00ba Distretto", "text": "L'87\u00ba Distretto (in inglese \"87th Precinct\") \u00e8 una serie di romanzi \"police procedural\" scritti dall'autore statunitense Ed McBain e che ha ispirato, pi\u00f9 o meno direttamente, altri autori di polizieschi, come Maurizio De Giovanni con i suoi \"I Bastardi di Pizzofalcone\" ed alcune famose serie televisive come\" Hill Street Blues\" e \"NYPD Blue\". Alcuni romanzi del ciclo sono stati portati sullo schermo cinematografico (il pi\u00f9 famoso \u00e8 \"Anatomia di un rapimento\" di Akira Kurosawa), e due sono addirittura stati utilizzati in altrettanti episodi di \"Colombo\" cambiandone ovviamente i protagonisti.\nLa serie si basa sulla vita lavorativa e privata degli agenti di un immaginario distretto di polizia situato a \"Isola\", quartiere di una citt\u00e0 fittizia la cui geografia McBain ha concepito ruotando di 90 gradi la pianta di Manhattan, New York.\nGli altri quartieri della citt\u00e0 sono \"Calm's Point\" (sotto cui si cela Brooklyn), \"Majesta\" (Queens), \"Riverhead\" (Bronx) e \"Bethtown\" (Staten Island).\nIl personaggio che, con l'ampliarsi della serie, ha finito per diventarne il protagonista \u00e8 Steve Carella, mentre a rotazione compaiono il comandante del distretto, capitano Marshall Frick, il tenente Peter Byrnes e gli agenti (di vario grado) Arthur Brown, Eileen Burke, Roger Havilland, Cotton Hawes, Bert Kling, Meyer Meyer, Andy Parker, Hal Willis, Bob O'Brien, Richard Genero e Ollie Weeks. McBain ha spesso fatto riapparire nei romanzi dell'87\u00ba Distretto alcuni criminali, il pi\u00f9 famoso dei quali \u00e8 \"il Sordo\", spietato rapinatore e assassino. Diversi membri dell'87\u00ba sono caduti in servizio nel corso degli anni, come ad esempio Roger Havilland, poliziotto violento e brutale. I sopravvissuti (la maggior parte) sembrano immuni al passare del tempo, in 50 anni non sono invecchiati sensibilmente contrariamente all'ambiente socio economico in cui si muovono, che si \u00e8 evoluto passando dal dopo guerra di Corea fino all'11 settembre ed alla guerra d'Iraq."}
{"id": "2136058", "revid": "125670296", "url": "https://it.wikipedia.org/wiki?curid=2136058", "title": "Bordo libero", "text": "Il bordo libero di una nave \u00e8 la distanza tra il livello del mare ed il ponte stagno pi\u00f9 alto (detto \"ponte di bordo libero\").\nPonte di bordo libero.\nIl ponte di bordo libero \u00e8 quello pi\u00f9 alto, continuo da prora a poppa e dotato di mezzi atti a rendere stagne tutte le aperture presenti; inoltre al di sotto del ponte di bordo libero tutte le aperture a fasciame (come i portelloni per l'imbarco del carico o le porte per l'accesso del pilota) devono essere parimenti dotate di mezzi di chiusura stagni.\nBordo libero assegnato.\nTutte le navi impegnate in viaggi internazionali, e battenti bandiera di paesi aderenti alla \"convenzione internazionale sul bordo libero\" devono avere un bordo libero assegnato, visualizzato dalla marca di bordo libero posta sul fasciame esterno (di solito realizzata a mezzo di lamierini saldati) e chiamata occhio di Plimsoll.\nA bordo, inoltre, deve essere presente ed in corso di validit\u00e0 il certificato di bordo libero; rilasciato per conto dello Stato del quale la nave batte bandiera da una societ\u00e0 di classifica (in Italia dal Registro Italiano Navale).\nSul certificato sono riportate le posizioni geometriche della marca; la nave dovr\u00e0 essere caricata in modo tale che la linea orizzontale dell'occhio di Plimsoll non venga mai immersa.\nIn questo modo si definisce un volume stagno che va dal piano di galleggiamento fino al ponte di bordo libero, e che costituisce la \"riserva di spinta\" dell'unit\u00e0.\nOltre alla linea di fede principale (riferita alla navigazione in acque marine in estate), l'occhio di Plimsoll ne pu\u00f2 riportare altre poste leggermente sopra o sotto alla principale; queste linee supplementari si riferiscono alle navigazioni in acque dolci o acque dolci tropicali (linee poste sopra la principale) oppure navigazione invernale o invernale nord atlantico (per le linee poste sotto quella principale). \nLa posizione verticale della marca di bordo libero \u00e8 stabilita da apposite tabelle ed \u00e8 funzione della lunghezza e del tipo di nave (le navi cisterna, disponendo di un ponte delle paratie strutturalmente continuo, hanno un valore di bordo libero tabulare minore di una nave di altro tipo della stessa lunghezza).\nIl valore tabulare viene poi corretto con vari fattori in funzione di:\nCuriosit\u00e0.\nLe lettere che compaiono sulla marca di bordo libero indicano da quale societ\u00e0 di classifica \u00e8 certificata la nave, cos\u00ec RI indica una unit\u00e0 classificata dal Registro Italiano Navale, BV una del Bureau Veritas."}
{"id": "2136059", "revid": "1566286", "url": "https://it.wikipedia.org/wiki?curid=2136059", "title": "Vivek Oberoi", "text": "\u00c8 il figlio di Suresh Oberoi, anch'egli attore.\nHa una laurea in recitazione, ottenuta alla New York University.\nHa recitato in molti film di Bollywood ed \u00e8 stato fidanzato fino al 2006 con Aishwarya Rai, con cui ha recitato insieme in Gara di cuori."}
{"id": "2136065", "revid": "28592", "url": "https://it.wikipedia.org/wiki?curid=2136065", "title": "Oleg Pavlov", "text": ""}
{"id": "2136069", "revid": "1543377", "url": "https://it.wikipedia.org/wiki?curid=2136069", "title": "Masters (nuoto)", "text": "Masters \u00e8 un termine utilizzato negli sport acquatici per definire una particolare categoria di atleti con un'et\u00e0 pari o superiore ai 25 anni (ad eccezione di Canada e Stati Uniti in cui il limite \u00e8 di 18 anni, e dell'Australia in cui il limite \u00e8 di 20).\nI masters sono suddivisi in diverse sottocategorie, ciascuna delle quali racchiude gli atleti nati nell'arco di 5 anni: ad esempio le prime tre categorie includono gli atleti dai 25 ai 29 anni, dai 30 ai 34, dai 35 ai 39 e cos\u00ec via, fino ad arrivare all'ultima categoria che comprende tutti gli over100.\nI masters sono una categoria internazionalmente riconosciuta in ambito natatorio, tanto che la stessa FINA (la federazione internazionale di nuoto) organizza dei campionati del mondo a loro dedicati e prevede un regolamento apposito. Esistono anche campionati Europei che si svolgono ogni 2 anni e campionati italiani che si svolgono ogni anno.\nLe regole e le distanze delle vasche sono le stesse rispetto a quelle dei nuotatori agonisti non master, con qualche variante per quanto riguarda alcuni aspetti di stile (per esempio, nel dorso o nel delfino sono tollerate per regolamento tecniche di nuotata che sono invece proibite nel nuoto agonistico). Inoltre nelle competizioni masters uomini e donne possono gareggiare insieme nelle stesse serie, senza distinzione.\nUna differenza \u00e8 costituita dalla staffetta, esistendo una prova mista (2 uomini e 2 donne, presente da qualche anno anche nel nuoto) oltre a quelle esclusivamente maschile e femminile. L'et\u00e0 dei partecipanti a tutti e tre i tipi di staffetta non viene considerata individualmente per stabilire la categoria di appartenenza, bens\u00ec si sommano le et\u00e0 dei 4 componenti, fermo restando l'obbligo dell'et\u00e0 minima di 25 anni. Le prime tre categorie per la staffetta sono cos\u00ec suddivise: dai 100 ai 119, dai 120 ai 159, dai 160 ai 199 e cos\u00ec via con una differenza di 40 anni (esclusa la prima, in cui il divario \u00e8 di soli 20 anni).\nNelle competizioni master, le classifiche vengono stilate in modo avulso, separando gli atleti in base alla loro classe d'et\u00e0."}
{"id": "2136071", "revid": "1573940", "url": "https://it.wikipedia.org/wiki?curid=2136071", "title": "Pelobatrachus nasutus", "text": "Megophrys nasuta (), conosciuta comunemente come Rana nasuta, \u00e8 un anfibio anuro appartenente alla famiglia Megophryidae.\nDistribuzione e habitat.\nLa specie \u00e8 diffusa in Thailandia, Malaysia, Indonesia e Brunei, nelle foreste pluviali a clima tropicale, specie quelle montane.\nStato di conservazione.\n\"Megophrys nasuta\" \u00e8 considerata dalla IUCN Red List una specie a basso rischio (\"Least Concern\")."}
{"id": "2136072", "revid": "39692", "url": "https://it.wikipedia.org/wiki?curid=2136072", "title": "Rana nasuta", "text": ""}
{"id": "2136078", "revid": "767487", "url": "https://it.wikipedia.org/wiki?curid=2136078", "title": "Estrella Roja F\u00fatbol Club", "text": "L'Organizaci\u00f3n Estrella Roja F\u00fatbol Club \u00e8 una societ\u00e0 calcistica di Caracas, Venezuela. Milita nella Segunda Divisi\u00f3n Venezolana, la seconda divisione del campionato venezuelano di calcio.\nIl club fu fondato il 14 settembre 2004 dalla famiglia Mora. L'attuale presidente \u00e8 Marisol Centeno de Mora.\nStadio.\nIl club utilizza come campo da gioco lo stadio \"Br\u00edgido Iriarte\". Esso \u00e8 composto da un campo da calcio e la pista di atletica. Ha una capacit\u00e0 di 15000 spettatori, anche se \u00e8 in progetto un ampliamento fino a 20000 spettatori.\n\u00c8 dedicato al venezuelano Br\u00edgido Iriarte, specialista di salto in lungo e salto con l'asta. Nel 2005 venne rinnovata la superficie sintetica della pista di atletica con un investimento di 4 milioni di $."}
{"id": "2136080", "revid": "965985", "url": "https://it.wikipedia.org/wiki?curid=2136080", "title": "Antony Hegarty", "text": ""}
{"id": "2136083", "revid": "7336", "url": "https://it.wikipedia.org/wiki?curid=2136083", "title": "San Jos\u00e8", "text": ""}
{"id": "2136085", "revid": "767487", "url": "https://it.wikipedia.org/wiki?curid=2136085", "title": "Detective Conan - ...e le stelle stanno a guardare", "text": ", conosciuto anche con il titolo internazionale \"Detective Conan: The Raven Chaser\", \u00e8 un film d'animazione del 2009 diretto da Yasuichir\u014d Yamamoto.\nSi tratta del tredicesimo film dedicato alla serie anime \"Detective Conan\", uscito in Giappone il 18 aprile 2009.\nTrama.\nUna notte d'estate, mentre sta dormendo, Conan ha un terribile incubo, in cui sogna di essere stato scoperto dall'organizzazione degli uomini in nero. Viene quindi catturato da Gin nell'agenzia investigativa e Vodka si prepara ad uccidere Ran, una delle persone pi\u00f9 vicine a lui. In preda al panico, Conan si sveglia di soprassalto e tira un sospiro di sollievo, ma ha un brutto presentimento, ben sapendo infatti che non pu\u00f2 nascondersi al suo nemico mortale per sempre e quindi sono in pericolo tutte le persone che hanno avuto in qualche modo a che fare con lui.\nIl giorno dopo, di buon mattino, Agasa porta Conan, Ai e i Detective Boys nella foresta di Beika per cercare degli scarabei. Qui il gruppo trova un insetto che ha le ali bloccate da due pezzi di nastro adesivo, posti a forma di \"V\", sul quale \u00e8 riportata la scritta \"open\", ma lo prendono come uno scherzo di cattivo gusto e continuano la loro escursione.\nDue giorni dopo, Kogoro viene convocato dalla polizia metropolitana per una consulenza speciale, poich\u00e9 si sono verificati sei casi di omicidio in cinque prefetture che devono avere un collegamento. Sulla scena di ogni crimine \u00e8 stata rinvenuta una tessera del mahjong, con uno dei pallini colorato di rosso, e dagli oggetti personali che ognuna delle vittime portava sempre dietro \u00e8 stato sottratto un solo elemento. Inoltre le tessere del mahjong presentano delle lettere tagliate da una linea verticale disegnate sul retro. L'ultima vittima ha pronunciato le parole \"Tanabata... Kyo\" prima di morire. Le assurde deduzioni di Kogoro portano come sempre la polizia su una pista sbagliata.\nConan, che ha accompagnato Kogoro alla riunione con la polizia, sente l'ispettore Yamamura cantare la canzone \"Nanatsu no ko\" di ritorno dal bagno. L'ispettore spiega al piccolo detective di avere appena sentito qualcuno premere i tasti di un cellulare, sino a formare una melodia simile. Conan capisce quindi che in sala riunione era presente anche un infiltrato dell'organizzazione degli uomini in nero e fa appena in tempo a vederlo andare via con la macchina di Gin. Nel frattempo una persona insospettita dal suo comportamento si introduce nel sito della polizia per prelevare i dati relativi a Conan Edogawa.\nTre giorni dopo, durante le indagini sui casi di omicidio, l'ispettore Yamato trova un legame tra la prima vittima e un malvivente. Quando la polizia cerca di arrestarlo in un centro commerciale il criminale prende in ostaggio una donna. Conan riesce a stordire l'uomo con una pallonata, favorendone cos\u00ec la cattura. Il piccolo detective per\u00f2 \u00e8 interessato all'ostaggio, perch\u00e9 ha notato che la donna era armata e, se avesse voluto, avrebbe potuto liberarsi facilmente. Conan capisce che la donna in questione \u00e8 Vermouth e la smaschera nel parcheggio del centro commerciale. Vermouth rivela che una delle sei vittime degli omicidi era un NOC (\"Non-official Cover\", nel doppiaggio italiano ASC, \"Agente sotto copertura\") dell'organizzazione ed era in possesso di una memory card contenente i nomi di tutti gli altri NOC dell'organizzazione, che se la portava dietro come un'assicurazione. Inoltre la donna specifica che l'infiltrato alla riunione della polizia non era lei, bens\u00ec Irish. Lo scopo dell'organizzazione \u00e8 quindi quello di recuperare la memory card che l'assassino ha inconsapevolmente sottratto assieme agli altri oggetti prelevati alle vittime prima che la polizia lo catturi e guardi dentro il database.\nNel frattempo la polizia riceve una segnalazione da una pittrice, che dice di avere un indizio per aiutarli ad identificare il colpevole. Tuttavia, quando Sato e Takagi si mettono in viaggio per raggiungere la donna, Chianti e Korn sparano alle gomme anteriori dell'auto dei due agenti per bloccarli quel tanto che basta. Gin e Vodka raggiungono per primi l'abitazione della pittrice, ma trovano tutta la casa sottosopra e la proprietaria deve essere stata rapita. Sato e Takagi raggiungono a loro volta l'appartamento, ma possono solo constatare che tutto \u00e8 stato messo a soqquadro. Da alcuni indizi, Sato sospetta giustamente che ci sia un infiltrato nella polizia e non abbassa un attimo la guardia.\nIrish riesce a scoprire la vera identit\u00e0 di Conan, confrontando le impronte prese su un lavoretto fatto dal ragazzino a scuola con quelle lasciate da Shinichi Kudo sul costume da cavaliere nero. Il giorno dopo, grazie ad Heiji, al quale per\u00f2 non dice nulla del suo nemico mortale per non metterlo in pericolo di vita, Conan riesce a capire qual \u00e8 il collegamento tra le vittime. Tutte e sette, due anni prima, si trovavano a Kyoto, in occasione della festa di Tanabata, e alloggiavano nello stesso albergo. In seguito a un incendio le sette persone avevano utilizzato un ascensore per salvarsi, escludendo per\u00f2 una ragazza che, non potendo accedere all'unica via di fuga, era morta per inalazione di fumo. Conan intuisce inoltre che i pallini delle tessere del mahjong hanno una disposizione simile a quella delle stelle nella costellazione del Grande Carro. La prima vittima, cio\u00e8 la persona che aveva escluso la ragazza dall'ascensore, aveva ricevuto la tessera con un solo pallino rosso, corrispondente alla stella polare. Mentre gli altri sei, che non lo avevano fermato e si erano resi complici del crimine, erano stati contrassegnati con la tessera da sette pallini, corrispondenti ad Alioth, Dubhe, Phecda, Alkaid, Mizar e Megrez nell'ordine in cui sono stati uccisi. Conan capisce quindi che c'\u00e8 un'altra persona destinata a morire ed \u00e8 proprio il fidanzato della ragazza, che vuole togliersi la vita perch\u00e9 non sopporta pi\u00f9 la sua mancanza e si sente responsabile per il fatto di essere stato lontano dall'amata nel momento in cui era scoppiato l'incendio. Il piccolo detective nota inoltre che le sette persone sono state uccise in determinati punti della citt\u00e0 che rispecchiano proprio la disposizione delle stelle del Grande Carro e della stella polare. L'ultima stella, quella di Merak, corrisponde alla Torre di Tokyo nel quartiere di Minato.\nNel frattempo i Detective Boys decidono di scoprire chi sta bloccando le ali degli scarabei nella foresta di Beika, sospettando che si tratti di una richiesta d'aiuto. Ai ed Agasa, avvertiti dai genitori dei ragazzi, si mettono sulle loro tracce. Quando Ai e il dottore raggiungono i ragazzi notano che all'interno di un capanno abbandonato vi \u00e8 una persona armata. Il gruppo avverte Sato e Takagi, che decidono di fare una deviazione per aiutarli prima di raggiungere la torre di Tokyo. Conan e la polizia invece si recano direttamente nel luogo dove avverr\u00e0 l'ultimo delitto. Anche Irish si trova nella torre e mette fuori gioco tutti gli agenti di polizia per poter agire indisturbato. Sonoko, che sta guardando un programma televisivo sulla festa di Tanabata, vede Conan entrare nell'edificio e avverte Ran.\nConan, sulla torre, parla con il fidanzato della ragazza e lo convince a non uccidersi per non liberare il vero assassino dalle sue colpe. Il piccolo detective, infatti, ha capito che a uccidere tutte e sette le persone \u00e8 stato il fratello maggiore della ragazza, il quale voleva sfruttare il senso di colpa del ragazzo per vendicarsi, senza per\u00f2 ricadere nella rosa dei sospetti, ed aveva tenuto nascosto il fatto che in realt\u00e0 la sorella era scesa volontariamente dall'ascensore per salvare le sette vittime. L'accusato reagisce male e, anzich\u00e9 accettare di costituirsi alla polizia per evitare la pena di morte prevista nel loro paese per il reato di omicidio plurimo, minaccia tutti con un coltello. A questo punto, per\u00f2, interviene il sovrintendente Kiyonaga Matsumoto, che blocca il colpevole e lo tramortisce. Conan per\u00f2 tenta di colpire il sovrintendente con l'ago anestetico, perch\u00e9 ha capito che lui \u00e8 Irish travestito, ma non riesce nel suo intento e colpisce accidentalmente il fidanzato della ragazza. Nel frattempo, Sato e Takagi fanno irruzione nel capanno e trovano il vero sovrintendente, legato e imbavagliato. Ai nota Vermouth scappare dalla foresta di Beika, dopo avere telefonato a Gin per avvertirlo che la copertura di Irish \u00e8 saltata.\nIrish recupera la memory card, che era nascosta all'interno dell'omamori della terza vittima, il segretario parlamentare Masaaki Okakura, e cerca di mettere fuori gioco Conan per portarlo al Boss e dimostrare che Gin ha fallito nel tentativo di eliminare Shinichi Kudo. In questo modo Irish vuole vendicare la morte di Pisco, che lui considerava e rispettava come un padre. Interviene per\u00f2 Ran che, recatasi nella torre per cercare Conan, lotta contro il criminale. Anche la ragazza viene sconfitta e Irish porta Conan sul tetto, dove un elicottero dell'organizzazione li sta aspettando. Quando Gin vede che Irish ha recuperato la memory card ordina a Chianti di ucciderlo. Irish muore facendo da scudo a Conan con il suo corpo, ma Gin nota che sul tetto c'\u00e8 ancora qualcuno e ordina a Vodka di sparare con la mitragliatrice dell'elicottero su tutta la punta della torre per tentare di eliminare l'ultimo testimone. Conan, grazie alle bretelle elastiche costruite da Agasa, riesce a lanciarsi a un piano inferiore e al contempo a colpire l'elicottero dei nemici, provocando lo scoppio del motore. I componenti dell'organizzazione sono costretti a battere in ritirata, riuscendo a mettersi in salvo prima che l'elicottero esploda e si schianti al suolo.\nAlla fine, la polizia non \u00e8 stata in grado di scoprire la vera identit\u00e0 di Irish e Conan non pu\u00f2 dire niente, ma ricorda le sue ultime volont\u00e0 di non smettere mai di dar loro la caccia, e ora ha un altro motivo per combattere l'organizzazione fino al giorno in cui la distrugger\u00e0.\nColonna sonora.\nLa sigla finale \u00e8 \"PUZZLE\", di Mai Kuraki. \u00c8 stata pubblicata come singolo in una doppia A-side insieme a \"REVIVE\", che \u00e8 stata utilizzata come venticinquesima sigla di apertura negli episodi da 521 a 529.\nDistribuzione.\nVersione italiana.\nIn Italia il film \u00e8 stato solo trasmesso in televisione, in una versione divisa in cinque parti da venti minuti circa e in una versione intera, entrambe senza censure video e con lo stesso doppiaggio, che presenta alcune censure su termini come \"morire\" e \"uccidere\" resi con \"perdere la vita\" ed \"eliminare\".\nLa versione divisa in cinque parti \u00e8 stata trasmessa su Italia 2 dal 18 al 22 giugno 2012, alle ore 20.48. Questa versione non ha l'introduzione che riassume l'inizio della storia del manga, presente in ogni film seppur con qualche differenza. L'epilogo, che nell'originale si trova dopo la sigla finale, \u00e8 stato collocato prima di essa. In questa versione \u00e8 stata utilizzata come sigla di apertura e chiusura di ogni parte la prima sigla italiana, \"Detective Conan\" di Giorgio Vanni, con le immagini della sigla di apertura dell'episodio speciale 479, in cui sono presenti quindi anche alcuni personaggi comparsi solo in quell'episodio. Per la prima parte della sigla finale le immagini sono spostate sulla destra e i titoli internazionali in inglese scorrono su sfondo nero sulla parte sinistra dello schermo.\nLa versione intera \u00e8 andata in onda sempre su Italia 2 il 3 ottobre 2012. Questa versione come l'originale non ha sigla iniziale, e mantiene l'introduzione, la sigla finale originale e l'epilogo collocato dopo di essa. La sigla finale ha le immagini originali con i titoli internazionali in inglese e sono stati aggiunti i crediti italiani riguardanti il doppiaggio, spostando le immagini sulla parte sinistra dello schermo nella prima parte della sigla per inserirli su sfondo nero sulla parte destra.\nEdizioni home video.\nIn Giappone il film \u00e8 stato pubblicato da Being con l'etichetta B-vision in DVD e Blu-ray Disc, entrambi usciti il 25 novembre 2009. Esistono due edizioni in DVD, la in un unico disco e la in due dischi, quest'ultima contenente anche il \"Magic File 3\" fra i contenuti del secondo disco. Vi \u00e8 invece una sola edizione in Blu-ray Disc, a disco singolo e senza il \"Magic File 3\". In Italia non \u00e8 mai stato pubblicato per l'home video.\nAccoglienza.\nIl film ha incassato 3 miliardi e 500 milioni di yen, classificandosi al sesto posto dei film giapponesi con il maggior incasso in patria nel 2009. Il film \u00e8 stato nominato per gli Awards of the Japanese Academy del 2010 nella categoria animazione, in cui ha poi vinto \"Summer Wars\".\nVersione a fumetti.\nCon i fotogrammi del film \u00e8 stato prodotto un anime comic, pubblicato in un'edizione in due volumi e poi in volume unico. L'edizione in due volumi \u00e8 intitolata ; la \u00e8 stata pubblicata da Shogakukan il 18 novembre 2009 (ISBN 978-4-09-122057-8), la il 18 dicembre dello stesso anno (ISBN 978-4-09-122058-5). L'edizione in volume unico \u00e8 intitolata ed \u00e8 stata pubblicata sempre da Shogakukan il 12 aprile 2012 (ISBN 978-4-09-123615-9).\nUn manga di dodici capitoli tratto dal film e con lo stesso titolo, disegnato da Yutaka Abe e Denjir\u014d Maru, disegnatori anche di alcuni volumi di \"Detective Conan Special Cases\", \u00e8 stato pubblicato sulla rivista Sh\u014dnen Sunday Super dal 25 gennaio 2013 al 24 marzo 2014. con una pausa da agosto a ottobre 2013 per pubblicare \"Lupin III vs Detective Conan\" Il manga \u00e8 stato raccolto in tre tank\u014dbon, pubblicati da Shogakukan rispettivamente il 18 giugno 2013 (ISBN 978-4-09-124327-0), il 17 gennaio 2014 (ISBN 978-4-09-124557-1) e il 18 aprile 2014 (ISBN 978-4-09-124622-6)."}
{"id": "2136087", "revid": "287204", "url": "https://it.wikipedia.org/wiki?curid=2136087", "title": "Cranford", "text": "Cranford \u00e8 un romanzo della scrittrice inglese Elizabeth Gaskell. Apparve inizialmente tra il 1851 e il 1853 nella rivista \u00abHousehold Words\u00bb edita da Charles Dickens, e successivamente in volume nel 1853. Il titolo si riferisce al paese fittizio in cui il romanzo \u00e8 ambientato, a sua volta ispirato dalla cittadina di Knutsford nel Cheshire dove l'autrice aveva trascorso l'infanzia.\nIl libro ha avuto traduzione in 18 lingue.\nTrama.\nIl romanzo racconta una serie di episodi della vita di Mary Smith, la narratrice in prima persona, e delle sue anziane amiche, Matty e Deborah Jenkyns, due sorelle ancora zitelle. Ambientate nella cittadina di provincia di Cranford, le storie descrivono una serie di donne, in gran parte nubili, e i loro sforzi per conservare, pur con poco denaro, le apparenze dell'eleganza e del garbo borghese. Pochi sono gli avvenimenti del romanzo: la morte di Deborah Jenkyns, la perdita finanziaria di Matty, il ritorno del fratello Peter scomparso da molti anni.\nIl romanzo si concentra pi\u00f9 che altro sulla minuta e comica descrizione della vita in un piccolo villaggio dominato da donne nell'et\u00e0 vittoriana, e su considerazioni riguardo alle differenze di classe sociale e tra uomini e donne.\nAdattamenti.\nIl romanzo \u00e8 stato adattato tre volte dalla BBC,\nNe \u00e8 stato prodotto anche un sequel, \"Return to Cranford\", nel 2009."}
{"id": "2136088", "revid": "2138421", "url": "https://it.wikipedia.org/wiki?curid=2136088", "title": "Teodosio (figlio di Maurizio)", "text": "Biografia.\nTeodosio fu il figlio primogenito di Maurizio e di sua moglie, l\"Augusta\" Costantina. Nacque il 4 agosto 583 (secondo lo storico ecclesiastico coevo Giovanni da Efeso e altri cronisti) o nel 585 (secondo le cronache posteriori di Teofane Confessore e Giorgio Cedreno). Fu il primo figlio porfirogenito dai tempi di Teodosio II nel 401, e di conseguenza ricevette il nome di quest'ultimo. L'inviato papale, o apocrisario, a Costantinopoli, il futuro Papa Gregorio Magno, funse da padrino. Lo storico ecclesiastico Evagrio Scolastico compose un'opera a celebrazione della nascita di Teodosio, per la quale fu ricompensato da Maurizio con il rango di console.\nAlcuni anni dopo la sua nascita, forse nel 587, Teodosio fu elevato al rango di \"Cesare\" dal padre Maurizio divenendone cos\u00ec l'erede al trono, mentre il 26 marzo 590, fu proclamato pubblicamente co-imperatore.\nNel novembre 601 o all'inizio di febbraio del 602 Teodosio, per volere di Maurizio, spos\u00f2 una figlia del patrizio Germano, un importante esponente del Senato bizantino. Lo storico Teofilatto Simocatta, la principale fonte per il regno di Maurizio, attesta che il 2 febbraio 602 Germano salv\u00f2 Teodosio dalla popolazione inferocita durante una rivolta dovuta alla carenza di cibo a Costantinopoli.\nSuccessivamente nello stesso anno, durante la rivolta degli eserciti danubiani in autunno, Teodosio e suo suocero stavano cacciando nelle vicinanze di Costantinopoli quando ricevettero una lettera dalle truppe ammutinatesi, nella quale, oltre a esigere l'abdicazione di Maurizio e la riparazione dei torti subiti da esse, offrivano la corona a uno qualunque dei due. Essi presentarono la lettera a Maurizio, che respinse le richieste dell'esercito. L'imperatore, tuttavia, cominci\u00f2 a sospettare una possibile collusione di Germano con i ribelli, e Teodosio prontamente inform\u00f2 il suocero di ci\u00f2 consigliandogli di nascondersi, e il 21 novembre, Germano fugg\u00ec dapprima in una chiesa locale e poi in Hagia Sophia, chiedendo asilo politico e protezione dagli emissari dell'imperatore.\nIl giorno successivo, tuttavia, Maurizio, con la famiglia e gli associati pi\u00f9 stretti, fuggirono dalla capitale all'avvicinarsi dell'esercito ribelle condotto da Foca, e, attraversato il Bosforo, giunsero a Calcedonia. Da quel luogo Teodosio fu spedito insieme al prefetto del pretorio d'Oriente Costantino Lardys a implorare l'aiuto di Cosroe II, il sovrano della Persia sasanide. Maurizio, tuttavia, lo richiam\u00f2 subito dopo, e al ritorno Teodosio cadde nelle mani degli uomini di Foca e fu giustiziato a Calcedonia. Suo padre e i suoi fratelli minori erano stati giustiziati alcuni giorni prima, il 27 novembre.\nPseudo-Teodosio.\nSuccessivamente si diffusero voci sulla presunta sopravvivenza di Teodosio in lungo e in largo. Fu sostenuta la tesi che suo suocero Germano avesse corrotto il boia, un seguace di Foca di nome Alessandro, affinch\u00e9 gli risparmiasse la vita. Secondo questa versione dei fatti, Teodosio fugg\u00ec, raggiungendo la Lazica, dove mor\u00ec. Teofilatto Simocatta sostiene di aver indagato su queste voci concludendo che fossero infondate. Lo studioso moderno Paul Speck, tuttavia, sostiene che i dubbi sulla genuinit\u00e0 di queste voci su Teodosio cominciarono a essere espressi solo verso la fine del regno di Eraclio I.\nIl generale Narsete, che era insorto contro Foca in Mesopotamia, present\u00f2 a Cosroe II un uomo che sosteneva di essere Teodosio, il figlio di Maurizio. Il sovrano persiano, a sua volta, lo us\u00f2 come pretesto per invadere il territorio bizantino, sostenendo di voler vendicare l'assassinio di Maurizio e della sua famiglia e collocare sul trono il \"legittimo\" erede Teodosio. Secondo la \"Khuzistan Chronicle\", si spinse a far incoronare di nuovo Teodosio imperatore romano dal patriarca nestoriano Sabrisho I nel corso di una cerimonia svoltasi a Ctesifonte. Nella campagna militare in Armenia del 606\u2013607, il sedicente Teodosio accompagn\u00f2 il comandante Ashtat Yeztayar. La sua presenza indusse la guarnigione di Theodosiopolis (Erzurum) ad arrendersi. James Howard-Johnston ritiene improbabile che le popolazioni di Edessa nel 603 e i notabili di Theodosiopolis che gli vennero incontro nel 608 si fossero lasciate ingannare entrambe da un impostore.\nMonetazione.\nTeodosio non compare in molta della monetazione regolare del regno di Maurizio, con due eccezioni: i \"nummi\" di rame della zecca di Cherson, che lo raffigurano insieme ai genitori, e una speciale emissione di \"siliqua\" d'argento (apparentemente avvenuta nel 591/592 per celebrarne la proclamazione a co-imperatore) dalla zecca di Cartagine."}
{"id": "2136089", "revid": "322321", "url": "https://it.wikipedia.org/wiki?curid=2136089", "title": "Nokterio", "text": "Biografia.\nNokterio, detto anche nei documenti Notkero, Noterio o Notecerio, era figlio di un Ademario, nativo di Grezzana. Nokterio divenuto vescovo di Verona con l'approvazione del re Berengario del Friuli \"senza che ci sia stato prima un vincolo feudale (un servizio), ma solo per benevolenza\", cio\u00e8 senza aver sborsato un soldo e senza essere passato attraverso gli uffici di corte, dove di solito si faceva carriera.\nLa sua nomina a vescovo pu\u00f2 essere posta attorno al 900, succedendo direttamente ad Adalardo. Nel 921 ricevette da re Berengario del Friuli alcuni possedimenti siti nel contado di Verona.\nNokterio fond\u00f2 un ospedale nella citt\u00e0 di Verona, ove ora vi \u00e8 la chiesa di santa Apollonia, e lo dot\u00f2 di molte rendite, don\u00f2 inoltre ai canonici della cattedrale scaligera, con testamento del 15 novembre 928, parecchi possessi (alcuni nel Trentino e nel Bresciano). Prodigo coi poveri, mor\u00ec in edificante povert\u00e0 nel 928 e fu sepolto nella cattedrale di Verona. Gli succedette, nello stesso anno, nella guida della diocesi Elduino di Milano, parente del re Ugo d'Italia.\nIl suo testamento, sottoscritto dal nobile Milone Sambonifacio, \u00e8 il primo documento nel quale si legge il nome di molte localit\u00e0 del Trentino, del Bresciano e di Grezzana: \"dono la mia fattoria nel territorio di Grezzana (in loco Graciana)... e la mia parte di castello\". La sua iscrizione nel duomo dice di lui che \"sal\u00ec al cielo spogliato di ogni cosa\", compresi i suoi servi, ai quali concedeva non solo la libert\u00e0, ma anche un piccolo patrimonio perch\u00e9 non vivessero in miseria."}
{"id": "2136090", "revid": "1573940", "url": "https://it.wikipedia.org/wiki?curid=2136090", "title": "Corydoras agassizii", "text": "Corydoras agassizii \u00e8 un pesce d'acqua dolce appartenente alla famiglia Callichthyidae.\nDistribuzione e habitat.\n\u00c8 diffuso nel nord-ovest del Brasile e in Per\u00f9; \u00e8 comune nel fiume Nanay e nei pressi del comune di Tabatinga (\"Locus typicus\").\nDescrizione.\nIl corpo, leggermente compresso sull'addome e sui lati, \u00e8 protetto da scaglie spesse e pu\u00f2 raggiungere una lunghezza massima di 5,2 cm. La bocca \u00e8 rivolta verso il basso. La colorazione \u00e8 grigia-rosata con un disegno nero che pu\u00f2 essere sia a puntini ravvicinati che quasi simile a un reticolo e delle macchie scure pi\u00f9 o meno intense, una sulla testa e una alla base della pinna dorsale. Tra queste due aree scure \u00e8 presente una macchia arancione o giallastra. Le pinne sono macchiate di nero.\nBiologia.\nComportamento.\nForma piccoli gruppi.\nAlimentazione.\nHa dieta onnivora.\nRiproduzione.\nCome gli altri \"Corydoras\", si riproduce in zone con corrente abbastanza intensa. Le uova (circa 100) vengono fecondate mentre si trovano tra le pinne pelviche della femmina.\nAcquariofilia.\nPu\u00f2 essere allevato in acquario, dove si riproduce."}
{"id": "2136092", "revid": "28592", "url": "https://it.wikipedia.org/wiki?curid=2136092", "title": "Frate agostiniano", "text": ""}
{"id": "2136096", "revid": "28592", "url": "https://it.wikipedia.org/wiki?curid=2136096", "title": "Rilievi topografici", "text": ""}
{"id": "2136098", "revid": "88740", "url": "https://it.wikipedia.org/wiki?curid=2136098", "title": "Floris", "text": "Persone.\nFloris \u00e8 un cognome di origine sarda. Pu\u00f2 riferirsi a:\nFu utilizzato anche da una famiglia di artisti fiamminghi tra cui:"}
{"id": "2136099", "revid": "125463237", "url": "https://it.wikipedia.org/wiki?curid=2136099", "title": "Senato di Spagna", "text": "Il Senato di Spagna (in spagnolo Senado de Espa\u00f1a) \u00e8 la camera alta del parlamento spagnolo. Assieme al Congresso dei Deputati, la camera bassa, forma le Corti Generali, l'organo legislativo della Spagna. Ha sede nel Palazzo del Senato a Madrid.\nStoria.\nHa la sua origine nell\"'Estatuto Real\" del 1834 stipulato dalla regina Maria Cristina, reggente durante la minore et\u00e0 di Isabella II, che stabil\u00ec per la prima volta la composizione bicamerale delle Cortes, come camera alta. Fu denominato \"Senado\" dal 1837. Fu soppresso nel 1931 con la seconda repubblica spagnola.\nFu reintrodotto nel novembre 1976 con le Leyes Fundamentales del Reino, ed \u00e8 stato poi eletto nel 1977, eccetto un quinto dei membri (41) nominati direttamente dal re.\nQuello attuale nasce nel 1979, dopo l'entrata in vigore della Costituzione spagnola del 1978, ed \u00e8 completamente elettivo, eccetto 58 senatori che sono designati dalle 17 assemblee delle Comunit\u00e0 Autonome. Ha sede a Madrid.\nComposizione.\nIl Senato \u00e8 composto da un numero variabile di senatori eletti con un sistema misto; attualmente essi sono 266 e vengono distribuiti nel modo seguente:\nI senatori eletti a suffragio universale rimangono in carica per una legislatura di quattro anni, mentre quelli designati dalle Comunit\u00e0 Autonome formalmente possono essere sostituiti in qualsiasi momento (anche se di solito ci\u00f2 avviene difficilmente e, quindi, anch'essi rimangono in carica per l'intera legislatura)."}
{"id": "2136100", "revid": "80339", "url": "https://it.wikipedia.org/wiki?curid=2136100", "title": "Baganskij", "text": ""}
{"id": "2136101", "revid": "729019", "url": "https://it.wikipedia.org/wiki?curid=2136101", "title": "Aeroporto di Aquino", "text": "L'Aeroporto di Aquino (IATA: \"nessuno\", ICAO: LIAQ) \u00e8 un aeroporto italiano situato a sud est della cittadina di Aquino, in provincia di Frosinone, a pochi km dal casello Pontecorvo-Castrocielo dell'Autostrada A1 e lungo la strada regionale SR 6. La struttura \u00e8 dotata di una pista in erba lunga 950\u00a0m, ad un'altitudine di 107\u00a0m /\u00a0351 ft e con orientamento della RWY 15/33; la frequenza radio \u00e8 126,900\u00a0MHz.\nStoria.\nL\u2019aeroporto di Aquino nasce intorno al 1926 solo come \u201ccampo di fortuna\u201d.\nL'inizio dei lavori di costruzione del nuovo impianto avviene il 20 febbraio 1937. Dal primo gennaio 1939 assume la qualifica di \u201caeroporto armato di III classe\u201d e tre mesi pi\u00f9 tardi vi iniziano i corsi della scuola di pilotaggio, scuola che ufficialmente cessa la propria attivit\u00e0 il primo dicembre 1942. In realt\u00e0, per\u00f2, l\u2019attivit\u00e0 didattica dura sino al 17 di quel mese, sino a quando, cio\u00e8, l\u2019impianto aeroportuale non viene \u201cceduto\u201d all\u2019aviazione tedesca. Di \u201citaliano\u201d resta solo un presidio di una quarantina di uomini; l\u2019arrivo di soldati tedeschi \u00e8, invece, continuo.\nLa vita, ad Aquino, cambia radicalmente, infatti gi\u00e0 nel marzo del 1943 cominciano i primi allarmi: l\u2019aeroporto costituisce, infatti, una delle due estremit\u00e0 di un ponte aereo che inevitabilmente attracca, dall\u2019altra parte, proprio laddove la guerra \u00e8 pi\u00f9 calda. Insomma, i voli con l\u2019Africa del nord o con Pantelleria o con Lampedusa, effettuati essenzialmente con aerei Junkers, sono all\u2019ordine del giorno.\nIl 19.7.1943 alle ore 23,30 aerei isolati sorvolarono Frosinone e la provincia, bombardarono e mitragliarono l\u2019aeroporto di Aquino causando rilevanti danni alle attrezzature dell\u2019aeroporto.\nIl 20.7.1943, alle ore 02,00, alcuni aerei sorvolarono il territorio della provincia di Frosinone e Cassino lanciando numerosi spezzoni incendiari sull'abitato di quest'ultima localit\u00e0, bombe di piccolo calibro e spezzoni su alcuni centri rurali della provincia di Frosinone e dirompenti sull'aeroporto di Aquino che sub\u00ec danni rilevanti.\nIl 19.7.1943, alle ore 12:10 una formazione di cinquanta quadrimotori sorvol\u00f2 l\u2019aeroporto di Aquino sganciando bombe dirompenti che causarono diversi danni e la distruzione di trenta aerei al suolo.\nAlla fine della seconda guerra mondiale l'Aeroporto divenne base della Aeronautica Militare fino al 20 febbraio 1971, quando divenne Aeroporto civile e sede dell'Aeroclub della Ciociaria fino al 1995. L'aeroporto venne quindi utilizzato per l'aviazione generale leggera e come sede di manifestazioni sportive. Nell'estate del 1992 vennero svolti i campionati assoluti di paracadutismo, nella disciplina delle formazioni in caduta libera a 4 e 8 elementi.\nIn occasione del cinquantenario della ricorrenza della battaglia di Cassino, il 2 giugno 1994 l'Aeroclub della Ciociaria organizz\u00f2 una manifestazione con la partecipazione della pattuglia acrobatica nazionale Frecce Tricolori, dei paracadutisti Falchi Blu dell'Aeronautica Militare e della Societ\u00e0 HFD (attuale unica concessionaria dell'Aeroporto di Aquino).\nL'Aeroclub della Ciociaria per problemi di bilancio fu commissariato nel 1995 e l'Aeroporto venne chiuso.\nDal settembre 2005 la Societ\u00e0 HFD ha la concessione sull'Aeroporto di Aquino rilasciata dall'Ente Nazionale dell'Aviazione Civile.\nDopo che per anni L'Aeroporto era rimasto in uno stato di completo abbandono (1995-2005), tanto da diventare una discarica abusiva e le infrastrutture adibite al volo completamente inaccessibili, fu la societ\u00e0 HFD dopo ingenti investimenti privati a riportare la struttura di nuovo pienamente utilizzabile.\nCollegamenti esterni.\nhttp://www.aeroportodiaquino.it "}
{"id": "2136102", "revid": "170423", "url": "https://it.wikipedia.org/wiki?curid=2136102", "title": "Los Angeles Lakers 2001-2002", "text": "La stagione 2001-02 dei Los Angeles Lakers fu la 53\u00aa nella NBA per la franchigia.\nI Los Angeles Lakers arrivarono secondi nella \"Pacific Division\" della \"Western Conference\" con un record di 58-24. Nei play-off vinsero il primo turno con i Portland Trail Blazers (3-0), la semifinale di conference con i San Antonio Spurs (4-1), la finale di conference con i Sacramento Kings (4-3), vincendo poi il titolo battendo nella finale NBA i New Jersey Nets (4-0).\nPlay-off.\nPrimo turno.\nGara 1\nGara 2\nGara 3\nSemifinali di Conference.\nGara 1\nGara 2\nGara 3\nGara 4\nGara 5\nFinali di Conference.\nGara 1\nGara 2\nGara 3\nGara 4\nGara 5\nGara 6\nGara 7\nNBA Finals 2002.\nGara 1\nGara 2\nGara 3\nGara 4\nRoster.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2136103", "revid": "767487", "url": "https://it.wikipedia.org/wiki?curid=2136103", "title": "Henry Poole - Lass\u00f9 qualcuno ti ama", "text": "Henry Poole - Lass\u00f9 qualcuno ti ama (\"Henry Poole Is Here\") \u00e8 un film del 2008 diretto da Mark Pellington ed interpretato da Luke Wilson.\nIl film \u00e8 stato distribuito in Italia dalla Sony Pictures direttamente in DVD.\nTrama.\nA Henry Poole restano poche settimane di vita, cos\u00ec decide di lasciare il suo lavoro e la sua fidanzata per trasferirsi in periferia, nel suo quartiere natale, dove pu\u00f2 trascorrere i suoi ultimi giorni di vita.\nNella sua casa capita l'impensabile perch\u00e9 dovr\u00e0 fare i conti con una macchia che appare sulla sua casa in cui una sua vicina ispanica riconosce il volto di Ges\u00f9. Ben presto la voce si sparge nel quartiere, facendo gridare al miracolo e trasformando la casa di Henry in un luogo di culto e pellegrinaggio, ponendo per sempre fine alla sua sperata quiete.\nQuesto evento e i ricordi della sua infanzia e un'altra sua vicina madre di una bambina che non parla, a causa di un trauma, gli fanno scoprire una nuova versione di certi avvenimenti.\nHenry aspetta la morte e lascia ricordi di s\u00e9 e la scritta \"Henry Poole was here\".\nPer Henry cambier\u00e0 tutto. La scritta \"Henry Poole was here\" diventer\u00e0 \"Henry Poole is here\"."}
{"id": "2136106", "revid": "71433", "url": "https://it.wikipedia.org/wiki?curid=2136106", "title": "Henry Poole Is Here", "text": ""}
{"id": "2136107", "revid": "80339", "url": "https://it.wikipedia.org/wiki?curid=2136107", "title": "Barabinskij", "text": ""}
{"id": "2136110", "revid": "80339", "url": "https://it.wikipedia.org/wiki?curid=2136110", "title": "Bolotninskij", "text": ""}
{"id": "2136112", "revid": "161374", "url": "https://it.wikipedia.org/wiki?curid=2136112", "title": "CD-XA", "text": ""}
{"id": "2136114", "revid": "729019", "url": "https://it.wikipedia.org/wiki?curid=2136114", "title": "Sindaci di Roswell (Georgia)", "text": "Lista dei Sindaci di Roswell, Georgia"}
{"id": "2136115", "revid": "287204", "url": "https://it.wikipedia.org/wiki?curid=2136115", "title": "Nana Patekar", "text": "Si tratta di uno dei volti pi\u00f9 famosi di Bollywood.\nHa recitato in moltissimi film e ricevuto vari premi in patria."}
{"id": "2136116", "revid": "80339", "url": "https://it.wikipedia.org/wiki?curid=2136116", "title": "\u010canovskij", "text": ""}
{"id": "2136117", "revid": "767487", "url": "https://it.wikipedia.org/wiki?curid=2136117", "title": "Tewkesbury", "text": "Tewkesbury \u00e8 una cittadina di 10.016 abitanti del Gloucestershire, in Inghilterra, situata lungo la confluenza del fiume Avon con il fiume Severn."}
{"id": "2136120", "revid": "125390795", "url": "https://it.wikipedia.org/wiki?curid=2136120", "title": "Mario Rossi", "text": ""}
{"id": "2136122", "revid": "767487", "url": "https://it.wikipedia.org/wiki?curid=2136122", "title": "Tobias Fornier", "text": "Tobias Fornier, in passato Dao, \u00e8 una municipalit\u00e0 di Quarta classe delle Filippine, situata nella Provincia di Antique, nella Regione del Visayas Occidentale.\nTobias Fornier \u00e8 formata da 50 baranggay:"}
{"id": "2136123", "revid": "80339", "url": "https://it.wikipedia.org/wiki?curid=2136123", "title": "\u010cistooz\u00ebrnyj", "text": ""}
{"id": "2136125", "revid": "12468", "url": "https://it.wikipedia.org/wiki?curid=2136125", "title": "Istituto Autonomo delle Case Popolari", "text": ""}
{"id": "2136126", "revid": "80339", "url": "https://it.wikipedia.org/wiki?curid=2136126", "title": "Dovolenskij", "text": ""}
{"id": "2136127", "revid": "80339", "url": "https://it.wikipedia.org/wiki?curid=2136127", "title": "Iskitimskij", "text": ""}
{"id": "2136128", "revid": "647919", "url": "https://it.wikipedia.org/wiki?curid=2136128", "title": "Settore assicurativo", "text": ""}
{"id": "2136129", "revid": "74801", "url": "https://it.wikipedia.org/wiki?curid=2136129", "title": "Stroud (Regno Unito)", "text": "Stroud \u00e8 una cittadina di abitanti del Gloucestershire, in Inghilterra."}
{"id": "2136130", "revid": "80339", "url": "https://it.wikipedia.org/wiki?curid=2136130", "title": "Karasukskij", "text": ""}
{"id": "2136131", "revid": "228587", "url": "https://it.wikipedia.org/wiki?curid=2136131", "title": "Kingswood (Stroud)", "text": "Kingswood \u00e8 un paese di 1.290 abitanti del Gloucestershire, in Inghilterra.\nMonumenti e luoghi d'interesse.\nL'Abbazia di Kingswood (\"Kingswood Abbey\"), fondata nel 1139.\nLa Chiesa della Santa Trinit\u00e0, iniziata il 9 giugno 1819 e terminata nel 1820."}
{"id": "2136133", "revid": "80339", "url": "https://it.wikipedia.org/wiki?curid=2136133", "title": "\u010cerepanovskij", "text": ""}
{"id": "2136134", "revid": "287204", "url": "https://it.wikipedia.org/wiki?curid=2136134", "title": "Boman Irani", "text": "Si tratta di uno dei volti pi\u00f9 famosi di Bollywood.\nHa recitato in moltissimi film in patria."}
{"id": "2136136", "revid": "287204", "url": "https://it.wikipedia.org/wiki?curid=2136136", "title": "Valderrama", "text": ""}
{"id": "2136137", "revid": "125019", "url": "https://it.wikipedia.org/wiki?curid=2136137", "title": "Leggi di maggio", "text": "Le leggi di maggio erano regolamenti anti-ebraici promulgati il 15 maggio 1882 dallo zar Alessandro III di Russia. Esse erano descritte come \"temporanee\" (\"\u0412\u0440\u0435\u043c\u0435\u043d\u043d\u044b\u0435 \u043f\u0440\u0430\u0432\u0438\u043b\u0430\"), ma rimasero in vigore per pi\u00f9 di trent'anni.\nStoria.\nLe leggi di maggio riflettevano una politica sistematica di discriminazione contro gli ebrei, vietavano agli abitanti ebrei della Russia di vivere in aree rurali e in citt\u00e0 con meno di diecimila abitanti, anche all'interno della zona di residenza. Rigide quote erano imposte ai numeri di ebrei ammessi nelle scuole superiori e nelle universit\u00e0, e molte professioni erano dichiarate chiuse agli ebrei. Le leggi rimasero in vigore fino al 1917 e diedero impulso a un'emigrazione di massa. Nel periodo tra il 1881 e il 1920, pi\u00f9 di due milioni di ebrei lasciarono l'Impero russo, molti dei quali emigrarono in America.\nLa legislazione repressiva fu modificata pi\u00f9 volte. Nel 1887 le quote relative all'istruzione furono ridotte al 10% all'interno della \"zona di residenza\", al 5% al di fuori della zona, escluse Mosca e San Pietroburgo, dove furono mantenute al 3%. Per molte citt\u00e0 della zona di residenza con una significativa popolazione ebraica, le conseguenze furono scuole mezze vuote e iscrizione vietata per un gran numero di potenziali studenti. Molti studenti non poterono completare la loro educazione nel luogo in cui erano nati.\nMolti storici notano la concomitanza di politiche antisemitiche imposte dallo Stato e le ondate di pogrom.\nNel 1889 agli ebrei fu vietata l'ammissione alle associazioni degli avvocati. Una nota di Alessandro posta a margine di un memorandum che sollecitava la riduzione delle pratiche repressive diceva: \u00abMa non dobbiamo mai dimenticare che gli ebrei hanno crocifisso il nostro Maestro e hanno versato il suo sangue prezioso\u00bb.\n\u00abLa proporzione di medici ebrei che lavorano nell'esercito non doveva superare il 5%, mentre qualsiasi avvocato ebreo che voleva diventare membro dell'associazione degli avvocati aveva bisogno del consenso espresso del ministro della giustizia. E alla fine del regno fu revocato il diritto degli ebrei a vendere alcool\u00bb.\nEspulsione.\nNel 1886 un editto di espulsione colp\u00ec gli ebrei di Kiev. Nella primavera del 1891 a Mosca ci furono azioni di pulizia etnica contro gli ebrei moscoviti, a parte alcuni considerati utili, e una sinagoga costruita poco prima fu chiusa dalle autorit\u00e0 cittadine guidate dal governatore generale, il granduca Sergej Aleksandrovi\u010d di Russia, fratello dello zar. Circa ventimila persone furono espulse, il che provoc\u00f2 condanna internazionale dell'espulsione.\nNel suo discorso al Congresso del 9 dicembre 1891, il presidente Benjamin Harrison disse:\n\u00abQuesto governo ha avuto fondato motivo di esprimere in uno spirito di amicizia, ma con molta franchezza, al governo dello zar la sua seria preoccupazione causata dalle aspre misure adottate contro gli ebrei\u00bb\nNel 1892 nuove misure vietarono la partecipazione degli ebrei alle elezioni locali, nonostante essi fossero presenti in grande quantit\u00e0 in molte citt\u00e0 della zona di residenza. I \"\"Regolamenti cittadini\" (\"\u0413\u043e\u0440\u043e\u0434\u043e\u0432\u043e\u0435 \u043f\u043e\u043b\u043e\u0436\u0435\u043d\u0438\u0435\") del 1892 escludevano gli ebrei dal diritto di eleggere o essere eletti alle Duma municipali. In questo modo fu realizzata una rappresentanza proporzionale inversa: la maggioranza dei contribuenti della citt\u00e0 dovevano essere assoggettata alla minoranza, che governava la citt\u00e0 contro gli interessi degli ebrei\".\nL'anno seguente la \"Legge sui nomi\" (\"\u041e\u0431 \u0438\u043c\u0435\u043d\u0430\u0445\") applicava una sanzione penale a quegli ebrei che cercavano di \"adottare nomi cristiani\" e imponeva agli ebrei di usare i loro nomi di nascita (\"\u043a\u0430\u043a\u0438\u043c\u0438 \u043e\u043d\u0438 \u043e\u0437\u043d\u0430\u0447\u0435\u043d\u044b \u0432 \u043c\u0435\u0442\u0440\u0438\u0447\u0435\u0441\u043a\u0438\u0445 \u043a\u043d\u0438\u0433\u0430\u0445\") negli affari, negli scritti, annunci, biglietti da visita ecc.\nNel 1893\u20131894 alcune aree della Crimea furono tagliate fuori dalla zona di residenza. Alessandro III mor\u00ec in Crimea il 20 ottobre 1894 e, secondo Simon Dubnow, \"mentre il corpo del defunto veniva trasportato in treno a San Pietroburgo, gli stessi binari trasportavano gli esuli ebrei da Jalta alla Zona di Residenza. Il regno di Alessandro III finiva in modo emblematico. Era cominciato con i pogrom e finiva con le espulsioni\".\nLa maggior parte degli emigranti ebrei russi si stabilirono negli Stati Uniti o in Argentina, anche se alcuni fecero aliyah nella terra d'Israele, a quell'epoca provincia dell'Impero ottomano."}
{"id": "2136138", "revid": "74801", "url": "https://it.wikipedia.org/wiki?curid=2136138", "title": "Wotton-under-Edge", "text": "Wotton-under-Edge \u00e8 un paese di abitanti del Gloucestershire, in Inghilterra."}
{"id": "2136142", "revid": "729019", "url": "https://it.wikipedia.org/wiki?curid=2136142", "title": "Moreton-in-Marsh", "text": "Moreton-in-Marsh \u00e8 un paese di 3.198 abitanti del Gloucestershire, in Inghilterra."}
{"id": "2136143", "revid": "80339", "url": "https://it.wikipedia.org/wiki?curid=2136143", "title": "\u010culymskij", "text": ""}
{"id": "2136145", "revid": "991694", "url": "https://it.wikipedia.org/wiki?curid=2136145", "title": "Toon Disney HD", "text": ""}
{"id": "2136146", "revid": "80339", "url": "https://it.wikipedia.org/wiki?curid=2136146", "title": "Kargatskij", "text": ""}
{"id": "2136147", "revid": "729019", "url": "https://it.wikipedia.org/wiki?curid=2136147", "title": "Painswick", "text": "Painswick \u00e8 un paese di 2.070 abitanti del Gloucestershire, in Inghilterra.\nQua nacquero il botanico Hugh Algernon Weddell e il fondatore della societ\u00e0 produttrice di t\u00e8 Twinings, Thomas Twining."}
{"id": "2136148", "revid": "80339", "url": "https://it.wikipedia.org/wiki?curid=2136148", "title": "Ko\u010den\u00ebvskij", "text": ""}
{"id": "2136149", "revid": "767487", "url": "https://it.wikipedia.org/wiki?curid=2136149", "title": "Valderrama (Antique)", "text": "Valderrama \u00e8 una municipalit\u00e0 di Quarta classe delle Filippine, situata nella Provincia di Antique, nella Regione del Visayas Occidentale.\nValderrama \u00e8 formata da 22 baranggay:"}
{"id": "2136153", "revid": "93556", "url": "https://it.wikipedia.org/wiki?curid=2136153", "title": "Rohan Sippy", "text": "\u00c8 il figlio di Ramesh Sippy, famoso regista del film \"Sholay\".\nA Bollywood ha diretto due pellicole, entrambe di successo: \"Kuch Naa Kaho\" del 2003 e \"Bluffmaster\" del 2005."}
{"id": "2136154", "revid": "80339", "url": "https://it.wikipedia.org/wiki?curid=2136154", "title": "Ko\u010dkovskij", "text": ""}
{"id": "2136155", "revid": "729019", "url": "https://it.wikipedia.org/wiki?curid=2136155", "title": "Minchinhampton", "text": "Minchinhampton \u00e8 una cittadina del Gloucestershire, in Inghilterra."}
{"id": "2136156", "revid": "80339", "url": "https://it.wikipedia.org/wiki?curid=2136156", "title": "Kolyvanskij", "text": ""}
{"id": "2136157", "revid": "86343", "url": "https://it.wikipedia.org/wiki?curid=2136157", "title": "Apayao", "text": ""}
{"id": "2136158", "revid": "80339", "url": "https://it.wikipedia.org/wiki?curid=2136158", "title": "Krasnoz\u00ebrskij", "text": ""}
{"id": "2136159", "revid": "1990984", "url": "https://it.wikipedia.org/wiki?curid=2136159", "title": "Yate", "text": "Yate \u00e8 una cittadina del Gloucestershire, in Inghilterra. Dal 1960 il paese si \u00e8 evoluto da villaggio a citt\u00e0 e in parte si \u00e8 sviluppato come una citt\u00e0 dormitorio (\"commuter town\") di Bristol. Anche se ufficialmente non \u00e8 una citt\u00e0 di fondazione, ne ha assunto molte caratteristiche. La popolazione al censimento del 2011 era di circa 21.603 abitanti. Questa cittadina \u00e8 conosciuta principalmente come paese natale della'autrice e sceneggiatrice britannica Joanne Rowling.\nGeografia fisica.\nYate \u00e8 situata a 19 km (12 mi) dalla citt\u00e0 di Bristol.\nStoria.\nIl nucleo della cittadina di Yate si svilupp\u00f2 attorno ad una casa religiosa nel 770 circa, mentre venne menzionata per la prima volta nel Domesday Book del 1086. Il nome deriva dall'inglese antico \"giete\" o \"gete\", ovvero passaggio in una zona di foresta.\nDurante il periodo anglosassone e nell'epoca medievale, la maggior parte dell'area era ricoperta da foreste. Attraverso i secoli, la terra \u00e8 stata poi utilizzata per fini agricoli. La chiesa parrocchiale della citt\u00e0, la St. Mary Curch, risale al periodo normanno, anche se fu modificata nel corso del XV secolo e poi ampiamente restaurata nel 1970.\nNel 1844 \u00e8 stata aperta una stazione ferroviaria come parte della \"Bristol and Gloucester Railway\", Yate \u00e8 diventata cos\u00ec il nucleo centrale del trasporto di bestiame. La stazione \u00e8 stata chiusa nel gennaio 1965 in seguito al Beeching cuts, per poi essere riaperta nel maggio 1989.\nDal 1960 Yate \u00e8 stata designata come area di sviluppo cominciando cos\u00ec un processo di boom edilizio. La creazione di una nuova citt\u00e0 comprendeva una grande area commerciale per vendita e tempo libero. La citt\u00e0 \u00e8 stata ampliata ulteriormente negli anni 1990 e 2000 con la costruzione di alloggi a North Yate, conosciuti come Brimsham Park."}
{"id": "2136160", "revid": "80339", "url": "https://it.wikipedia.org/wiki?curid=2136160", "title": "Kujby\u0161evskij", "text": ""}
{"id": "2136163", "revid": "80339", "url": "https://it.wikipedia.org/wiki?curid=2136163", "title": "Kupinskij", "text": ""}
{"id": "2136165", "revid": "80339", "url": "https://it.wikipedia.org/wiki?curid=2136165", "title": "Ky\u0161tovskij", "text": ""}
{"id": "2136168", "revid": "767487", "url": "https://it.wikipedia.org/wiki?curid=2136168", "title": "Camden (Delaware)", "text": "Camden \u00e8 una citt\u00e0 degli Stati Uniti, situata nella Contea di Kent nello Stato del Delaware. Rientra all'interno dell'area micropolitana di Dover. La popolazione era di 2.100 abitanti per il censimento del 2000.\nGeografia fisica.\nSecondo i rilevamenti dello United States Census Bureau, il comune si estende su una superficie totale di 4,8 km\u00b2, completamente occupati da terre.\nPopolazione.\nSecondo il censimento del 2000, a Camden vivevano 2.100 persone, ed erano presenti 573 gruppi familiari. La densit\u00e0 di popolazione era di 435,9 ab./km\u00b2. Nel territorio comunale si trovavano 886 unit\u00e0 edificate. Per quanto riguarda la composizione etnica degli abitanti, il 76,67% era bianco, il 18,00% era afroamericano, lo 0,81% era nativo, e l'1,38% era asiatico. Il rimanente 3,14% della popolazione \u00e8 di altre razze. La popolazione di ogni razza proveniente dall'America Latina corrisponde al 2,90% degli abitanti.\nPer quanto riguarda la suddivisione della popolazione in fasce d'et\u00e0, il 27,0% era al di sotto dei 18 anni, il 9,1% fra i 18 e i 24, il 30,7% fra i 25 e i 44, il 21,6% fra i 45 e i 64, mentre l'11,6% era al di sopra dei 65 anni d'et\u00e0. L'et\u00e0 media della popolazione era di 36 anni. Per ogni 100 donne vivevano 90,9 maschi."}
{"id": "2136169", "revid": "80339", "url": "https://it.wikipedia.org/wiki?curid=2136169", "title": "Masljaninskij", "text": ""}
{"id": "2136170", "revid": "729019", "url": "https://it.wikipedia.org/wiki?curid=2136170", "title": "Thornbury (Gloucestershire)", "text": "Thornbury \u00e8 una cittadina di 12.000 abitanti del Gloucestershire, in Inghilterra."}
{"id": "2136171", "revid": "80339", "url": "https://it.wikipedia.org/wiki?curid=2136171", "title": "Mo\u0161kovskij", "text": ""}
{"id": "2136172", "revid": "339392", "url": "https://it.wikipedia.org/wiki?curid=2136172", "title": "Lega Calcio", "text": ""}
{"id": "2136174", "revid": "80339", "url": "https://it.wikipedia.org/wiki?curid=2136174", "title": "Novosibirskij", "text": ""}
{"id": "2136175", "revid": "701660", "url": "https://it.wikipedia.org/wiki?curid=2136175", "title": "Peccato originale", "text": "Secondo quasi tutte le confessioni del cristianesimo, il peccato originale \u00e8 il peccato che Adamo ed Eva, i progenitori dell'umanit\u00e0 secondo la tradizione biblica, avrebbero commesso contro Dio, cos\u00ec come descritto nel libro della Genesi. Conseguenza di questo peccato sarebbe stata la caduta dell'uomo: il peccato originale viene dunque descritto come ci\u00f2 che ha diviso l'uomo da Dio e che, secondo alcune interpretazioni, avrebbe reso l'uomo mortale.\nLa natura del peccato originale \u00e8 stata spiegata in vari modi a seconda delle interpretazioni che sono state date al brano biblico; in generale, comunque, esso sembra rappresentare la disobbedienza verso Dio da parte dell'uomo, che vorrebbe decidere da solo che cosa sia bene e che cosa sia male.\nIl racconto nella Genesi.\nL'espressione \"peccato originale\" non \u00e8 presente nel testo biblico, n\u00e9 nella Bibbia ebraica (Antico Testamento) n\u00e9 in quella cristiana (Antico e Nuovo Testamento).\nIl testo che descriverebbe questo peccato \u00e8 il capitolo 3 del libro della Genesi. L'ipotesi documentale riconduce questo testo alla cosiddetta \"tradizione jahvista\", alcuni nuclei della quale potrebbero risalire addirittura all'XI-X secolo a.C.\nIl capitolo \u00e8 diviso in tre sequenze:\nI restanti versetti contengono una sorta di \"disposizioni aggiuntive\".\nA. Il peccato.\nDio, dopo aver creato Adamo ed Eva (il primo nome ebraico \u00e8 collegato con la parola che significa \"terra\", poich\u00e9 il corpo dell'uomo sarebbe stato modellato con la creta; il nome di Eva - \u05d7\u05f0\u05d4, \"chavv\u00e0h\" - ha la stessa radice del verbo \"vivere\" - \u05dc\u05d7\u05d5\u05d5\u05ea, \"chavot\" -, e difatti nel testo essa sar\u00e0 definita in seguito \"la madre di ogni vivente\", - \u05d0\u05dd \u05db\u05dc \u05d7\u05d9, \"em kol chay\"), li mette a vivere nel giardino dell'Eden, comandando loro di nutrirsi liberamente dei frutti di tutti gli alberi presenti, tranne che dei frutti del cosiddetto albero della conoscenza del bene e del male.\nMa Eva, tentata dal serpente, disobbedisce, mangiando il frutto dell'albero proibito. Il fatto che sia il serpente ad avviare tutta la catena dei disastri \u00e8 forse indice di una polemica \"anti-ofiolatrica\" presente nel testo biblico, polemica diretta in particolare contro i miti cananaici e di altri popoli della Mezzaluna Fertile: il serpente, infatti, nella religiosit\u00e0 dei Cananei rappresentava il dio supremo, Baal, signore della fertilit\u00e0.\nNel testo biblico si precisa che il serpente \u00e8 \"intelligente, astuto\" (\u05e2\u05e8\u05d5\u05dd, \"\u2018arum\"), ma la sua intelligenza \u00e8 messa a servizio di un fine cattivo: il suo \u00e8 un vero e proprio disegno malefico, che si oppone subito al desiderio divino. Nel dialogo con la donna il serpente arriva per gradi al suo obiettivo: rivela il suo disegno di opposizione a Dio gi\u00e0 nella domanda che rivolge alla donna, con il gioco di parole per il quale la proibizione di mangiare i frutti di \"un albero\" viene estesa a \"ogni albero\". Il serpente porta cos\u00ec la donna a dubitare che il divieto di Dio possa essere stato legittimo. La donna si lascia trascinare dal gioco del serpente e cade nella trappola della esagerazione: afferma, falsamente, che Dio ha proibito persino di toccare l'albero in questione.\nIl serpente prospetta come conseguenza del mangiare i frutti dell'albero l'\"apertura degli occhi\" e il diventare \"come Dio\" (o \"come divinit\u00e0\"), conoscitori del bene e del male.\nAllettati da questa tentazione, i due mangiano questo frutto (la donna lo offre all'uomo: l'immagine della donna tentatrice \u00e8 tipica di molte letterature sapienziali, soprattutto nel mondo antico). Subito si rendono conto di essere nudi: la loro nudit\u00e0 esprime l'indegnit\u00e0, l'insuccesso.\nB. Il processo.\nAl peccato fa seguito una specie di istruttoria condotta da Dio, che ripercorre i gradini opposti a quelli del peccato: prima l'uomo, poi la donna, poi il serpente. L'uomo, che sperimenta la paura e la vergogna, scarica la sua responsabilit\u00e0 su altri (Adamo sulla donna, e la donna sul serpente).\nC. La condanna.\nDio condanna prima di tutto il serpente. La punizione tocca poi la donna nella sua duplice qualit\u00e0 di madre e di moglie. Anche l'uomo \u00e8 condannato, anzitutto nel suo rapporto con la terra, alla quale \u00e8 legato come a una moglie, e dalla quale attende i frutti: ora la terra diventa una nemica. Comunque n\u00e9 l'uomo n\u00e9 la donna vengono \"maledetti\" da Dio, che riserva parole di maledizione soltanto al serpente e alla terra (o al cosmo).\nLa pi\u00f9 aspra conseguenza del peccato, oltre la fatica, il dolore e la difficolt\u00e0, \u00e8 la morte: il peccato produce una rottura del rapporto con Dio, e la morte fisica sancisce definitivamente questa rottura.\nE nonostante tutto, Dio d\u00e0 agli uomini un vestito: \u00e8 gi\u00e0 un gesto salvifico di Dio, che soccorre l'uomo ridandogli dignit\u00e0. Anzi la dimostrazione (per l'Ebraismo) del perdono.\nConsiderazioni ermeneutiche.\nIl problema che emerge in sede di interpretazione \u00e8 se, nelle intenzioni degli autori del testo e nell'ambiente vitale in cui il testo stesso venne scritto, si pensava davvero a un peccato \"originale\", un peccato - cio\u00e8 - che fosse all'origine di una definitiva corruzione del genere umano o addirittura di tutto il cosmo. La riflessione condotta in questo capitolo della Genesi prende in considerazione il male gi\u00e0 presente nell'umanit\u00e0, e ne cerca la causa. La risposta che viene data \u00e8 che la causa di questo male \u00e8 il peccato dell'uomo. Alcuni teologi, come Karl Rahner, usano l'espressione \"peccato originale originante\" per distinguerlo dal peccato originale che ogni uomo porterebbe in s\u00e9 \u2013 \"peccato originale originato\".\nViene cos\u00ec proiettata sull'intera umanit\u00e0 la visione particolare che il popolo di Israele aveva della propria storia: alleanza offerta gratuitamente da Dio, rottura dell'alleanza da parte degli uomini, punizione e riconciliazione. Pi\u00f9 che a un peccato \"originale\", il testo biblico sembra far riferimento, attraverso il racconto simbolico, a quel peccato che \"originava\" le forme storiche e sociali di \"peccabilit\u00e0\" del popolo d'Israele, cio\u00e8 l'idolatria. Il serpente, infatti, nel brano biblico non \u00e8 il diavolo - questa \u00e8 un'interpretazione molto tarda - ma potrebbe rappresentare il culto cananeo della fertilit\u00e0, verso cui il popolo d'Israele fu costantemente attratto.\nL'apostolo Paolo, nei suoi scritti e in particolare nel capitolo della Lettera ai Romani, ha presente il racconto della Genesi e ne sottolinea l'aspetto della solidariet\u00e0 (nel male) che tutti gli esseri umani sperimentano. Questa categoria della solidariet\u00e0 permette a Paolo di formulare il suo annuncio evangelico: Ges\u00f9 Cristo (l'\"agnus Dei qui tollit peccata mundi\") \u00e8 il centro della storia, il male originato da Adamo \u00e8 vinto da Cristo, secondo Adamo, e per chi \u00e8 solidale con Cristo il male pu\u00f2 essere vinto.\nEbraismo.\nI teologi ebrei sono in disaccordo riguardo alla causa del peccato di Adamo, quello che poi, in ambito cristiano, fu chiamato \"peccato originale\". Senza dubbio fu un peccato dei Progenitori, che cedettero alla tentazione di mangiare il \"frutto proibito\", con le conseguenze del caso. Dai loro discendenti, tuttavia, non \u00e8 stata ereditata la colpa, ma soltanto le conseguenze, esattamente quelle elencate nella Genesi. La maggioranza delle opinioni rabbiniche, ad ogni modo, non ritiene Adamo responsabile dei peccati dell'umanit\u00e0. \nGli esegeti ebrei spiegano che, in e , Dio riconobbe che Adamo non pecc\u00f2 intenzionalmente e che lo perdon\u00f2. Adamo per\u00f2 viene riconosciuto da alcune correnti come colui che port\u00f2 la morte nel mondo con la sua disobbedienza: \u00e8 a causa del suo peccato, che tutti i discendenti vivono una vita mortale che termina nella morte dei loro corpi.\nLa dottrina di un \"peccato ereditario\" non si riscontra, quindi, nella maggior parte dell'ebraismo \"mainstream\". Sebbene alcuni ebrei ortodossi diano la colpa ad Adamo per la complessiva corruzione del mondo, e ci siano alcuni insegnanti ebrei dei tempi talmudici che ritenevano la morte come una punizione per l'umanit\u00e0 a causa del peccato di Adamo, questa non \u00e8 la visione dominante della maggior parte dell'ebraismo d'oggi. L'ebraismo moderno generalmente afferma che gli esseri umani nascono senza peccato e incontaminati e scelgono loro di peccare in seguito, procurandosi problemi e sofferenze.\nCristianesimo.\nNella Bibbia ebraica \u00e8 menzionato un \"peccato di Adamo\" e non originale o con la terminologia propria della teologia posteriore. Le Chiese cristiane, anche quando riconoscano l'allegoricit\u00e0 del racconto della Genesi, vi attribuiscono una verit\u00e0 spirituale, almeno per quanto attiene alla sfera della fede e del destino umano ultraterreno.\nCome questione teologica, il peccato originale riguarda tre aspetti sostanziali: l'universalit\u00e0, l'originalit\u00e0 e l'ereditariet\u00e0 della colpa. Relativamente all'ereditariet\u00e0 del peccato originale e dei relativi effetti sulla stirpe umana, esistono differenti opinioni fra le diverse religioni abramitiche, ma anche fra confessioni e correnti di pensiero all'interno di una stessa confessione religiosa, esiste una tensione tra responsabilit\u00e0 personale e solidariet\u00e0 nel peccato.\nI Vangeli non ne parlano espressamente. Anche se nel quarto vangelo si ribadisce che qualsiasi uomo \u00e8 peccatore ed \u00e8 per questo che ha bisogno di una giustificazione che lo renda \"accettato\" dinanzi a Dio, non viene evidenziata nessuna particolare relazione con Adamo o chiunque altro ().\nNelle lettere di Paolo, e in particolare nella Lettera ai Romani, viene dato rilievo principalmente alla responsabilit\u00e0 di ciascuno per le proprie azioni (cfr. e ). In particolare in () \u00e8 precisato che ogni essere umano in quanto tale \u00e8 peccatore, e perci\u00f2 \"privo della gloria di Dio\": solo con la fede nel sacrificio di Ges\u00f9 sulla croce pu\u00f2 essere salvato. Sempre nella lettera ai Romani, tuttavia, emerge anche l'idea di un'umanit\u00e0 profondamente lacerata sin dalle origini, e quindi di una sorta di corruzione posta sotto l'insegna del comune progenitore, Adamo ().\nL'interpretazione di Agostino d'Ippona.\nAgostino d'Ippona ritenne che l'uomo fosse stato creato simile a Dio, ma non in tutto, perch\u00e9 Dio conosce il male, ma, in quanto amore infinito, non lo commette, mentre l'uomo conosce il male e pu\u00f2 compierlo; l'essere umano \u00e8 stato creato con il libero arbitrio di conoscere e fare sia il male sia il bene.\nInoltre, insegnare a fare il male \u00e8 una colpa tanto quanto compierlo direttamente: perci\u00f2 Dio non pu\u00f2 avere insegnato il male, pur avendo lasciato la possibilit\u00e0 e la responsabilit\u00e0 all'uomo di conoscerlo.\nVa evidenziato che l'insegnamento di Agostino, sebbene in continuit\u00e0 con la dottrina insegnata da Paolo e dai vangeli, e con la tradizione veterotestamentaria (si pensi ad alcune espressioni del salmo 51 che insistono su un uomo \"nato malvagio\", \"concepito peccatore dalla propria madre\"), risente nel suo vigore argomentativo dell'accesa polemica contro Pelagio. Quest'ultimo sosteneva che la salvezza \u00e8 per l'uomo raggiungibile senza necessariamente la grazia divina: l'uomo pu\u00f2 salvarsi anche solo con le sue forze, perch\u00e9 naturalmente portato al bene. Ci\u00f2 era inconcepibile per Agostino: l'uomo non pu\u00f2 salvarsi con le sue sole forze, perch\u00e9 si trova in una condizione corrotta, e causa di questa condizione \u00e8 proprio il peccato originale, ereditato attraverso l'atto sessuale che \u00e8 all'origine di ogni vita umana. Osserva, in merito, lo storico del Cristianesimo Remo Cacitti: \"Agostino arriva a teorizzare la trasmissione della colpa attraverso le generazioni proprio considerando l'atto generativo, cio\u00e8 l'amplesso. Nel suo \"Le nozze e la concupiscenza\" scrive: \u00abI bambini sono tenuti come rei dal diavolo, non in quanto nati dal bene, che costituisce la bont\u00e0 del matrimonio, bens\u00ec perch\u00e9 nati dal male della concupiscenza, di cui indubbiamente il matrimonio fa buon uso, ma di cui anche il matrimonio deve arrossire\u00bb. \u00c8 \u00abl'ardore della passione\u00bb che accompagna l'amplesso a macchiare sin dall'origine ogni essere umano: \u00abchiunque nasce da questa concupiscenza della carne... \u00e8 in debito del peccato originale\u00bb\".\nPer sostenere questa tesi Agostino assume anche posizioni tipiche del traducianesimo (sebbene si tratti di un traducianesimo spirituale, differente dal traducianesimo fisico di Tertulliano, poi condannato).\nChiesa Cattolica.\nSecondo l'ortodossia cattolica tutti gli uomini, quali discendenti di Adamo ed Eva, ereditano automaticamente le conseguenze del peccato originale, ovvero la sofferenza, la morte e la privazione della Grazia Divina. All'universalit\u00e0 del peccato e della morte San Paolo contrappone l'universalit\u00e0 della salvezza in Cristo: \u00ab Come dunque per la colpa di uno solo si \u00e8 riversata su tutti gli uomini la condanna, cos\u00ec anche per l'opera di giustizia di uno solo si riversa su tutti gli uomini la giustificazione che d\u00e0 vita \u00bb (\"Rm\" 5,18).\nIl peccato originale, sebbene proprio a ciascuno, in nessun discendente di Adamo ha un carattere di colpa personale. Consiste nella privazione della santit\u00e0 e della giustizia originali, ma la natura umana non \u00e8 interamente corrotta: \u00e8 ferita nelle sue proprie forze naturali, sottoposta all'ignoranza, alla sofferenza e al potere della morte, e inclinata al peccato (questa inclinazione al male \u00e8 chiamata \u00ab concupiscenza \u00bb). Il Battesimo, donando la vita della grazia di Cristo, cancella il peccato originale e volge di nuovo l'uomo verso Dio; le conseguenze di tale peccato sulla natura indebolita e incline al male rimangono nell'uomo e lo provocano al combattimento spirituale.\nInutile evidenziare che la redenzione di Cristo ha eliminato il peccato originale, ma non le sue conseguenze sull'Umanit\u00e0 (ben note ed elencate in Genesi 3,16-19), che a tale peccato sono quindi imputate.\nLa dottrina cattolica afferma che, sempre per effetto del peccato originale, l'uomo eredita inoltre l'inclinazione verso il male, che \u00e8 chiamata concupiscenza. Questa inclinazione, che accompagna l'uomo nel corso dell'intera sua vita non costituisce in s\u00e9 peccato, ma una debolezza di base dell'essere umano che \u00e8 la causa dell'agire malvagio degli uomini nella storia dell'umanit\u00e0. La trasmissione di questa inclinazione costituirebbe un mistero non ben compreso. Un'interpretazione pu\u00f2 essere che i Progenitori abbiano s\u00ec ricevuto la santit\u00e0 e la giustizia originali non soltanto per s\u00e9 ma per tutta la natura umana, ma il peccato commesso abbia alterato la stessa natura umana. Unico rimedio a questo stato \"decaduto\" consiste nella grazia della redenzione, ottenuta per\u00f2 col battesimo, degli infanti o degli adulti, e i successivi sacramenti, quali canali della grazia per la salvezza personale.\nLa \"storia della salvezza\" si svilupperebbe poi dagli antichi patriarchi fino alla redenzione del Messia biblico.\nLa dottrina cattolica sul peccato originale e sulla redenzione \u00e8 ben sintetizzata nel catechismo della chiesa cattolica, Compendio del 2005 (quesiti: 7, 75 e 76). \nIn merito alla storicit\u00e0 dei personaggi coinvolti, nel 1950 papa Pio XII, nell\u2019enciclica \"Humani Generis\", precisava: \"I fedeli non possono abbracciare quell\u2019opinione i cui assertori insegnano che dopo Adamo sono esistiti qui sulla terra veri uomini che non hanno avuto origine, per generazione naturale, dal medesimo come da progenitore di tutti gli uomini, oppure che Adamo rappresenta l\u2019insieme di molti progenitori\".\n&lt;br&gt;Adamo ed Eva sono infatti venerati come santi dalla Chiesa Cattolica.\nSolo alla luce di tale dottrina \u00e8 comprensibile il dogma della eccezionale Immacolata Concezione di Maria (proclamato nel 1854 da papa Pio IX, sulla scia del concilio Vaticano I), secondo il quale Maria, in quanto madre del Cristo redentore, fu concepita senza peccato originale, cos\u00ec come il successivo dogma sulla sua Assunzione ai cieli (1950 da papa Pio XII).\nControversie e moderne interpretazioni.\nDa un punto di vista prettamente filosofico (o anche giuridico) andrebbe posta una riflessione sul tema del peccato, prendendo a prestito il \u00a71857 dal \"Catechismo della Chiesa Cattolica\" dove si afferma:\nLa domanda che ci si pu\u00f2 porre \u00e8 se Adamo ed Eva prima dell\u2019assunzione del frutto proibito conoscessero ci\u00f2 che significava \"bene\" e \"male\". La risposta \u00e8 che probabilmente non avevano piena consapevolezza di ci\u00f2 che volesse dire peccato e lo avrebbero compreso solo dopo essersi cibati del frutto. E allora perch\u00e9 punire chi non era \"compos sui\"?\nIn realt\u00e0 si \u00e8 trattato di una consapevole e deliberata disobbedienza ad un chiaro e preciso divieto del Creatore. &lt;br&gt;Lo storico del Cristianesimo Remo Cacitti in merito osserva: \"Che la colpa di un remoto e mitico progenitore ricada su tutti i discendenti attraverso i secoli pu\u00f2 risultare credibile solo in base a un'obbedienza dogmatica. La Chiesa, per\u00f2, continua a ritenerla centrale nella sua dottrina, come ribadisce anche l'ultimo catechismo, che definisce il peccato originale \u00abun fatto accaduto all'inizio della storia dell'umanit\u00e0\u00bb. Un \u00abfatto\u00bb, dunque, nonostante le ricerche abbiano restituito a quel racconto il suo carattere mitico\".\nNel tentativo di dare una risposta alla teoria dell'evoluzione e alle affermazioni degli scienziati secondo cui l'origine dell'umanit\u00e0 \u00e8 poligenica e non monogenica, per cui non deriverebbe da un'unica coppia di progenitori, vari teologi cattolici hanno affrontato l'argomento in modo diverso. Herbert Haag ritiene che il dogma del peccato originale sia privo di fondamento, poich\u00e9 il passo di Genesi 2:25 indicherebbe che Adamo ed Eva furono creati fin dall'inizio privi della grazia divina, una grazia originaria che, quindi, non avrebbero mai avuto e ancor meno avrebbero perso a causa dei successivi eventi narrati. Piet Schoonenberg identifica invece il peccato originale con il \"peccato del mondo\", cio\u00e8 l'insieme dei peccati commessi da tutta l'umanit\u00e0, che condiziona i singoli individui. Nel dibattito teologico, posizioni come la prima vengono considerate inaccettabili, mentre quelle come la seconda sono considerate insufficienti.\nI teologi moderni rilevano comunque che la Bibbia usa nella Genesi uno schema cosmologico e antropologico fissista e monogenista, ma ci\u00f2 non vuole dire che l'oggetto dell'insegnamento biblico sia questo. Il significato morale del racconto \u00e8 che l'uomo vuole prescindere dal progetto che Dio gli ha proposto e attuare un suo progetto alternativo, ma cos\u00ec facendo ottiene risultati negativi, alienandosi in un lavoro insoddisfacente, considerando la donna uno strumento di piacere e allontanandosi dalla condizione di dialogo con Dio.\nChiese Riformate o Protestanti.\nAnche per il cristianesimo riformato (sia della riforma protestante sia successivo) il peccato originale \u00e8 pure caratterizzato dal concetto di ereditariet\u00e0 della colpa originale (bench\u00e9 in contrasto con quanto si evincerebbe dal Genesi), come illustrato nella predicazione ai gentili da Paolo e come poi ripreso da Agostino nella sua aspra polemica contro Pelagio.\nTale dottrina del peccato originale venne pure ripresa da Martin Lutero, principale fautore della Riforma in polemica con la Chiesa romana, sempre in funzione antipelagiana. Anzi Lutero sviluppa la concezione agostiniana del peccato originale e dell'impossibilit\u00e0 dell'uomo di compiere il bene: il peccato originale avrebbe a tal punto corrotto l'anima umana da privarla della possibilit\u00e0 di volgersi da sola verso il bene, quindi di compiere opere buone. L'uomo, schiavo della concupiscenza, sarebbe stato quindi privato del libero arbitrio, posseduto prima del peccato originale e che gli avrebbe permesso di scegliere fra bene e male. Solo con la grazia, quindi solo con la redenzione messianica, avrebbe potuto riacquistarlo, superando il servo arbitrio ereditato dalla colpa originale. Per il quale appunto venne data la Legge da Dio al popolo da lui eletto.\nNon automaticamente per tutti (come la colpa originale) per\u00f2: ma mediante la libera fede personale, da Lutero gi\u00e0 valorizzata nella sua precedente critica sacramentale (efficacia). La quale per\u00f2 \u00e8 dono di Dio precisa Calvino: un dono dato a pochi non a tutti. Per cui \u00e8 Dio che in base alla sua prescienza, prima della nostra nascita, decide chi dannare o salvare: ecco la (doppia) predestinazione. La salvezza \u00e8 dovuta solo a Dio, che ci ha giustificato con la redenzione del Cristo, ma solo mediante la fede personale come rilevato da Lutero. Quindi (insistono i riformatori) non tutti sono giustificati o salvati, ma solo chi ha fede. A prescindere dalle loro azioni: le opere che un individuo compie durante la sua esistenza hanno valore buono/cattivo se credente o meno e comunque non hanno alcuna influenza sul suo destino, sulla personale salvezza. Le opere buone per Lutero sono semmai il prodotto della fede, e sono utili tuttalpi\u00f9 per la personale santificazione.\nNel calvinismo \u00e8 proprio la riflessione sulla predestinazione dell'essere umano ad essere sviluppata: per Calvino tutti gli uomini sarebbero meritevoli di dannazione, ma Dio ne ha predestinati alcuni (il cui numero e la cui identit\u00e0 agli uomini sono sconosciute), per suo imperscrutabile volere, ad essere eletti e salvati malgrado le loro colpe, grazie alla fede nel sacrificio espiatorio di Cristo, sostituito a loro nella meritata punizione. Questo \u00e8 il nuovo \"popolo eletto\" (che sostituisce quello del vecchio testamento). Gli altri sono perci\u00f2 destinati alla perdizione. Ma per Calvino le opere restano necessarie, utili per dimostrare la preferenza ed il favore divino, il successo sociale \u00e8 infatti la dimostrazione della benevolenza di Dio. Da cui l'utilit\u00e0 politica ed il successo del calvinismo, fautore del capitalismo economico.\nAnche se alcune recenti Confessioni americane, di provenienza calvinista inglese (es. Quaccheri e Mormoni), hanno particolari convinzioni contrastanti su tutta la questione.\nTutti i sacramenti sono solo simboli spirituali (salvo diverse opinioni su battesimo ed eucarestia). Il battesimo dovrebbe essere solo per adulti (per la fede), anche se mantenuto per gli infanti (eccetto anabattisti e battisti).\nChiesa Ortodossa Orientale.\nLa dottrina circa il peccato originale e la redenzione \u00e8 sostanzialmente uguale sia per le Chiese ortodosse-orientali sia per la Chiesa cattolico-romana, dal momento che entrambe le denominazioni fondano la propria professione di fede sul Concilio ecumenico di Nicea (325) e sui tre successivi. L'ortodossia orientale, tuttavia, tradizionalmente si \u00e8 dimostrata meno appassionata alle dispute sul peccato originale, anche perch\u00e9 (troppo occupata su quelle trinitarie) non ha conosciuto la controversia tra pelagianesimo e agostinismo, teorie tutte occidentali.\nAnche a proposito degli effetti del battesimo, cattolico-romani e ortodossi orientali concordano, anche se si sono consolidate differenze a livello di prassi liturgica (gli ortodossi battezzano rigorosamente per immersione e conferiscono immediatamente dopo l'unzione della confermazione, sacramento che nella Chiesa latina viene normalmente amministrato in seguito, con l'et\u00e0 del consenso).\nA differenza delle interpretazioni cattolica e protestante, il cristianesimo ortodosso, molto pi\u00f9 legato alla patristica orientale, tende ad attenuare le conseguenze per l'umanit\u00e0 del peccato dei Progenitori: non si tratterebbe di conseguenze morali in grado di \"macchiare\" con la colpa l'anima di ogni uomo, piuttosto il peccato originale avrebbe introdotto la corruttibilit\u00e0 fisica dell'essere umano e la morte. Le uniche conseguenze della colpa di Adamo sono dunque quelle scritte nella Genesi, cio\u00e8 fatica e dolore, corruzione e mortalit\u00e0, intese da un punto di vista pi\u00f9 fisico che morale.\nTuttavia, la morte comporta un desiderio innato degli esseri umani di \"ridurre\" il dolore per la certezza della fine della vita terrena: da ci\u00f2 scaturisce il peccato come palliativo di fronte alla mortalit\u00e0.\nIslam.\nSecondo l'Islam il peccato originale sarebbe solo un errore commesso da Adamo ed Eva, ma essi si sarebbero pentiti e quindi sarebbero stati perdonati da Dio, senza che il loro sbaglio si ripercuotesse sul genere umano, come testimoniato dal passaggio coranico della \"Surat al-najm\" (\"della stella\"), versetti 38-40:\nNon esiste quindi il concetto di eredit\u00e0 della colpa, perch\u00e9 ognuno \u00e8 responsabile del proprio peccato. \nLa Sura II del Corano (dal titolo \"al Baqara\", che significa \"La Giovenca\"), interpreta e integra la narrazione della Genesi con alcune differenze sostanziali. Allah rivela che invier\u00e0 al genere umano un \"khalif\" prima del riferimento ad Adamo, e, di nuovo, una guida che eliminer\u00e0 le afflizioni dei suoi discendenti. \nIl pentimento di Adamo e il perdono di Allah \"non eliminano il castigo di Dio\", la cacciata dal Paradiso del genere umano e dei demoni\nIl verso 36 parla dell'inimicizia \"tra il genere umano e i demoni\", talora invece erroneamente inteso come inimicizia tra l'uomo e la donna. Entrambi sono cacciati dal Paradiso. Secondo il racconto, Allah accetta il pentimento di Adamo, e promette una guida che risparmier\u00e0 i suoi discendenti dalle afflizioni.\nIn altri passi, Ibl\u012bs \u00e8 identificato con un \"jiin\".\nAltre religioni.\nSecondo la religione Bahai, l'idea che le conseguenze del peccato di Adamo si siano trasmesse alla sua discendenza \u00e8 contraria alla giustizia di Dio: nei confronti di Dio non si \u00e8 colpevoli per i peccati di altri, ma solo per i propri. Ogni essere umano che nasce non eredita il peccato di Adamo o di qualcun altro, ma soltanto una natura fisica che, se non viene controllata, pu\u00f2 indurlo a peccare.\nL'induismo \u00e8 estraneo al concetto di peccato originale commesso inizialmente da un progenitore dell'umanit\u00e0, tuttavia riconosce che ogni essere umano che viene al mondo, ad eccezione dei messaggeri spirituali, \u00e8 imperfetto perch\u00e9 condizionato dal karma e dall'Avidy\u0101, cio\u00e8 dalle azioni negative compiute nelle vite precedenti e dall'ignoranza della propria natura spirituale. Per liberarsi dal Sa\u1e43s\u0101ra, cio\u00e8 dal ciclo delle rinascite, bisogna sviluppare la saggezza e sperimentare gli aspetti buoni e virtuosi della vita.\nAnalogamente all'induismo, anche il buddismo non concepisce un peccato originale, ma crede che i bambini che nascono siano condizionati dal karma. \nAnche il confucianesimo e il taoismo non hanno il concetto di peccato originale, ma a differenza di altre religioni ritengono anche che l'uomo sia fondamentalmente buono. Secondo Confucio, il male \u00e8 causato dall'ignoranza e dalla mancanza di comprensione e l'ordine sociale \u00e8 possibile attraverso l'educazione. Per i taoisti, bene e male sono componenti inseparabili dell'esistenza come yin e yang e la loro interazione \u00e8 necessaria alla crescita. Il santo \u00e8 colui che si astiene dagli eccessi ed evita la prevaricazione."}
{"id": "2136176", "revid": "80339", "url": "https://it.wikipedia.org/wiki?curid=2136176", "title": "Ordynskij", "text": ""}
{"id": "2136177", "revid": "20840652", "url": "https://it.wikipedia.org/wiki?curid=2136177", "title": "Thornbury (South Gloucestershire)", "text": ""}
{"id": "2136178", "revid": "287204", "url": "https://it.wikipedia.org/wiki?curid=2136178", "title": "Ramesh Sippy", "text": "\u00c8 il figlio del produttore G. P. Sippy e padre del regista Rohan Sippy.\nA Bollywood ha diretto e prodotto numerose pellicole, ma \u00e8 ricordato essenzialmente per una: \"Sholay\", classico della cinematografia indiana del 1975.\nFilmografia.\nRegista:\nProduttore:"}
{"id": "2136179", "revid": "80339", "url": "https://it.wikipedia.org/wiki?curid=2136179", "title": "Severnyj", "text": ""}
{"id": "2136181", "revid": "1305772", "url": "https://it.wikipedia.org/wiki?curid=2136181", "title": "Thornbury", "text": "Thornbury pu\u00f2 identificare:"}
{"id": "2136182", "revid": "80339", "url": "https://it.wikipedia.org/wiki?curid=2136182", "title": "Ubinskij", "text": ""}
{"id": "2136183", "revid": "1543377", "url": "https://it.wikipedia.org/wiki?curid=2136183", "title": "Pallanuoto ai Giochi asiatici", "text": "La pallanuoto \u00e8 inserita nel programma dei Giochi asiatici fin dal 1951, anno della prima edizione, sebbene in quella circostanza si disput\u00f2 solamente una gara tra due squadre. Il torneo femminile ha esordito soltanto nell'edizione 2010, prima di allora si era disputato solamente il torneo maschile.\nIl torneo dei Giochi asiatici \u00e8 la principale manifestazione pallanuotistica continentale organizzata dall'AASF, la federazione asiatica dedicata agli sport acquatici, che ha organizzato un campionato continentale al di fuori di questo evento solamente nel 1988 e nel 1991."}
{"id": "2136184", "revid": "20840680", "url": "https://it.wikipedia.org/wiki?curid=2136184", "title": "Bicicletta da passeggio", "text": ""}
{"id": "2136185", "revid": "287204", "url": "https://it.wikipedia.org/wiki?curid=2136185", "title": "Cahuilla", "text": "I Cahuilla sono una trib\u00f9 di Nativi americani stanziati in California. Abitano soprattutto il sud della California e hanno una popolazione di circa 1600 individui. Sono divisi in \"Mountain\", \"Desert\" e \"Pass\" e vivono divisi in nove riserve indiane nelle contee di Imperial, Riverside e di San Diego.\nLingua.\nI Cahuilla parlano una lingua Uto-azteca appartenente al gruppo linguistico Takico. Nel 1990, 35 individui parlavano questa lingua su un totale di 800 individui. \u00c8 parlato anche l'inglese e lo spagnolo.\nStoria.\nI Cahuilla vennero visitati per la prima volta da Juan Bautista de Anza nel 1774. Dal 1809 alcuni individui vennero battezzati dagli spagnoli e iniziarono un florido commercio con i coloni del Messico. Dal 1819 vennero costruite delle missioni nel loro territorio che introdussero la coltivazione di grano. Dal 1861 al 1864 vennero colpiti da un'epidemia di vaiolo che li ridusse da 10.000 a 2.500 individui. Con il Trattato di Guadalupe Hidalgo il territorio dei Cahuilla venne ceduto agli Stati Uniti; ma nel 1881 la trib\u00f9 protest\u00f2 e il 12 gennaio 1891 venne firmato l'\"Act for the Relief of Mission Indians\".\nReligione.\nI Cahuilla erano politeisti e credevano in un dio creatore: Mukat. La cosmogonia dice che all'inizio della creazione, tutte le creature erano enormi. Queste erano chiamate \"nukaten\". Ora la maggior parte della popolazione \u00e8 cristiana."}
{"id": "2136188", "revid": "80339", "url": "https://it.wikipedia.org/wiki?curid=2136188", "title": "Suzunskij", "text": ""}
{"id": "2136189", "revid": "80339", "url": "https://it.wikipedia.org/wiki?curid=2136189", "title": "Tatarskij", "text": ""}
{"id": "2136193", "revid": "729019", "url": "https://it.wikipedia.org/wiki?curid=2136193", "title": "Stow-on-the-Wold", "text": "Stow-on-the-Wold \u00e8 un paese di 2.794 abitanti del Gloucestershire, in Inghilterra."}
{"id": "2136197", "revid": "80339", "url": "https://it.wikipedia.org/wiki?curid=2136197", "title": "Zdvinskij", "text": ""}
{"id": "2136199", "revid": "80339", "url": "https://it.wikipedia.org/wiki?curid=2136199", "title": "Togu\u010dinskij", "text": ""}
{"id": "2136200", "revid": "80339", "url": "https://it.wikipedia.org/wiki?curid=2136200", "title": "Ust'-Tarkskij", "text": ""}
{"id": "2136201", "revid": "80339", "url": "https://it.wikipedia.org/wiki?curid=2136201", "title": "Vengerovskij", "text": ""}
{"id": "2136204", "revid": "767487", "url": "https://it.wikipedia.org/wiki?curid=2136204", "title": "Lissy - Principessa alla riscossa", "text": "Lissy - Principessa alla riscossa \u00e8 un film d'animazione tedesco del 2007 diretto da Michael Herbig.\nTrama.\nSulle alte montagne dell'Himalaya vive uno yeti alquanto scorbutico ed egoista. Un giorno lo yeti finisce inghiottito nelle viscere della terra, a causa di una profonda fenditura del terreno originata da un suo peto. In punto di morte incontra il diavolo, pronto per portarlo con s\u00e9 all'inferno. Lo yeti, spaventato, gli propone un accordo: se porter\u00e0 al diavolo quello che desidera, avr\u00e0 salva la vita. Dopo momenti d'incertezza il diavolo accetta: lo yeti avr\u00e0 tempo una settimana per portargli la ragazza pi\u00f9 bella del mondo.\nLo yeti si mette in cammino. L'inquadratura ora \u00e8 rivolta verso Lissy, una ricca principessa che vive insieme al principe Franz in un lussuoso palazzo reale. Lo yeti rapisce la principessa e nel castello si crea il panico.\nMentre porta Lissy sulle spalle, lo yeti trova una femmina di cinghiale e cerca di prenderla poich\u00e9 \u00e8 a digiuno da diversi giorni. Approfittando della situazione, la principessa cerca di scappare ma affonda nel ghiaccio poco resistente. Lo yeti la salva e da questo momento fanno amicizia. Non avendo un nome, la ragazza lo chiama Tubone perch\u00e9 si sono conosciuti di sabato, cio\u00e8 il \"giorno in cui, secondo la Costituzione, \u00e8 il giorno in cui si tuba\".\nDue ribelli separatisti alquanto tonti scorgono lo yeti e, pensando sia un moscone, cercano di prenderlo. Intanto Franz si mette in viaggio insieme alla madre e all'imbranato Feldmaresciallo per trovare Lissy. Dopo una serie di avventure e fraintendimenti Lissy e Franz si ricongiungono, ma il diavolo vuole ancora la ragazza. Con uno stratagemma riescono ad imbrogliarlo. Sia i due sposi sia lo yeti si salvano e vivono felici e contenti. Tubone, imparata la lezione diventa bravo e gentile e si trova anche un nuovo amico.\nCuriosit\u00e0.\nMentre Lissy \u00e8 ispirata a Sissi, il cugino di lei, il re Bussy di Baviera, \u00e8 ispirato a Ludwig II re di Baviera e cugino di Sissi. Come Lissy dice nel film: \"Re Bussy ci tiene all'estetica\", anche il vero Ludwig ci teneva, bench\u00e9 a partire dai 30 anni ingrass\u00f2 e perse i denti, ma tuttavia si faceva ondulare sempre i capelli. Bussy abita nel castello di Neuzeinstein, chiaro riferimento a Neuschwanstein, il castello che fece costruire Ludwig, infatti nel cartoon \u00e8 quasi un mezzo cantiere. Bussy \u00e8 rappresentato grasso, con mal di denti e occhiali da sole e treccine che cadono sulle spalle, ed \u00e8 una maniera grottesca per rappresentare il vero Ludwig che soffriva veramente di mal di denti (infatti nello scettro di Bussy si vede un dente con la corona). Si vede il trono di Bussy con due cigni, chiaro riferimento all'ammirazione che aveva Ludwig per i cigni, infatti Neuschwanstein significa \"Nuovo Castello del Cigno\". Un ultimo riferimento a Ludwig \u00e8 il lago, infatti Bussy vuole annegare per il suo mal di denti ma in realt\u00e0 la sua morte non \u00e8 chiara. Nel lago Bussy parla con Dio: riferimento alla grande religiosit\u00e0 che provava Ludwig II.\nCommento.\nIl film \u00e8 la parodia della trilogia cinematografica de \"La principessa Sissi\". Sono inoltre evidenti citazioni ad altri film come \"King Kong\", \"Surf's Up - I re delle onde\", \"La bella e la bestia\" (1991), \"Pirati dei Caraibi\" (anch'essa una serie disneyana), \"Titanic\" e storie ed episodi come \"Raperonzolo\" e la presa della citt\u00e0 di Troia.\nDistribuzione.\nIl film \u00e8 uscito in Italia su distribuzione Moviemax il 1\u00ba gennaio 2009."}
{"id": "2136205", "revid": "729019", "url": "https://it.wikipedia.org/wiki?curid=2136205", "title": "Winchcombe", "text": "Winchcombe \u00e8 un paese di 4.379 abitanti del Gloucestershire, in Inghilterra.\nStoria.\nIl tumulo di Belas Knap risale al neolitico e fu costruito verso il a. C. sulla cima di una collina sopra Winchcombe. Durante il periodo anglosassone, Winchcombe fu uno dei capoluoghi del Regno di Mercia favorito dal re Cenwulf; gli altri erano Lichfield e Tamworth. Successivamente, nell'XI secolo, la cittadina fu per breve tempo capoluogo dell'antica contea del Winchcombeshire. Si ritiene che il santo anglosassone Cenelm sia sepolto in citt\u00e0.\nDurante la guerra civile del XII secolo, una motta castrale venne eretta da Roger Fitzmiles, II conte di Hereford per Matilde d'Inghilterra, anche se il luogo esatto \u00e8 sconosciuto. Si ipotizza che potesse trovarsi a sud della chiesa di San Pietro.\nNel periodo della Restaurazione (1660-1689), Winchcombe era conosciuta per furti di bestiame ed altri reati, dovuti in parte alla situazione di povert\u00e0. Per cercare di guadagnarsi da vivere, la gente del luogo coltivava tabacco anche se era dichiarato fuorilegge dal Commonwealth e in pi\u00f9 di un'occasione vennero inviati soldati per distruggere i raccolti illegali."}
{"id": "2136206", "revid": "110094941", "url": "https://it.wikipedia.org/wiki?curid=2136206", "title": "Antropologia medica", "text": "L'antropologia medica si occupa dell'impatto del sistema medico sul corpo e la psiche individuali, del rapporto tra guaritore e malato, della dimensione sociale e antropologica della salute, della malattia e della cura e di come differenti culture abbiano elaborato differenti \"corpora\" di pratiche, credenze e conoscenze intorno ai problemi esistenziali collegati alle tematiche della salute, della malattia e della cura. Si occupa, in particolare, anche dei vari approcci al problema proposti dalle medicine non europee o comunque non attinenti alla biomedicina. L'interesse non \u00e8 quindi rivolto solo all'analisi delle diversit\u00e0 attraverso cui, secondo i luoghi, si declina l'approccio al problema salute-malattia-cura-guarigione, ma anche allo studio dei processi sociali e delle rappresentazioni simboliche con cui tali problematiche sono incorporate nei sistemi cognitivi. Essa utilizza i metodi dell'antropologia e delle scienze sociali per affrontare le questioni della salute e della malattia, della guarigione e dei sistemi di cura. Gli specialisti di questa disciplina sono al tempo stesso antropologi o addetti alle cure (infermieri, medici, psicologi) che hanno ricevuto, in via secondaria, una formazione antropologica.\nSi parla di Antropologia medica anche a proposito della riflessione medico-filosofica svolta a partire dagli anni Venti in Germania, da autori quali Gustav von Bergmann, Viktor von Weizs\u00e4cker e pi\u00f9 tardi Alexander Mitscherlich. In particolare Viktor von Weizs\u00e4cker anticipa tutta una serie di questioni proprie dell'antropologia medica (e pi\u00f9 tardi delle \"medical humanities\") fra cui la centralit\u00e0 del rapporto medico paziente, la dimensione sociale della malattia, il ruolo del soggetto nello sviluppo della malattia, la reversibilit\u00e0 esistente tra dimensione corporea e spirituale, che rende impossibile una medicina, di stampo positivistico, concentrata esclusivamente sul lato fisico della patologia. \nDenominazioni e scuole antropologiche.\nIl termine \"antropologia medica\" \u00e8 la traduzione di \"medical anthropology\", apparso nella scuola antropologica statunitense intorno agli anni sessanta, a denominare un campo di ricerca i cui spazi andavano definendosi e precisandosi proprio nel decennio precedente, a partire dai contributi pionieristici che, gi\u00e0 tra gli anni venti (William Halse Rivers, 1924) e i quaranta (Erwin Ackerknecht, 1942), avevano richiamato l'attenzione sulla dimensione sociale e culturale, piuttosto che biologica, delle vicende legate alla salute, alla malattia e alle cure. In un ambito europeo, accanto al termine di derivazione anglosassone, si preferisce parlare a volte, soprattutto in un contesto francese, di \"antropologia della malattia\": si tratta di sfumature terminologiche che si riflettono anche nelle differenti sensibilit\u00e0 espresse dalle due principali scuole citate: quella statunitense, da un lato, pi\u00f9 interessata, nel solco di una tradizione behaviouristica, alle condotte degli individui e della societ\u00e0 nei confronti della malattia e quella francese, dall'altro, pi\u00f9 orientata all'indagine sul senso della malattia.\nAntropologia della medicina e etnomedicina.\nA volte, con abuso di linguaggio, si usa il termine etnomedicina, il cui significato, per\u00f2, \u00e8 ben distinto, adattandosi a designare una pratica disciplinare che si occupa, su un terreno pi\u00f9 marcatamente etnologico, di studiare e annotare, anche al di fuori delle grandi tradizioni scritte, i diversi sistemi di approccio locale al problema della malattia, della cura e della guarigione, soprattutto con riferimento ai grandi sistemi elaborati dalle tradizioni culturali della medicina cinese e di quella indiana. \nL'etnomedicina, in effetti, \u00e8 arrivata ad occupare, negli anni ottanta, buona parte del campo di ricerca dell'antropologia medica, e continua ancora oggi ad occuparlo nelle tradizioni di alcuni paesi, come la Germania e l'Italia, in cui l'approccio antropologico ha trovato meno spazio.\nUna minuziosa analisi etnologica delle pratiche mediche, su contesti fortemente ridotti localizzati, ha dato luogo in passato a una vasta produzione etnografica, spinta fino a livello di monografie focalizzate su dimensioni estremamente circoscritte, come quella dell'etnia o della singola trib\u00f9. L'effetto distorsivo di questa proliferazione \u00e8 stato il consolidarsi di una riduttiva dicotomia \"medicina tradizionale\" vs. medicina biologica occidentale, che non permetteva di tenere nel giusto conto l'adattabilit\u00e0 e la non predeterminazione dei comportamenti messi in atto dai malati, inclini, di volta in volta, a optare per approcci differenti, coniugati tra loro in esiti sincretistici."}
{"id": "2136209", "revid": "123236154", "url": "https://it.wikipedia.org/wiki?curid=2136209", "title": "Antropologia politica", "text": "Le dottrine che concernono le diverse strutture del sistema politico, organizzazione gerarchica della societ\u00e0, studio dello spazio e dei territori e la base che forma la pi\u00f9 comune societ\u00e0, rientrano nel campo dell'antropologia politica.\nAutori.\nIn un contesto di formazione che vede le sue origini nelle posizioni teoriche funzionaliste dell'antropologo sociale Alfred Radcliffe-Brown, la scuola antropologica inglese ha iniziato a mettere le basi per questa dottrina negli anni della seconda guerra mondiale e del successivo dopoguerra, in aperta contrapposizione alle impostazioni dell'evoluzionismo antropologico e dello storicismo.\nUno dei primi a trattare e sviluppare l'argomento \u00e8 stato Edward Evan Evans-Pritchard, nelle cui opere di antropologia politica inizi\u00f2 a trattare l'adeguamento delle masse ai diversi tipi di societ\u00e0 e sistemi politici, e di come cambiamenti semplici o complessi di una nazione siano dovuti a una serie di ineludibili fattori esterni e pressioni interne.\nAffrontando temi via via pi\u00f9 vasti, come lo smantellamento degli imperi coloniali europei e il marxismo, negli anni cinquanta e sessanta, soprattutto in Francia e Inghilterra, si \u00e8 assistito all'aumentare di dibattiti riguardanti le conseguenze che ha avuto, per esempio, la decolonizzazione negli stati che hanno acquistato l'indipendenza e nei paesi che hanno perso le colonie.\nNegli anni recenti, l'antropologia politica si \u00e8 spostata ad affrontare temi pi\u00f9 caldi e presenti nello scenario globale, come le conseguenze socioculturali che ha portato la globalizzazione nella civilt\u00e0 occidentale: multiculturalismo, immigrazione, postcolonialismo, neocolonialismo e postcomunismo.\nStrutture politiche.\nPer quanto le societ\u00e0 possano essere eterogenee, non se ne conosce alcuna, per quanto semplice e poco strutturata, che non abbia una seppur minimale forma di organizzazione.\nNel definire il significato di queste strutture, i concetti fondamentali con cui si ha a che fare sono i seguenti:"}
{"id": "2136211", "revid": "729019", "url": "https://it.wikipedia.org/wiki?curid=2136211", "title": "Wickwar", "text": "Wickwar \u00e8 una cittadina del Gloucestershire, in Inghilterra."}
{"id": "2136214", "revid": "729019", "url": "https://it.wikipedia.org/wiki?curid=2136214", "title": "Cinderford", "text": "Cinderford \u00e8 una cittadina di 8.116 abitanti del Gloucestershire, in Inghilterra."}
{"id": "2136215", "revid": "125480443", "url": "https://it.wikipedia.org/wiki?curid=2136215", "title": "Aleksandr Alechin", "text": "Tra i pi\u00f9 forti giocatori del mondo gi\u00e0 all'et\u00e0 di 21 anni, Alechin vinse negli anni venti la maggior parte dei tornei a cui partecip\u00f2; nel 1927 divenne campione del mondo sconfiggendo Jos\u00e9 Ra\u00fal Capablanca in quello che fu il pi\u00f9 lungo match per il titolo mondiale tenutosi fino al 1984. Nei primi anni trenta Alechin continu\u00f2 a vincere, a volte dominando nettamente, i tornei cui partecipava; col passare del tempo, tuttavia, i suoi risultati si fecero pi\u00f9 altalenanti, per effetto secondo alcuni del suo alcolismo.\nPartecip\u00f2 a cinque olimpiadi degli scacchi come capitano della squadra francese, vincendo quattro medaglie e un premio di bellezza. Difese il titolo mondiale contro Efim Bogoljubov nel 1929 e nel 1934, prima di venire sconfitto da Max Euwe nel 1935. Due anni dopo Alechin riconquist\u00f2 il titolo mondiale; lo scoppio della seconda guerra mondiale blocc\u00f2 le trattative per un match con giocatori della nuova generazione, tra cui Paul Keres e Michail Botvinnik. Alechin mor\u00ec a Lisbona nel 1946, ancora campione in carica.\nAlechin \u00e8 ricordato per il suo stile di attacco, unito a una grande abilit\u00e0 nel gioco di posizione e nei finali. Introdusse numerose innovazioni nel campo delle aperture, dando il suo nome alla difesa Alechin e altre varianti d'apertura.\nBiografia.\nInfanzia.\nAlechin nacque a Mosca, il 31 ottobre (o secondo altri il 1\u00ba novembre) 1892 in una famiglia agiata. Suo padre, Aleksandr Ivanovi\u010d Alechin, era un nobile di provincia e consigliere della Duma; sua madre, Anesja Ivanovna Alechina, era figlia di un ricco industriale nel campo tessile.\nSi dice che i genitori si occupassero poco dei figli: il padre sembra aver perduto, poco prima della Grande Guerra, un milione di rubli al casin\u00f2 di Montecarlo, ed essere stato posto per questo motivo sotto tutela, mentre la madre mor\u00ec a Basilea in una clinica per malattie mentali. Fu cos\u00ec la nonna a prendersi cura dei suoi nipoti. Gli scacchi gli furono insegnati dalla madre e dal fratello maggiore Aleksej.. Quest'ultimo era un buon giocatore dilettante: sono conservati alcuni quaderni in cui i due fratelli annotavano partite e analisi. Lo stesso Alechin disse di aver imparato a giocare a scacchi a sette anni, ma di esservisi dedicato seriamente a dodici. Precis\u00f2 poi che questa decisione fu influenzata dalla profonda impressione ricevuta, quando aveva nove anni, vedendo al circolo di scacchi di Mosca, nel 1901, lo statunitense Harry Nelson Pillsbury giocare alla cieca una simultanea su 25 scacchiere. In seguito Alechin disse: \u00abL'impresa mi lasci\u00f2 stupefatto, come del resto stup\u00ec tutto il mondo degli scacchi.\u00bb\nPrimi passi.\nAlechin partecip\u00f2 a molti tornei per corrispondenza sponsorizzati dalla rivista \"\u0160achmatnoe Obozrenie\" e cos\u00ec la prima partita che ci \u00e8 nota fu giocata in un torneo per corrispondenza iniziatosi il 3 dicembre 1902. Nel 1907, a quattordici anni, si classific\u00f2 agli ultimi posti, 11\u00ba-13\u00ba, nel \u00abTorneo di ottobre\u00bb del circolo dilettanti di scacchi di Mosca, mentre il fratello maggiore Aleksej si classific\u00f2 4\u00ba-6\u00ba; si prese tuttavia la rivincita l'anno seguente, vincendolo, mentre in agosto si classific\u00f2 4\u00ba-5\u00ba nel torneo di D\u00fcsseldorf. Ancora nel 1908 ebbe confronti individuali con forti maestri, tra cui Curt von Bardeleben (che sconfisse per 4,5 - 1,5), Benjamin Blumenfeld, sconfitto con il medesimo risultato, e Hans Fahrni (con il quale pareggi\u00f2 1,5 - 1,5). Si conferm\u00f2 il miglior dilettante moscovita vincendo ancora l'annuale torneo di Mosca del 1909. A 17 anni si afferm\u00f2 come il miglior giovane giocatore russo vincendo il campionato nazionale dilettanti a San Pietroburgo con 12 vittorie, una patta e 4 sconfitte, ottenendo cos\u00ec il titolo di maestro.\nIn quell'occasione conobbe Savelij Tartakover, che anni dopo disse di lui che gi\u00e0 allora Alechin \u00abmanifest\u00f2 quella volont\u00e0 di vincere, quell'orientamento verso un obiettivo concreto, che caratterizz\u00f2 tutta la sua vita\u00bb. Aggiunse che i fattori che portarono Alechin al massimo livello furono: \u00ab1. La dedizione incondizionata agli scacchi, che egli consider\u00f2 una vera arte. 2. Un'intelligenza molto sviluppata e una solida istruzione. 3. Una inesauribile fonte di idee. 4. Un costante lavoro di perfezionamento. 5. Il mezzo: porre problemi all'avversario in ogni fase della partita\u00bb.\nIl conseguimento del titolo di maestro gli permise di partecipare ai tornei internazionali. Giocatore di talento, ma non precoce e naturale come fu invece per esempio Capablanca, le sue prime prove non furono esaltanti. Nel 1910 si classific\u00f2 7\u00ba-8\u00ba nel torneo di Amburgo (vinto da Schlechter, nel 1911 fu 8\u00ba-11\u00ba in quello di Karlsbad (vinto da Teichmann) e 6\u00ba-7\u00ba a Vilna, dove si afferm\u00f2 Akiba Rubinstein. In compenso, nel 1912 si classific\u00f2 al primo posto a Stoccolma, in un torneo peraltro di non altissimo livello. Si pu\u00f2 dire che in questo periodo Alechin fosse un giocatore di seconda fila nel panorama internazionale, essendo la prima fila formata dal campione del mondo Lasker, da Rubinstein e da Capablanca.\nNel 1914 si tiene a San Pietroburgo un importante torneo internazionale il cui esito avrebbe designato lo sfidante al titolo di campione mondiale e fu proprio Lasker a classificarsi primo, vincendo l'ultima partita contro Capablanca, giunto secondo. Terzo fu Alechin, a rispettabile distanza dai due migliori giocatori del momento, ma riuscendo a imporsi a giocatori del talento di Rubinstein e di Nimzowitsch. Proprio in quella circostanza Alechin comprese che, data l'et\u00e0 ormai avanzata di Lasker, presto sarebbe stato Capablanca il prossimo campione e lui sarebbe divenuto il suo sfidante di diritto.\nLa pausa della Grande Guerra e della Rivoluzione.\nAlechin si trovava in Germania, disputando il torneo di Mannheim assieme ad altri russi (tra cui Bogoljubov, Bohatyr\u010duk e Selezn\u00ebv), quando scoppi\u00f2 la guerra: i giocatori russi furono internati ma dopo alcuni mesi alcuni di loro furono liberati, tra cui Alechin. Tornato in Russia, \u00e8 destinato alla Sanit\u00e0 militare, operando sul fronte austriaco come autista di ambulanze: in seguito a uno shock da bombardamento viene ricoverato all'ospedale di Ternopil', dove non perde occasione di giocare a scacchi.\nLe notizie che lo riguardano, a partire dal 1917, sono molto confuse: la Rivoluzione del febbraio del 1917 lo coglie a Mosca, mentre sembra che subito dopo quella di ottobre egli intendesse lasciare la Russia, imbarcandosi da Odessa. Sta di fatto che egli partecip\u00f2 a due tornei magistrali a Mosca nel 1918 e nel 1919 e alla I Olimpiade panrussa, celebrata nel 1920, che vince, ottenendo il titolo di campione di Russia. Quello stesso anno \u00e8 attestata la sua nomina a giudice istruttore della polizia criminale di Mosca, incarico corrispondente a quello di ispettore di polizia. Anche la notizia di un suo arresto come sospetto di simpatie controrivoluzionarie e persino di una sua condanna a morte per spionaggio, dalla quale sarebbe stato sottratto dall'intervento personale di Trockij, ha il sapore della leggenda: pur essendo dichiaratamente anticomunista, Alechin, pi\u00f9 volte richiesto in merito, durante tutta la sua vita non conferm\u00f2 mai quelle circostanze.\nNel 1920 Alechin spos\u00f2 la baronessa russa von Severgin, una donna pi\u00f9 anziana di lui e gi\u00e0 vedova: il matrimonio sarebbe stato celebrato solo allo scopo di legittimare la loro figlia Valentina, nata nel 1913. Poco dopo fu interprete presso il Comintern conoscendo, in questa occasione, Annaliese R\u00fcegg, una giornalista svizzera piuttosto nota al tempo: subito divorziato, Alechin la spos\u00f2 il 15 marzo 1921 ed entrambi furono autorizzati a lasciare la Russia il 23 aprile 1921.\nTutto per gli scacchi.\nDa Riga, in Lettonia, si trasferisce subito a Berlino, dove gioca due match con i maestri tedeschi Richard Teichmann e Friedrich S\u00e4misch. Deciso a dedicarsi interamente agli scacchi, dai quali deve ottenere anche il sostentamento economico, partecipa in rapida successione a tre importanti tornei a Triberg, a Budapest e a L'Aia, vincendoli tutti, intanto che all'Avana Capablanca si affermava nuovo campione mondiale battendo facilmente l'anziano Lasker. Si trasferisce a Parigi e sogna di presentarsi come il prossimo sfidante del cubano, il quale sembra un'autentica macchina costruita per vincere. Il torneo di Londra, tenutosi nell'agosto del 1922, \u00e8 facilmente vinto da Capablanca che distanzia Alechin di 3 punti e mezzo: il loro confronto diretto finisce dopo mezzora con una patta proposta dal campione cubano dopo sole 17 mosse.\nIn quell'occasione, Capablanca stabil\u00ec - come aveva diritto, essendo il titolo considerato a quel tempo una \u00abpropriet\u00e0 privata\u00bb del campione in carica - le regole del prossimo Campionato mondiale: l'incontro sarebbe terminato al conseguimento di 6 vittorie; il tempo di riflessione per giocatore in ogni partita veniva fissato in due ore e mezza per 40 mosse; lo sfidante doveva offrire una borsa di 10.000 dollari; il campione in carica era tenuto a mettere in palio il titolo entro un anno.\nLa cifra di 10.000 dollari era allora molto elevata - e occorreva preventivare tutte le spese di soggiorno durante un match che si prospettava di lunga durata - e per raccoglierla occorreva solo giocare e vincere i premi dei tornei, sperando anche nell'aiuto economico di qualche magnate appassionato di scacchi. E occorreva studiare, perfezionarsi in quella che Alechin considerava un'arte, nella quale egli sapeva di essere ancora inferiore al suo grande rivale: bisognava in particolare studiare le sue partite per scoprire i difetti del suo gioco. Naturalmente, occorre fare un'analisi dei propri difetti, per prenderne coscienza e superarli: \u00e8 probabilmente a questo scopo - oltre a quello di presentare un aperto manifesto della sua maestria - che Alechin pubblic\u00f2 un primo volume de \"Le mie migliori partite. 1908-1923\" e un successivo volume di commenti a tutte le partite giocate nel Torneo di New York 1924: oltre alle sue capacit\u00e0 nel gioco di combinazione, che gli faceva scoprire in una partita varianti passate inosservate, \u00abil merito principale dei commenti di Alechin consiste nel mettere in evidenza i bruschi cambiamenti della contesa, i momenti critici in cui da una posizione favorevole si passa a una posizione equilibrata o inferiore per poi mutare nuovamente\u00bb..\nNel 1923 i risultati ottenuti sono modesti: separatosi dalla moglie, che non sopportava il suo modo di vivere, si unisce - ma solo per qualche anno - con Nadija Fabri\u017ekaja, come al solito una donna pi\u00f9 anziana, vedova del generale zarista Vasiljev, con la quale sembra aver condotto una vita familiare molto tranquilla. Nello stesso tempo, intenzionato a ottenere la cittadinanza francese, studia diritto per sostenere l'esame che gli permetta di ottenere il riconoscimento legale della laurea ottenuta in Russia.\nAlla fine dell'anno part\u00ec per il Canada: il 29 novembre scrisse da Montr\u00e9al a Capablanca, informandolo che negli Stati Uniti intendeva raccogliere il denaro necessario per sostenere il campionato. Non riusc\u00ec per\u00f2 nell'intento: giunsero finanziamenti solo per organizzare un torneo a doppio turno a New York, il vincitore del quale, o il meglio piazzato dopo Capablanca, avrebbe avuto il diritto di sfidarlo. A sorpresa, ma meritatamente, vinse il \u00abvecchio\u00bb Lasker con 16 punti su 20, davanti a Capablanca con 14 1/2, che sub\u00ec contro R\u00e9ti la sua prima sconfitta dopo otto anni, e ad Alechin con 12. Svanivano cos\u00ec le possibilit\u00e0 di sostenere il match mondiale - un confronto tra Capablanca e Lasker era comunque escluso - e veniva ribadita la sua inferiorit\u00e0 rispetto al giocatore cubano, che gli vinse una partita e, non sfruttando una posizione vantaggiosa, patt\u00f2 la seconda.\nL'anno 1925 \u00e8 uno dei pi\u00f9 favorevoli: vinti facilmente i non impegnativi tornei di Parigi e di Berna, trionfa nel grande Torneo di Baden-Baden nel quale, assenti Capablanca e Lasker, supera i maggiori maestri del tempo: Rubinstein, S\u00e4misch, Bogoljubov, Marshall, Nimzowitsch, Spielmann, R\u00e9ti, contro il quale realizza una partita da antologia degli scacchi. Scrisse Tartakover: \u00abCapablanca detiene il titolo, Lasker possiede i risultati, ma Alechin ha lo stile di un vero campione del mondo\u00bb.\nFinalmente, il 19 febbraio 1927, s'inaugura a New York un nuovo torneo, al quale partecipano solo sei giocatori - Capablanca, Alechin, Vidmar, Marshall, Nimzowitsch e Spielmann, ognuno dei quali avrebbe per\u00f2 sostenuto quattro partite con ciascun avversario - con un importante accordo: chi avesse vinto il Torneo, o si fosse piazzato secondo dietro Capablanca, sarebbe stato lo sfidante al titolo di campione del mondo. Vinse ancora Capablanca, imbattuto con due punti e mezzo di vantaggio su Alechin, sconfitto in una delle quattro partite dirette: ma ora il russo aveva acquisito il diritto a sfidare il campione cubano. La sede era fissata a Buenos Aires, avendo lo stesso governo argentino garantito i finanziamenti necessari.\nCampione del mondo.\nNon c'\u00e8 dubbio che Alechin si present\u00f2 a Buenos Aires dopo aver svolto una lunga e minuziosa preparazione su s\u00e9 stesso e sulle caratteristiche del gioco del suo avversario. Pensava di aver individuato i suoi punti deboli, che espose in un articolo scritto dopo la conclusione del campionato: \u00abNel 1925 Capablanca dovette sopportare una delle maggiori delusioni della sua attivit\u00e0 sportiva: nel Torneo di Mosca occup\u00f2 a fatica il terzo posto e perdette due partite [...] le cause vanno cercate nella sua tendenza, sempre pi\u00f9 accentuata, alla semplificazione della posizione, alla riduzione del gioco a pura tecnica, spegnendo quello spirito vivo che brill\u00f2 nelle sue partite di San Sebasti\u00e1n (1911) e di San Pietroburgo (1914) [...] \u00e8 assurdo considerare \"macchina scacchistica\" e \"miglior campione di tutti i tempi\" un giocatore cui in ogni partita si scoprono generalmente due o tre imprecisioni, per non dire errori evidenti\u00bb. \u00abRilevato il limitato repertorio di aperture utilizzato abitualmente da Capablanca, ne indica la causa nel suo \u00abistinto di conservazione\u00bb che lo porta a semplificare il gioco senza trarre alcun vantaggio dall'apertura\u00bb.\n\u00abNel medio gioco, Capablanca ha una rapidissima capacit\u00e0 di giudizio, cosicch\u00e9 se le sue scelte appaiono buone, tuttavia non sono sempre le migliori: la fiducia in s\u00e9 stesso lo conduce a non approfondire e a non scoprire tutte le possibilit\u00e0 offerte dalla posizione\u00bb.\nAlechin sostiene che nemmeno nel finale - fase della partita nella quale il cubano si giudicava impeccabile - egli era insuperabile.\nSconfitta con Euwe, riconquista del titolo e morte.\nAlechin non concesse il match di ritorno a Capablanca, preferendo affrontare avversari pi\u00f9 morbidi come Efim Bogoljubov (nel 1929 e 1934) e Max Euwe, che tuttavia lo batt\u00e9 inaspettatamente nel 1935. Il regno di Euwe resistette solo due anni, in quanto fu battuto dallo stesso Alechin nel 1937. La seconda guerra mondiale imped\u00ec l'organizzazione di ulteriori match.\nNel 1946, quando erano in corso le trattative per un match con Michail Botvinnik valido per il titolo mondiale, Alechin mor\u00ec mentre si trovava in Portogallo, lasciando vacante il titolo. La morte fu a causa di soffocamento e non sono chiare le dinamiche. Fu probabilmente assassinato dai servizi segreti sovietici. Aveva 53 anni. \u00c8 sepolto nel cimitero di Montparnasse.\nRisultati nelle varie competizioni.\nRisultati di torneo.\nDi seguito vengono elencati i piazzamenti e i punteggi di Alechin in alcuni tornei.\nRisultati nelle competizioni individuali.\nDi seguito sono elencati i risultati di Alechin in alcuni match (sono esclusi i campionati del mondo e gli spareggi di torneo).\nRisultati alle Olimpiadi degli scacchi.\nDi seguito i risultati di Alechin alle Olimpiadi degli scacchi. Gioc\u00f2 sempre in prima scacchiera con la Francia.\nRisultati con alcuni avversari.\nSono riportati i risultati complessivi con i principali avversari (solo partite ufficiali di torneo o match).\nEsibizioni in simultanea.\nOltre alle competizioni di torneo o match, Alechin tenne moltissime simultanee in vari paesi dell'Europa, Nordamerica, America Centrale, Sudamerica, Africa e Asia. Sono note oltre 400 sue simultanee, ma non di tutte si conosce il risultato. Molte di tali simultanee furono giocate alla cieca, stabilendo in alcune di esse il record per il maggior numero di scacchiere.\nAlechin e il nazismo.\nIn marzo 1941 apparvero nel \"Pariser Zeitung\", giornale in lingua tedesca edito nella Parigi occupata, alcuni articoli firmati da Alechin, poi riprodotti anche nella \"Deutsche Schachzeitung\". Il primo di essi fu pubblicato il 22 marzo 1941 con il titolo \"Scacchi ebrei e scacchi ariani\". Alechin esordiva ricordando la recente morte di Emanuel Lasker, il secondo campione del mondo, successore di Wilhelm Steinitz, entrambi ebrei. Steinitz e Lasker, secondo Alechin, \u00abcercarono di far credere al mondo di essere grandi strateghi e inventori di nuove idee\u00bb, mentre erano soltanto \u00abdue abili tattici\u00bb. Lasker, che batt\u00e9 in due match Steinitz, \u00abla figura pi\u00f9 grottesca che il mondo degli scacchi abbia mai visto\u00bb, grazie alla giovane et\u00e0 e \u00aballa sua abilit\u00e0 tattica\u00bb, non espresse mai \u00abuna sola idea indipendente\u00bb.\nNel suo libro \"Common sense in Chess\", \u00abLasker plagia il grande Paul Morphy e le idee del nordamericano sulla \"lotta per il centro\"\u00bb, essendogli del tutto estranea \u00abl'idea dell'attacco come idea gioiosa e creativa\u00bb. I fondamenti degli \u00abscacchi ebrei\u00bb riposano infatti, secondo Alechin, su due principi: \u00abPrimo: guadagno materiale a ogni costo. Secondo: opportunismo. Un opportunismo portato all'estremo che vuole escludere la minima possibilit\u00e0 di pericolo\u00bb, con la conseguenza di un gioco basato sulla \u00abdifesa in quanto tale\u00bb.\nNegli articoli del \"Pariser Zeitung\" si trovano altri sprezzanti giudizi di Alechin su vari giocatori di origine ebraica. Di Janowski scrive che realizz\u00f2 partite brillanti solo contro avversari deboli, mentre \u00abdi fronte a veri maestri, il suo stile era tanto tecnico, secco e materialista come il 99% dei suoi compagni di razza\u00bb. I primi anni del secolo furono un periodo di decadenza degli scacchi, dominati dalla cosiddetta \"Scuola viennese\" \u00abfondata dall'ebreo Max Weiss e pi\u00f9 tardi propagandata dal trio giudeo Schlechter-Kaufmann-F\u00e4hndrich\u00bb, per la quale \u00abil segreto del successo non era conseguire la vittoria, ma evitare la sconfitta\u00bb.\nDi Rubinstein afferma che fu \u00abeducato in modo ortodosso a un odio talmudico contro i \"gojim\"\u00bb e, grazie alla protezione e al denaro del \u00abmeschino tabaccaio Kagan\u00bb, arricchitosi durante la prima guerra mondiale, pot\u00e9 sfidare Capablanca per il titolo mondiale. Egli comp\u00ec allora ogni sforzo - racconta - per impedire che Rubinstein arrivasse a disputare il match, dimostrando con i risultati ottenuti nei tornei degli anni venti che era lui il degno candidato per il titolo. Poco dopo \u00absorse un altro pericolo per gli scacchi ariani nella persona di un altro ebreo dell'Est: Aron Nimzovich\u00bb.\nNimzovich, \u00abuno che ci odiava, noi russi o slavi\u00bb, ebbe \u00abun istintivo concetto di scacchi anti-ariani\u00bb ma, impressionato dalle \u00abidee di attacco russo-slave\u00bb elaborate per primo da Chigorin, sostenne teorie che contengono \u00abqualcosa di corretto\u00bb, ma tuttavia non provengono tanto da lui, quanto da altri maestri che \u00abegli plagiava coscientemente o inconsciamente\u00bb. Alla sua scomparsa, lasci\u00f2 \u00abpochi seguaci e ancor meno amici, con l'eccezione dei suoi compagni di razza\u00bb.\nQuesti articoli, insieme con la sua partecipazione a tornei organizzati in Germania durante la guerra e la sua amicizia con il famigerato governatore della Polonia Hans Frank, causarono ad Alechin l'accusa di collaborazionismo e, per iniziativa della Federazione scacchistica degli Stati Uniti, l'esclusione dal torneo di Londra del 1946. Egli si difese con una lettera indirizzata il 6 dicembre 1945 all'organizzatore del torneo, Hatton Ward, negando che quegli articoli, che qualific\u00f2 come \u00abstupide elucubrazioni create con uno spirito imbevuto di idee naziste\u00bb, fossero stati scritti da lui, ma ammise che una critica di Steinitz e di Lasker era stata da lui fatta gi\u00e0 anni prima e giustific\u00f2 i suoi legami con le autorit\u00e0 naziste con lo stato di necessit\u00e0 in cui si trov\u00f2 nella Francia occupata, sostenendo che altrimenti i beni e la stessa libert\u00e0 della moglie, residente in Francia, sarebbero stati in pericolo.\nIn ogni caso, avesse avuto o meno simpatie naziste, l'antisemitismo di Alechin era ben noto negli ambienti scacchistici ben prima dell'avvento del Terzo Reich. Come disse Tartakover nel 1946, \u00abora tutto il mondo critica l'antisemitismo di Alechin, ma \u00e8 una cosa che noi tutti sapevamo da pi\u00f9 di quindici anni\u00bb.\nLa psicologia di Alechin.\nSecondo l'americano Reuben Fine, psicoanalista e fortissimo giocatore di scacchi degli anni trenta e quaranta, Alechin fu \u00abil sadico degli scacchi\u00bb. Dotato di una forte componente fallico-narcisistica, Alechin utilizzava gli scacchi \u00abcome strumento di aggressione, come un mezzo per annientare gli avversari che non poteva sconfiggere in altro modo\u00bb. Rilevato il ruolo importante rappresentato dalle donne - impar\u00f2 a giocare dalla madre, si spos\u00f2 pi\u00f9 volte con donne molto pi\u00f9 anziane e sarebbe divenuto sessualmente impotente molto presto - secondo Fine per Alechin continuare a giocare a scacchi significava vincere la madre.\nIl suo rifiuto di giocare ancora con Capablanca, dopo la conquista del titolo, era dovuto alla sua nevrosi, dal momento che dal 1927 al 1934 Alechin era sicuramente il miglior giocatore del mondo. Poi cominci\u00f2 il declino, segnato dall'alcolismo e da segni di megalomania. Grande esponente del gioco d'attacco, questa sua tendenza rappresentava \u00abuna sublimazione degli impulsi sadici verso il padre\u00bb. Alechin mostrava invece una certa debolezza nel gioco di difesa, segno che \u00abegli proiettava i suoi impulsi sadici sull'avversario e temeva quell'annientamento che a lui sarebbe piaciuto infliggere\u00bb.\nScritti.\nAlechin ha scritto pi\u00f9 di venti libri sugli scacchi. Alcuni dei pi\u00f9 conosciuti sono:\nVarie analisi di alcune sue partite sono state pubblicate da Edward Winter nel libro:\nNella letteratura.\nAlechin \u00e8 il protagonista del romanzo \"Teoria delle ombre\" libro nel quale si raccontano gli ultimi giorni della sua vita anche se non mancano le incursioni in altri periodi della vita dello scacchista. Il libro \u00e8 scritto da Paolo Maurensig che ha fatto degli scacchi anche il filo rosso del suo primo libro La variante di L\u00fcneburg."}
{"id": "2136223", "revid": "84184", "url": "https://it.wikipedia.org/wiki?curid=2136223", "title": "Conner", "text": ""}
{"id": "2136224", "revid": "74801", "url": "https://it.wikipedia.org/wiki?curid=2136224", "title": "Coleford (Gloucestershire)", "text": "Coleford \u00e8 una cittadina di abitanti del Gloucestershire, in Inghilterra."}
{"id": "2136227", "revid": "31886", "url": "https://it.wikipedia.org/wiki?curid=2136227", "title": "Contractus", "text": "Il contractus (contratto) \u00e8 un istituto giuridico del diritto romano. \nPer il noto giurista romano Gaio tale istituto, assieme al delitto, rientra tra le categorie omogenee dalle quali scaturiscono obbligazioni. Mentre il \"delictum\" \u00e8 un fatto illecito che viene sanzionato con il pagamento di una pena pecuniaria che il reo deve pagare alla parte che ha subito il torto, il termine contratto (contractus) esprime un'obbligazione fondata su di un accordo (\"obligatio ex contractu\").\nA queste due categorie omogenee, Gaio ne aggiunger\u00e0 una terza, \"variae causarum figurae\".\nCon ci\u00f2, mentre le categorie del \"contractus\" e del \"delictum\" sono omogenee, le \"obligationes\", comprese in questa terza categoria individualizzante le fonti di obbligazione, sono diverse figure e singole unificate tra loro per il semplice fatto che non possono appartenere n\u00e9 alla categoria del contratto n\u00e9 alla categoria del delitto.\nL'attuale struttura delle fonti delle obbligazioni del codice civile italiano si riporta sostanzialmente alla tripartizione gaiana."}
{"id": "2136228", "revid": "297059", "url": "https://it.wikipedia.org/wiki?curid=2136228", "title": "Trattato di Arras (1435)", "text": "Il trattato di Arras del 1435, fu un trattato tra il re di Francia, Carlo VII ed il duca di Borgogna, Filippo III il Buono, firmato il 21 settembre di quell'anno dopo lunghe trattative, iniziate, nel 1431, dopo il rogo di Giovanna d'Arco. In pratica il trattato sanciva la fine della guerra civile francese tra armagnacchi e borgognoni, iniziata circa trent'anni prima e il cambio di alleanza di Filippo III il Buono, che, lasciata l'alleanza inglese, ora si legava alla monarchia francese.\nCongresso di pace.\nAd Arras era stata indetta una conferenza per porre fine alla guerra tra Francia ed Inghilterra, che durava ormai da 98 anni, e, con la mediazione di Amedeo VIII di Savoia, oltre alle tre parti in causa, la delegazione inglese, quella francese e quella borgognona erano presenti, l'imperatore Sigismondo e le delegazione dei re di Polonia, Aragona e Castiglia.\nRottura delle trattative franco-inglesi.\nMa durante le trattative, il capitano francese, Jean Poton de Xaintrailles, insieme a \u00c9tienne de Vignolles, fecero un raid contro le truppe inglesi, uscendo vittoriosi dalla battaglia di Gerberoy dove fecero prigioniero il conte d\u2019Arundel. La delegazione inglese, alla notizia, interruppe le trattative e abbandon\u00f2 la conferenza. La delegazione del ducato di Borgogna, guidata dal duca Filippo, in persona, fu sollecitata a continuare le trattative.\nQuando la delegazione inglese torn\u00f2 al tavolo delle trattative si rese conto che il suo alleato borgognone stava cambiando alleanza, ed inoltre fu colpita da una grave perdita: il reggente del governo inglese Giovanni di Lancaster, zio di Enrico VI d'Inghilterra, mor\u00ec il 14 settembre 1435.\nTrattato di Arras.\nIl trattato tra Francia e Borgogna prevedeva:"}
{"id": "2136229", "revid": "96758", "url": "https://it.wikipedia.org/wiki?curid=2136229", "title": "Moe Szyslak", "text": ""}
{"id": "2136230", "revid": "122853811", "url": "https://it.wikipedia.org/wiki?curid=2136230", "title": "Vittoria Assicurazioni", "text": "Vittoria Assicurazioni S.p.A. \u00e8 una azienda italiana attiva nel settore assicurativo che \u00e8 stata quotata fino al 28 settembre 2018 alla Borsa Italiana.\nStoria.\n\u00c8 stata fondata a Cremona nel 1921 come \"Italian Excess Insurance Company\". Nel 1936 diventa \"La Vittoria Assicurazioni\" e si sposta a Milano con sede in Piazza San Babila.\nNel 1959 \u00e8 autorizzata ad esercitare il ramo vita, nel 1968 assume l'attuale denominazione, nel 1988 si quota in Borsa.\nDal 1932 al 1986 ha fatto parte di Toro Assicurazioni, societ\u00e0 controllata per un lungo periodo da esponenti delle famiglie-bene di Torino, finita nel 1976 sotto il Banco Ambrosiano di Roberto Calvi per poi essere rilevata nel 1983 dalla IFIL degli Agnelli grazie all'iniziativa di Carlo Acutis che della Toro era amministratore delegato sin dal 1969.\nNel 1986 Vittoria assicurazioni passa sotto il controllo della famiglia Acutis. Nel 1999 ottiene l'autorizzazione per i fondi pensione.\n\"Delisting\".\nNel giugno 2018 la famiglia Acutis lancia un'OPAS tramite Vittoria Capital sul 40,76% non ancora posseduto della societ\u00e0 a 14 euro per azione, con un premio del 20,1% sulle quotazioni di Borsa con l'obiettivo del \"delisting\" della compagnia assicurativa controllata dalla famiglia Acutis attraverso la stessa Vittoria Capital controllata da Yafa Holding. In Vittoria Capital partecipa anche con il 12% il gruppo di riassicurazioni tedesco Munich Re, legato a Yafa da un patto di sindacato.\nIl 31 agosto l'operazione, costata 300 milioni e resa possibile con un finanziamento di 380 milioni da parte di Banco BPM, \u00e8 conclusa con adesioni del 94,17% con Vittoria Capital che ha quindi raggiunto il 97,62 del capitale sociale. Conseguentemente ai sensi dell'art 108, comma 1 del TUF il titolo visto che il flottante \u00e8 inferiore al 10%, dal 6 settembre \u00e8 uscito dagli indici FTSE Italia Mid Cap e FTSE Italia STAR della Borsa Italiana. Il 28 settembre, al termine delle procedure congiunte del diritto di acquisto e dell'obbligo di acquisto, Vittoria Assicurazioni \u00e8 stata tolta dal listino della Borsa italiana.\nPrincipali partecipazioni.\nLe partecipazioni a bilancio valgono 109,29 milioni di euro.\nDati economici.\nVittoria Assicurazioni nel 2007 ha ottenuto 703,71 milioni di euro di ricavi, un EBIT di 105,20 milioni, utili per 89,57 milioni. Il patrimonio netto ammonta a 326,92 milioni, i debiti a 95,62 milioni, una capitalizzazione di 254.285.051 euro. Dieci anni pi\u00f9 tardi, nel 2017, i premi hanno superato 1,14 miliardi di euro con un aumento del 4,4%, gli utili sono scesi a 78,4 milioni con un calo del 43,8% rispetto al 2016."}
{"id": "2136233", "revid": "729019", "url": "https://it.wikipedia.org/wiki?curid=2136233", "title": "Stonehouse (Gloucestershire)", "text": "Stonehouse \u00e8 una cittadina del Gloucestershire, in Inghilterra."}
{"id": "2136234", "revid": "287204", "url": "https://it.wikipedia.org/wiki?curid=2136234", "title": "La voce del mare", "text": "La voce del mare (\"Eyes of Fire\") \u00e8 un libro rosa scritto da Heather Graham nel 1995, stampato nel 1996 nella collana \"I nuovi bestsellers Special\" dalla \"Harlequin Mondadori\".\nTrama.\nUn avvicente romanzo ambientato su un'isola incantata immersa nel verde e circondata dalle acque cristalline del mare al largo della Florida.\nSamantha \u00e8 una splendida ragazza che gestisce quest'isola e pi\u00f9 esattamente un campeggio pieno di turisti appassionati di pesca subacquea e lei \u00e8 la loro istruttrice. L'avventura inizia quando sull'isola arriva un personaggio che ha fatto parte nel passato, della vita di Samantha, precisamente il suo ex fidanzato Adam. Anche se non vuole ammetterlo, Samantha nel rivederlo, prova subito una grande attrazione per lui e un forte sentimento di odio e amore per ci\u00f2 che \u00e8 successo tra loro in passato.\nSull'isola si susseguono una serie di avvenimenti strani legati ai personaggi presenti in quel momento al campeggio e alla scomparsa anni prima del padre di Samantha e di un probabile segreto che lei inconsciamente conosce. Adam casualmente (ma poi non sar\u00e0 casuale) arriva sull'isola proprio mentre la vita di Samantha \u00e8 in pericolo.\nLei confusa, non sa che Adam \u00e8 tornato per aiutarla, e cos\u00ec lei sospetta che sia lui il colpevole di ci\u00f2 che succede sull'isola.\nIl finale \u00e8 mozzafiato, con lotte e colpi di scena fino all'ultima pagina. Toccher\u00e0 ad Adam riconquistare la fiducia di Samantha e portarla alla scoperta di un vecchio relitto in fondo al mare che nasconde la verit\u00e0 sulla scomparsa di suo padre."}
{"id": "2136237", "revid": "729019", "url": "https://it.wikipedia.org/wiki?curid=2136237", "title": "Tetbury", "text": "Tetbury \u00e8 un paese di 5.250 abitanti del Gloucestershire, in Inghilterra."}
{"id": "2136238", "revid": "216538", "url": "https://it.wikipedia.org/wiki?curid=2136238", "title": "Mary Wollstonecraft Godwin", "text": ""}
{"id": "2136239", "revid": "1924342", "url": "https://it.wikipedia.org/wiki?curid=2136239", "title": "So What (Pink)", "text": "So What \u00e8 una canzone scritta ed interpretata dalla cantante statunitense Pink. \u00c8 stata pubblicata come primo singolo dal suo quinto album, \"Funhouse\".\nIl brano \u00e8 uno dei pi\u00f9 conosciuti e di successo della cantante a livello mondiale.\nDescrizione.\nAlla realizzazione del brano hanno partecipato anche il produttore Max Martin e Shellback. Martin aveva precedentemente collaborato con Pink in \"U + Ur Hand\", \"'Cuz I Can\" e \"Who Knew\".\n\"So What\" \u00e8 stata interpretata da Pink durante gli MTV Video Music Awards, il 7 settembre 2008 ed \u00e8 stata utilizzata per promuovere l'MTV Video Music Awards Latin America.\nNel fine settimana del 26 settembre 2008, \"So What\" \u00e8 arrivato al primo posto della classifica statunitense, segnando la seconda numero 1 per Pink nel proprio Paese dai tempi \"Lady Marmalade\", che arriv\u00f2 alla numero 1 negli States nel 2001. In seguito il singolo \u00e8 riuscito a raggiungere la vetta di numerose classifiche in tutto il mondo.\nIl significato della canzone \u00e8 che, anche se ormai lei \u00e8 divorziata, si far\u00e0 forza e andr\u00e0 avanti, invece che piangere su se stessa.\nIl video.\nIl regista Dave Meyers ha diretto il video di \"So What\" con cui Pink aveva gi\u00e0 lavorato in precedenza, tra gli altri, per i video di \"U + Ur Hand\" e \"Stupid Girls\", che avevano vinto gli MTV Video Music Award nella categoria \"miglior video pop\". Il video \u00e8 stato trasmesso per la prima volta il 22 agosto. Nel video si alternano varie scene in cui la cantante, piena di rancore verso il marito che l'ha lasciata, compie atti di sfogo come inveire contro una coppia di neo-sposi o tagliare l'albero su cui erano intagliati i loro nomi dentro un cuore, e quando appare nuda davanti ad una folla di giornalisti. La canzone in s\u00e9 gira intorno al concetto di abbandono e frustrazione conseguente. Nel video fanno una comparsa Jessica Simpson, Carey Hart, ex marito di Pink (ora sposati con due figli) e il produttore Butch Walker.\nSuccesso e vendite.\nLa canzone \u00e8 uscita alla fine dell'estate 2008 e partire dalla sua diffusione radiofonica ha ricevuto un grande apprezzamento, questo grazie anche alla forte promozione effettuata della stessa Pink. A fine settembre \"So What\" ha iniziato a prendere un posto sempre pi\u00f9 di rilievo nelle classifiche, fino a conquistare con l'uscita dell'album, la vetta delle classifiche di ben tredici stati ed entrando in numerose altre top 10. Grazie a questi risultati, ad oggi \"So What\" \u00e8 il singolo di maggiore successo della cantante dopo \"Lady Marmalade\" cantata per\u00f2 in collaborazione con altre tre cantanti. Le vendite totali di \"So What\" sono pari 7,000,000 copie. Il singolo ha riscontrato un certo successo anche in Italia, dove \u00e8 entrato nella top 20."}
{"id": "2136240", "revid": "335379", "url": "https://it.wikipedia.org/wiki?curid=2136240", "title": "DeA Kids +1", "text": ""}
{"id": "2136241", "revid": "125061736", "url": "https://it.wikipedia.org/wiki?curid=2136241", "title": "Interfaccia neurale", "text": "Una interfaccia neurale, nota anche con il termine inglese \"Brain-computer interface\" (BCI, letteralmente \"interfaccia cervello-computer\"), un mezzo di comunicazione diretto tra un cervello (o pi\u00f9 in generale parti funzionali del sistema nervoso centrale) e un dispositivo esterno quale ad esempio un computer. Nelle classiche BCI mono-direzionali, il dispositivo esterno riceve comandi direttamente da segnali derivanti dall'attivit\u00e0 cerebrale, quali ad esempio il segnale elettroencefalografico. Le interfacce neurali monodirezionali rappresentano quindi la funzione complementare a quella delle neuroprotesi, che invece sono dedicate tipicamente al sistema nervoso periferico. Le BCI bi-direzionali combinano il descritto canale di comunicazione con una linea di ritorno che permetterebbe lo scambio di informazioni tra il dispositivo esterno e il cervello.\nNel contesto dell'ingegneria biomedica e della neuroingegneria, il ruolo svolto dalle BCI \u00e8 nella direzione di sistemi di supporto funzionale e ausilio per persone con disabilit\u00e0. L'acquisizione e l'interpretazione di segnali elettroencefalografici \u00e8 stata utilizzata con successo per comandare il movimento di una sedia a rotelle su percorsi predefiniti, o la sintesi vocale di un set definito di parole. Applicazioni nel campo della domotica sono in fase di studio.\nApplicazioni alla nanoscala.\nLe interfacce neurali che si basano sulla conduzione elettrica consistono generalmente in una serie di elettrodi a contatto diretto con il tessuto nervoso. Questi strumenti hanno permesso una migliore conoscenza delle malattie neurologiche e, in molti casi, la possibilit\u00e0 di trattare queste condizioni patologiche con il fine di curare o quanto meno alleviare i sintomi che si ripercuotono sul paziente. Esempi di applicazioni in ambito clinico di questi strumenti includono le protesi cocleari, la stimolazione cerebrale profonda (DBS) e le protesi motorie. In tutti questi casi la direzione della ricerca consiste nella riduzione della dimensione delle interfacce bioelettriche per minimizzare il danno al tessuto nervoso e massimizzare la selettivit\u00e0, ed \u00e8 in questo campo che trovano applicazione le nanotecnologie.\nDimensioni e propriet\u00e0 elettriche.\nGeneralmente le dimensioni degli elettrodi variano da alcuni micrometri fino al millimetro, ad esempio l\u2019area di contatto di ogni elettrodo per la DBS \u00e8 approssimativamente 6 mm2, una dimensione di diversi ordini di grandezza maggiore rispetto alla dimensione delle cellule che vanno a stimolare. Questa differenza di estensione \u00e8 causa di effetti collaterali associati alla deep-brain stimulation per disordini motori, quali ad esempio la difficolt\u00e0 di parola. Per interfacce a scopo di monitoraggio di segnali elettrici si ha che il rumore termico del segnale registrato \u00e8 proporzionale alla radice quadrata della componente resistiva dell\u2019impedenza, si ha dunque difficolt\u00e0 nella rilevazione dei singoli segnali elettrici e a distinguerli dal rumore di fondo. Per questi motivi la ricerca \u00e8 indirizzata verso la deposizione di film come ossido di iridio o polimeri conduttivi, in modo da ridurre l\u2019impedenza degli elettrodi, e sullo sviluppo di nanostrutture in grado di condurre e interfacciarsi anche con il singolo neurone.\nNanotubi come interfacce bioelettriche.\nI nanotubi di carbonio denominati anche pi\u00f9 brevemente CNT (carbon nanotubes) hanno dimostrato in questi anni una notevole importanza nel settore biomedico grazie alle loro propriet\u00e0 elettriche, termiche e meccaniche. In particolare nell\u2019ambito della Neurologia sono state studiati principalmente per le loro caratteristiche elettriche e dimensioni che li rendono capaci di interagire con un singolo neurone e di trasmettere al contempo segnali elettrici. Essi si dividono in pi\u00f9 classi: \"single-walled\" (\"a parete singola\"), \"double-walled\" (\"a parete doppia\") e \"multi-walled\" (\"a pi\u00f9 pareti\"). I \"single-walled\" hanno forma cilindrica e spessore della parete di un solo atomo, i \"double\"- e \"multi\"- hanno pareti dello spessore di due o pi\u00f9 atomi rispettivamente, il loro costo \u00e8 minore ma presentano caratteristiche tecnologiche (quali la capacit\u00e0 di adesione delle cellule) inferiori ai \"single\"-\"walled\". Una dimostrazione della loro importanza come interfacce bioelettriche \u00e8 data dagli elettrodi rivestiti di CNT che dimostrano elevate capacit\u00e0 elettriche specifiche e permettono di essere utilizzate come supercondensatori con impedenza ridotta. Infine dimostrano di possedere un\u2019elevata densit\u00e0 di carica, superiore a molti tipi diversi di elettrodi. \nIn quanto a biocompatibilit\u00e0 si sono svolte numerose ricerche per comprendere in che modo i CNT reagiscano ai vari tessuti che potrebbero incontrare nel corpo umano. In particolare queste ricerche si sono basate sul confronto tra i CNT e altri substrati di crescita quali vetro o plastiche, andando a rapportare lo sviluppo, la proliferazione, l\u2019adesione e delle cellule del tessuto nervoso.\nNumerosi gruppi hanno dimostrato le capacit\u00e0 di \u201ctappeti\u201d (\"mats\") di CNT, depositati su diversi substrati, di permettere la crescita di neuroni primari dell\u2019ippocampo e della corteccia di alcuni topi rilevando al contempo l\u2019importanza della funzionalizzazione dei nanotubi. Tuttavia, nonostante le prove di biocompatibilit\u00e0 in vitro, sono stati osservati diversi casi di stress ossidativi che possono portare a fenomeni infiammatori che di fatto portano a ridurre e ad annullare le capacit\u00e0 elettriche dei CNT, limitandone il loro utilizzo in interfacce neurali che devono permanere a tempo indefinito nel tessuto nervoso.\nMesh-deposited CNT.\nI CNT hanno dimostrato di essere in grado di formare dei semplici accoppiamenti resistivi con l\u2019ambiente extracellulare, nonostante alcuni studi abbiano portato a sviluppare una teoria di accoppiamento pi\u00f9 complessa basata su un accoppiamento resistivo maggiormente diretto con l\u2019interno della cellula e i CNT del substrato, (le interazioni tra membrana cellulare e CNT sono ancora in fase di studio). Lo sviluppo in particolare in quest\u2019ambito \u00e8 stato portato avanti attraverso la elettrodeposizione di una mesh di CNT su siti specifici di alcuni microelettrodi basati su una struttura planare di ossido di indio-stagno, dimostrando notevoli miglioramenti nella misurazione di differenze di potenziale sia \"in vivo\" che \"in vitro\". La presenza dei CNT come coating ha ridotto significativamente l\u2019impedenza e i livelli di rumore durante la misurazione e la stimolazione delle cellule della corteccia motoria di topo. \nDa notare inoltre che le procedure di coating con le mesh di CNT, che includono deposizione elettrochimica, modificazione covalente ed elettropolimerizzazione di polimeri conduttivi possono essere condotte a temperatura ambiente attraverso substrati metallici tipicamente usati in esperimenti di registrazione neurofisiologica.\nCNT allineati verticalmente.\nRispetto alla disposizione a mesh descritta precedentemente, la configurazione di CNT allineati verticalmente presenta diversi vantaggi, quali ad esempio una migliore interfaccia con cellule e tessuti tramite una struttura maggiormente tridimensionale. Per ottenere questa disposizione dei nanotubi si sono preparati dei substrati con siti attivati creati fotolitograficamente sui quali sono stati fatti crescere CNT fino a 10 micrometri tramite Deposizione chimica da vapore. Inoltre successivi studi hanno dimostrato come tramite l\u2019utilizzo di polimeri, quali polipirrolo, fosse possibile stabilizzare la struttura anche in ambiente acquoso costituendo un substrato adatto alla crescita neuronale e dei neuriti, che si sono sviluppati tra i nanotubi.\nProspettive future.\nI progressi fatti finora con gli elettrodi basati sui CNT implicano delle notevoli potenzialit\u00e0 di interfaccia con il sistema nervoso (un esempio potrebbe essere la neurorealt\u00e0, un tipo ipotetico di realt\u00e0 virtuale). Oltre alle migliori capacit\u00e0 di registrazione e stimolazione elettrica, i CNT offrono la possibilit\u00e0 di investigare la presenza di neurotrasmettitori ossidabili (tramite \u201cvoltammetric detection\u201d) come la dopamina, il che potrebbe essere la base per un sistema di controllo attivo nell\u2019ambito terapeutico (ad esempio malattia di Parkinson). In tal modo i nanotubi di carbonio sembrano essere un promettente strumento per il passaggio dalla ricerca alla terapia medica."}
{"id": "2136243", "revid": "124036814", "url": "https://it.wikipedia.org/wiki?curid=2136243", "title": "Federico Badoer", "text": "Biografia.\nPatrizio veneto, esponente di una delle pi\u00f9 antiche famiglie veneziane, e in particolare figlio del senatore Alvise (1483-1554), fece parte della magistratura veneziana e del Consiglio dei Dieci, ma si mise in evidenza \u2013 soprattutto \u2013 come ambasciatore presso diverse corti. Nel 1547 fu da Guidobaldo II della Rovere: la sua \"Relazione sul Ducato di Urbino\", discussa nel Senato di Venezia, venne pi\u00f9 volte pubblicata.\nAltri impegni connessi al suo ufficio lo portarono in Austria, nel 1550, da Ferdinando I d'Asburgo, e in Spagna da Carlo V dal 1554 fino all'abdicazione. I dispacci di Badoer, inviati a Venezia tra il 1555 e il 1556, anch'essi pubblicati, furono utili, in effetti, per stilare un ritratto preciso degli ultimi anni dell'Imperatore dei Romani. Fino al 1557 rimase in Spagna, come ambasciatore presso Filippo II.\nIn corrispondenza con alcuni fra i pi\u00f9 noti umanisti del tempo, quali Pietro Bembo, Bernardo Tasso e Pietro Aretino, che gli dedicarono alcune delle loro pi\u00f9 importanti opere, nel 1558 fond\u00f2 a Venezia, con sede nella sua casa, l'Accademia Veneziana, conosciuta anche come \"Accademia della Fama\". Tale istituzione culturale, che ha avuto un ruolo non marginale nella diffusione del pensiero umanista e, pi\u00f9 in generale, nella storia del libro a stampa, utilizzando per le proprie pubblicazioni le aldine e, per esse, chiamando Paolo Manuzio a dirigerne la tipografia, ebbe un programma innovativo, ma che non riusc\u00ec a perseguire se non in minima parte. Essendo infatti legata a doppio filo con l'attivit\u00e0 del suo amministratore, Federico Badoer appunto, il fallimento di essa nel 1561 coincise con la fine della carriera politica del suo fondatore, che venne rinchiuso in carcere."}
{"id": "2136248", "revid": "640277", "url": "https://it.wikipedia.org/wiki?curid=2136248", "title": "Pallanuoto ai Giochi panamericani", "text": "Il torneo di pallanuoto \u00e8 stato disputato all'interno del programma dei Giochi Panamericani fin dalla prima edizione del 1951. Il torneo femminile ha esordito solo nel 1999. Si tratta del principale torneo continentale di pallanuoto organizzato dalla UANA, che al di fuori di questa rassegna organizza solamente i campionati junior ed i vari tornei di qualificazione a questa e ad altre manifestazioni.\nIl torneo si \u00e8 spesso giocato secondo la formula del girone unico, ma nelle ultime edizioni viene disputato in due fasi: una fase preliminare a gironi ed una ad eliminazione diretta. Il campionato serve inoltre come qualificazione per i Giochi olimpici, che si svolgono sempre nell'anno successivo.\nLa nazione pi\u00f9 vincente, sia in ambito maschile che femminile, sono gli Stati Uniti."}
{"id": "2136251", "revid": "170280", "url": "https://it.wikipedia.org/wiki?curid=2136251", "title": "Ontologia fisica", "text": ""}
{"id": "2136259", "revid": "762947", "url": "https://it.wikipedia.org/wiki?curid=2136259", "title": "Bart Ehrman", "text": "Ricopre il ruolo di James A. Gray Distinguished Professor e di Chair of the Department of Religious Studies (\"Presidente del Dipartimento di studi religiosi\") dell'Universit\u00e0 della Carolina del Nord a Chapel Hill. Dopo un'iniziale adesione ad una visione fondamentalista della Bibbia secondo l'idea di un'ispirazione verbale assoluta, ha ribaltato la propria posizione contribuendo a diffondere l'idea che i testi originali del Nuovo Testamento siano stati alterati dagli scribi nel corso dei secoli per vari motivi, e che queste alterazioni abbiano influenzato e influenzino l'interpretazione del testo biblico ancora oggi.\nFormazione e carriera accademica.\nEhrman \u00e8 cresciuto nel Kansas, a Lawrence, dove ha frequentato le scuole superiori. Ha iniziato a studiare la Bibbia (nelle lingue originali) presso il Moody Bible Institute; nel 1978 si \u00e8 laureato (grado BA, \"bachelor of arts\") al Wheaton College, in Illinois. ha conseguito nel 1985 un PhD (dottorato di ricerca) e il grado di \"M.Div.\" (\"Master of Divinity\") presso il Seminario Teologico di Princeton, dove ha studiato sotto la guida (fra gli altri) di Bruce Metzger. Sia la laurea che il dottorato sono stati conseguiti \"magna cum laude\".\nConcluso il suo percorso di studi, Ehrman ha insegnato per quattro anni alla Rutgers University, per poi essere assunto alla Universit\u00e0 della Carolina del Nord a Chapel Hill, dove insegna dal 1988. \u00c8 attualmente condirettore della rivista accademica \"Vigiliae Christianae\" e ha pubblicato articoli per \"Time\", \"Newsweek\", \"The New York Times\", \"The New Yorker\" e \"The Washington Post\".\nEsperienza di fede.\nEhrman \u00e8 cresciuto in una famiglia anglicana ed era originariamente membro della Chiesa Episcopale degli Stati Uniti d'America; durante la sua adolescenza, \u00e8 divenuto un cristiano evangelico \"born again\". Nei suoi libri egli d\u00e0 conto della sua esperienza gioiosa di rinascita, colta attraverso la percezione chiara e solida che Dio aveva \"veramente\" ispirato le parole della Bibbia e protetto la sua redazione da qualsiasi errore. \nIl suo desiderio di conoscere il testo biblico originale lo ha indotto ad iscriversi al Moody Bible Institute, dove ha studiato non solo le lingue antiche, ma anche le tecniche di critica testuale. Tuttavia, l'approfondimento dei suoi studi di biblistica ed esegesi biblica lo ha convinto della necessit\u00e0 e dell'opportunit\u00e0 di iniziare a conclamare le discrepanze fra i manoscritti biblici piuttosto che compiere infruttuosi e inopportuni sforzi di attenuarne (e addirittura armonizzarne) le incongruenze.\nEhrman ha lasciato quindi l'evangelicalismo ed \u00e8 tornato alla Chiesa Episcopale, rimanendo cristiano per quindici anni; poi, scontrandosi insanabilmente con il problema del male e della sofferenza, ha optato per una posizione agnostica.\nStoricit\u00e0 di Ges\u00f9.\nContro i sostenitori della tesi mitista, Ehrman afferma che Ges\u00f9 sia realmente esistito e che fosse un profeta ebreo apocalittico, progressivamente divinizzato dai suoi fedeli dopo la sua morte. Secondo Ehrman, Ges\u00f9 fu processato per il crimine di ribellione contro l'Impero romano, condannato e infine crocifisso. Sempre secondo Ehrman, Ges\u00f9 viene rappresentato come rivoltoso nei tre Vangeli sinottici stessi, scritti circa 40 anni dopo la sua morte, dove non afferma mai di essere Dio."}
{"id": "2136262", "revid": "767487", "url": "https://it.wikipedia.org/wiki?curid=2136262", "title": "Fr\u00e9d\u00e9ric Henri Le Normand de Lourmel", "text": "Biografia.\nFiglio di ufficiale, Fr\u00e9d\u00e9ric Henri Le Normand de Lourmel nacque a Pontivy (Napol\u00e9onville, Morbihan). Nel 1828 entr\u00f2 all'accademia di Saint-Cyr, e dopo il periodo di istruzione venne inviato in Africa nel 1841 e divenne colonnello nel 1849. Pi\u00f9 volte encomiato, si fece onore a Zaatcha (Algeria) e nella campagna di Cabilia nel 1850. Nel 1852, venne nominato aiutante di campo di Napoleone III con il grado di generale di brigata. Nel 1854 si un\u00ec all'armata di Oriente. Inseguendo le armate russe e la quarta divisione fino a Sebastopoli cadde nella battaglia di Inkerman (Crimea), venendo mortalmente ferito da una pallottola che gli trapass\u00f2 il petto.\nUna strada ed una stazione della Metropolitana di Parigi portano il suo nome oltre che una strada del suo paese natale, Pontivy."}
{"id": "2136263", "revid": "149727", "url": "https://it.wikipedia.org/wiki?curid=2136263", "title": "Ferrovia Cremona-Treviglio", "text": ""}
{"id": "2136266", "revid": "729019", "url": "https://it.wikipedia.org/wiki?curid=2136266", "title": "Ferrovia Treviglio-Cremona", "text": "La ferrovia Treviglio-Cremona \u00e8 una linea ferroviaria italiana di propriet\u00e0 statale a scartamento ordinario che collega la citt\u00e0 di Cremona a quella di Treviglio.\nLa gestione dell'infrastruttura e degli impianti ferroviari \u00e8 affidata a RFI SpA, societ\u00e0 del gruppo Ferrovie dello Stato, che definisce la linea come complementare.\nStoria.\nTra gli impegni che la \"S\u00fcdbahn\" si era assunta assieme a quello di completare la costruzione della ferrovia Milano-Venezia vi fu quello di costruire una strada ferrata da Treviglio a Cremona, allo scopo di dotare la citt\u00e0 sul Po di un collegamento ferroviario.\nIl progetto della linea ferroviaria si innestava nel contesto della rete asburgica lombardo-veneta. Fin dagli anni quaranta del XIX secolo, la pianura centrale lombarda era attraversata dalla Milano-Treviglio, primo tronco della ferrovia Ferdinandea. Negli anni successivi ci furono diverse richieste da parte del notabilato cremasco, cremonese e mantovano di costruire una seconda linea meridionale alla Ferdinandea stessa che da Treviglio unisse le tre citt\u00e0 per congiungersi alla costruenda Mantova-Verona presso Sant'Antonio Mantovano. L'obiettivo di queste richieste era di migliorare i collegamenti con la citt\u00e0 di Milano, a quel tempo affidati a servizi di diligenze.\nA met\u00e0 degli anni cinquanta erano stati presentati diversi progetti allo scopo di unire la citt\u00e0 di Cremona a Milano: passando per Treviglio, per Codogno (come diramazione della progettata Milano-Piacenza) e per Lodi (tramite l'ipotizzata ferrovia cremonese-cremasca-lodigiana). In questo contesto, grazie all'influenza del cremasco Carlo Donati, con la convenzione del 27 novembre 1856, la societ\u00e0 ferroviaria dei Rothschild accett\u00f2 anche la costruzione della linea ferroviaria Treviglio-Cremona in cambio della possibilit\u00e0 di utilizzare il gi\u00e0 esistente tronco Milano-Treviglio. L'impegno iniziale della \"S\u00fcdbahn\" era quello di completare la strada ferrata entro il 1861, tuttavia lo scoppio della seconda guerra di indipendenza rimand\u00f2 i programmi.\nA seguito del Trattato di Zurigo, che sanciva la separazione politica fra la rete ferroviaria austriaca e quella italiana, e della Convenzione del 25 giugno 1860, la concessione del progetto fu passata ad una nuova societ\u00e0 la quale era sempre con la maggioranza del capitale in mano ai Rothschild: la \"Societ\u00e0 delle Strade Ferrate della Lombardia e dell'Italia Centrale\". Questa impresa si impegn\u00f2 a costruire la linea entro il 1863, ottenendo in cambio l'esercizio della stessa fino al 1 gennaio 1955.\nIl progetto definitivo fu redatto da Cesare Bernardi che predispose anche quello dell'originario ponte sul Serio. Nel 1862 cominciarono i lavori di sbancamento e di posa della massicciata. Al termine dello stesso anno, il tracciato, partendo dalla stazione di Treviglio, giungeva fino a Soresina e quindi fu aperto all'esercizio il 1\u00ba gennaio dell'anno successivo. Su richiesta dell'onorevole Stefano Jacini, il 16 marzo dello stesso anno fu aperto all'esercizio il tronco da Soresina a Casalbuttano, mentre la linea intera fu inaugurata il 1\u00ba maggio.\nAl momento dell'inaugurazione, i fabbricati viaggiatori e il magazzino merci della stazione di Crema erano in legno. Una situazione considerata provvisoria dato che l'impresa ferroviaria costruttrice manifest\u00f2 l'intenzione di sostituirli in tempi successivi con edifici in muratura, che vennero realizzati due decenni dopo. Il tronco Olmeneta-Cremona fu predisposto per un eventuale raddoppio, mentre per il tratto restante furono effettuati gli espropri necessari. L'attraversamento della ferrovia sul territorio di Vailate fu impedito dal notabilato locale per cui Bernardi dovette progettare un nuovo tracciato all'interno del territorio di Caravaggio.\nDal 1863 ai giorni nostri.\nNei decenni successivi, la linea segu\u00ec le vicende delle propriet\u00e0 ferroviarie dei Rothschild. con la Convenzione dal 1865 fu gestita dalla Societ\u00e0 per le Ferrovie dell'Alta Italia, la quale fu acquistata dallo Stato nel 1875. Conseguentemente il Governo procedette al riscatto della strada ferrata.\nNel 1878 con il completamento della direttissima Treviglio-Rovato, il nodo riguardante le stazioni trevigliesi fu rivoluzionato. Fu soppresso il tronco diretto fra la vecchia stazione di Treviglio, che fu dismessa, e la stazione di Caravaggio, sostituito da un tratto ferroviario passante per la nuova stazione di Treviglio.\nA seguito delle convenzioni ferroviarie del 1885, la ferrovia entr\u00f2 nella Rete Adriatica, esercita dalla Societ\u00e0 Italiana per le strade ferrate meridionali. Nel 1905, per il processo di statizzazione delle ferrovie, fu presa in carico dalle Ferrovie dello Stato.\nPer quanto riguarda l'abbandono della trazione a vapore, la Treviglio-Cremona fu dotata di automotrici diesel dal 1966 fino al 14 maggio 1977, data in cui venne attivata l'elettrificazione.\nCaratteristiche.\nLa linea \u00e8 una ferrovia a binario singolo, lunga 64,5\u00a0km, ed elettrificata in corrente continua da 3000 volt. Lo scartamento adottato \u00e8 quello ordinario da 1435 mm.\nAl momento dell'inaugurazione, la ferrovia era lunga 66 chilometri ed era dotata di sette stazioni, oltre ai capolinea, e di cinquantotto case cantoniere. Le curve erano quindici, mentre la pendenza massima, che si raggiungeva nel tratto tra Treviglio e Caravaggio, era del 5\u2030.\nPercorso.\nIl percorso della ferrovia \u00e8 del tutto pianeggiante e sviluppato principalmente in direzione nord-sud. Attraversa le citt\u00e0 di Caravaggio, Crema, Castelleone e Soresina, oltre a numerosi centri minori. La linea \u00e8 interamente a binario unico.\nLa parte terminale di linea, a sud della stazione di Olmeneta, \u00e8 condivisa con la ferrovia Brescia-Cremona, attivata nel 1866.\nTraffico.\nLa linea \u00e8 servita esclusivamente da treni regionali Treviglio-Cremona eserciti da Trenord, a cadenza oraria per ogni direzione, che effettuano tutte le fermate. Nelle ore di punta alcune coppie di treni sono prolungate su Milano Porta Garibaldi, offrendo quindi un collegamento diretto con il capoluogo lombardo ai centri serviti dalla linea.\nBibliografia.\nUlteriori approfondimenti (non utilizzati per la stesura della voce)"}
{"id": "2136270", "revid": "123987971", "url": "https://it.wikipedia.org/wiki?curid=2136270", "title": "Keyword stuffing", "text": "Keyword stuffing (in lingua italiana: \"ripieno\" o \"imbottitura di parole chiave\") \u00e8 un termine relativo all'ambito web e seo che indica l'utilizzo di tecniche considerate poco corrette al fine di aumentare la propria visibilit\u00e0 sui motori di ricerca. In altre parole: ripetere in un testo la \"keyword\" da ottimizzare fino all'esasperazione. Tale \"tecnica\" \u00e8 ormai malvista dai principali motori di ricerca.\nTermine.\nIl termine deriva dalle parole keyword, che nel web marketing e nel posizionamento sui motori di ricerca ha assunto il significato di \"gruppo di parole su cui \u00e8 incentrata la pagina web in questione\" (Es. \"costruire una capanna, costruzione capanna\" sono esempi di keyword per una pagina web che tratti della costruzione di capanne) e stuffing, ovvero \"imbottitura\", \"ripieno\".\nTecniche di keyword stuffing.\nTra le varie tecniche usate nel keyword stuffing vi possiamo riconoscere due filoni nettamente contraddistinti:\nFake keyword stuffing.\nSi tratta di una tecnica che prevede la scrittura della pagina web pregna di parole chiave per altri ambiti, non correlati al tema stesso della pagina (per esempio, con meta tag a sfondo sessuale) e contenuti nascosti sempre non attinenti al tema della pagina web che, ricevendo molte visite \"anche\" grazie all'indicizzazione su diversi temi nei motori di ricerca, scala molte posizioni nelle SERP.\nReal keyword stuffing.\n\u00c8 una tecnica meno pericolosa ma sempre deprecata di \"keyword stuffing\", che consiste nel redigere una pagina scrivendo un altissimo numero di volte la stessa frase, lo stesso contenuto per cui vorremmo essere ben indicizzati nelle SERP.\nPer non guastare l'aspetto della pagina tante di queste ripetizioni vengono spesso celate ai visitatori \"fisici\" mediante varie tecniche.\nTecniche per mascherare il keyword stuffing.\nPer mascherare questi atteggiamenti poco coscienti da parte di avventati (e poco esperti) webmaster vengono utilizzati nella maggioranza dei casi escamotage via CSS che rendono impossibile alla persona fisica la localizzazione di questi \"tranelli\" per i motori di ricerca.\nCSS display.\nIn molti utilizzano posizionare all'interno della pagina web un contenitore che come attributo CSS abbia:\ndiv.mio_contenitore {\n display:none;\nnon considerando che ormai i motori hanno imparato a non seguire i contenuti non visibili \"anche\" agli utenti fisici.\nColori contingenti.\nSu pagine a sfondo bianco si \u00e8 soliti mascherare le keyword \"di troppo\" applicando esclusivamente al loro contenitore lo stesso colore dello sfondo della pagina:\np.keyword {\n background-color:#ffffff;\nTecnica che oggi i vari crawler dei motori di ricerca riescono tranquillamente a scovare.\nMETA tag \"furbi\".\nIn molte pagine web fino a molti anni fa era molto facile, analizzando il codice sorgente, ritrovarsi meta tag simili:\n&lt;meta name=\"keywords\" content=\"sesso, orgia, video erotici, \" /&gt;\nperch\u00e9 la pagina risultasse in cima a molte SERP.\nQuesta tecnica oggi \u00e8 completamente inutile, in quanto Google ha pi\u00f9 volte dichiarato negli ultimi anni, che non presta la minima attenzione al contenuto del meta tag \"keyword\".\nVantaggi di queste tecniche.\nAl momento attuale il \"keyword stuffing\" \u00e8 diventata una pratica oltremodo controproducente per il posizionamento e l'ottimizzazione di un sito web. Di fatto \u00e8 una sovra-ottimizzazione tutt'altro che necessaria, per quanto intuitiva e semplice possa sembrare; alla prova dei fatti non esiste alcuna prova concreta che si tratti di un fattore realmente efficace, comunque da non utilizzare in nessun caso perch\u00e9 ignorato da Google, e frequente causa di penalizzazioni per spam.\nUtilizzando una delle tecniche sopra descritte si hanno altissime percentuali di finire nelle blacklist dei motori di ricerca, con conseguente rimozione da tutte le SERP: oramai i motori hanno elaborato tecniche in grado di smascherare molti dei pi\u00f9 comuni atteggiamenti poco etici dei webmaster (nella stessa categoria: cloaking, usare pagine di doorway), ed \u00e8 quindi diventato totalmente inutile utilizzare queste tecniche per aspirare a solidificare la propria presenza sui motori di ricerca pi\u00f9 comuni.\nInoltre, connesso a questo argomento, dobbiamo ricordare che \"keyword density\" e \"keyword\" in generale hanno praticamente perso tutto il peso acquistato a fine anni novanta nel \"ranking\" di una pagina web."}
{"id": "2136272", "revid": "333161", "url": "https://it.wikipedia.org/wiki?curid=2136272", "title": "Bart D. Ehrman", "text": ""}
{"id": "2136275", "revid": "1005847", "url": "https://it.wikipedia.org/wiki?curid=2136275", "title": "Elezioni europee del 1999", "text": "Le elezioni europee del 1999 si sono tenute per eleggere tutti e 626 i iscritti della V legislatura del Parlamento europeo, rappresentanti dei cittadini dei 15 stati dell'Unione europea; si sono svolte tra il 10 e il 13 giugno 1999. L'affluenza alle urne \u00e8 stata generalmente bassa, eccetto che nel Belgio e nel Lussemburgo, dove il voto \u00e8 obbligatorio e dove le elezioni nazionali si tenevano negli stessi giorni. Quelle del 1999 sono state le prime elezioni in cui Austria, Finlandia e Svezia hanno partecipato insieme agli altri stati membri, avendo acceduto all'UE nel 1995 ed avendo quindi votato separatamente. Le elezioni successive si sono tenute nel 2004.\nSistema di voto.\nNon vi fu un sistema di voto unico per tutti gli stati membri ma ognuno di essi adott\u00f2 un proprio metodo, stabilito con legge nazionale.\nIl Regno Unito, il Belgio, l'Irlanda e l'Italia usarono un sistema proporzionale con suddivisione del territorio in circoscrizioni. Tutte le altre nazioni utilizzarono un sistema proporzionale unico nazionale.\nDistribuzione dei seggi.\nLa distribuzione dei 626 seggi venne stabilita in base alla popolazione degli Stati membri:\nEsito.\nCristiano-democratici/Conservatori.\nIl Gruppo del Partito Popolare Europeo - Democratici Europei ebbe un buon risultato, ottenendo 23 seggi in pi\u00f9 e nove nel riordinamento dei gruppi, ottenendo un totale di 233 seggi e superando la sinistra, passando al primo posto per numero di membri. Per placare l'euroscetticismo in aumento nel Partito Conservatore del Regno Unito, il gruppo fu ridenominato \"PPE-DE\" per il nuovo Parlamento, facendo rinascere parzialmente il nome dell'ex partito Democratici Europei, che si era unito al PPE nel 1992.\nSocial Democratici.\nIl Gruppo del Partito del Socialismo Europeo perse 34 seggi scivolando in seconda posizione per consistenza numerica.\nLiberali/Liberal Democratici.\nIl Gruppo del Partito Europeo dei Liberali, Democratici e Riformatori ottenne un seggio in pi\u00f9 delle elezioni precedenti e sette nel riordinamento dei gruppi, ottenendo un totale di 50 seggi e mantenendo la posizione di terzo gruppo maggiore. L'Alleanza Radicale Europea non si ricostitu\u00ec.\nVerdi - Regionalisti.\nI verdi e i regionalisti che, in precedenza, avevano rispettivamente dato vita al Gruppo Verde e all'Alleanza Radicale Europea, nel 1999 formarono il gruppo I Verdi/Alleanza Libera Europea, annoverando 48 europarlamentari.\nComunisti ed estrema sinistra.\nIl gruppo Sinistra Unitaria Europea/Sinistra Verde Nordica ottenne un seggio in pi\u00f9 rispetto alle elezioni precedenti e sette al riordinamento dei gruppi successivo, innalzando i suoi membri da 34 a 42.\nConservatori nazionali.\nL'Unione per l'Europa perse 17 seggi. Il gruppo si divise durante il riordinamento dei gruppi, e il Fianna F\u00e1il irlandese e il Centro Democratico Sociale - Partito Popolare portoghese formarono un nuovo gruppo chiamato Unione per l'Europa delle Nazioni. L'UEN inizi\u00f2 la V legislatura del Parlamento con 31 membri.\nEuroscettici.\nGli euroscettici, in precedenza iscritti al gruppo Europa delle Nazioni, nel 1999 costituirono il gruppo Europa delle Democrazie e delle Diversit\u00e0 (EDD), cui si iscrissero 16 europarlamentari.\nNazionalisti dell'estrema destra.\nSia prima che dopo le elezioni non vi era alcun partito esplicitamente di estrema destra; tutti i membri dell'estrema destra eletti sedettero nel gruppo degli Indipendenti.\nIndipendenti.\nI Non iscritti ottennero un cattivo risultato, perdendo 20 seggi. I membri (due del Belgio, cinque della Francia e undici dell'Italia) cercarono di ottenere i privilegi dei gruppi parlamentari creando anch'essi un gruppo chiamato \"Gruppo tecnico dei deputati indipendenti\" (abbreviato in TGI). Il tentativo all'inizio ebbe successo ed al gruppo fu permesso di iniziare la quinta legislatura finch\u00e9 la posizione legale non fosse stata accertata. Nel mese di settembre il Comitato degli Affari Costituzionali concluse che il gruppo mancava di una posizione coerente, cos\u00ec il TGI fu sciolto (si \u00e8 trattato dell'unico gruppo ad essere mai stato sciolto). I membri del TGI tornarono nel gruppo dei Non iscritti, incrementando il loro numero a 27."}
{"id": "2136282", "revid": "1839090", "url": "https://it.wikipedia.org/wiki?curid=2136282", "title": "Hirschfelde", "text": "Hirschfelde \u00e8 una frazione della citt\u00e0 tedesca di Werneuchen.\nStoria.\nIl comune di Hirschfelde venne soppresso nel 2003 e aggregato alla citt\u00e0 di Werneuchen."}
{"id": "2136284", "revid": "599013", "url": "https://it.wikipedia.org/wiki?curid=2136284", "title": "Krummensee", "text": ""}
{"id": "2136287", "revid": "149727", "url": "https://it.wikipedia.org/wiki?curid=2136287", "title": "Seefeld - L\u00f6hme", "text": ""}
{"id": "2136289", "revid": "287204", "url": "https://it.wikipedia.org/wiki?curid=2136289", "title": "Austin Winkler", "text": "Carriera.\nPrima di formare gli Hinder, Austin cantava in una cover band, scrivendo le sue proprie canzoni che il gruppo rifiut\u00f2 di suonare. In seguito diede vita agli Hinder con Cody Hanson. Ha scritto la canzone \"Lips Of An Angel\", che arriv\u00f2 alla numero 3 nella Billboard Hot 100.\nIl 10 novembre 2013 ha ufficialmente lasciato gli Hinder.\nIl 22 aprile 2016 ha pubblicato il suo primo album da solista, ovvero un EP dal titolo \"Love Sick Radio\".\nVita privata.\nIl 21 dicembre 2007 Winkler \u00e8 stato arrestato a Jonesboro, Arkansas in sospetto di guida in stato di ebbrezza di ritorno dalla sua festa di fidanzamento. Austin e Jami Miller (attrice/modella) si sono sposati a Maui, Hawaii il 30 luglio 2008."}
{"id": "2136290", "revid": "149727", "url": "https://it.wikipedia.org/wiki?curid=2136290", "title": "L\u00f6hme", "text": ""}
{"id": "2136291", "revid": "149727", "url": "https://it.wikipedia.org/wiki?curid=2136291", "title": "Weesow", "text": ""}
{"id": "2136292", "revid": "287204", "url": "https://it.wikipedia.org/wiki?curid=2136292", "title": "Willmersdorf", "text": "Willmersdorf pu\u00f2 riferirsi a:"}
{"id": "2136335", "revid": "287204", "url": "https://it.wikipedia.org/wiki?curid=2136335", "title": "Ordine dell'Aquila nera", "text": "L'Ordine dell'Aquila Nera (in tedesco: \"Hoher Orden vom Schwarzen Adler\") era la pi\u00f9 alta decorazione cavalleresca del Regno di Prussia e poi dell'Impero tedesco dal 1871. L'ordine cadde in disuso dopo l'abdicazione del Kaiser Guglielmo II, ultimo Re di Prussia, nel 1918, divenendo un ordine puramente dinastico e riservato ai membri della Casa di Hohenzollern.\nStoria.\nL'Ordine dell'Aquila Nera venne istituito il 17 gennaio 1701 dal principe elettore Federico III di Brandeburgo che il giorno successivo venne incoronato re in Prussia col nome di Federico I. Formalmente per un sol giorno, dunque, l'onorificenza venne fondata all'interno dell'elettorato del Brandeburgo e poi pass\u00f2 alla Prussia come la principale delle sue onorificenze.\nGli statuti dell'ordine vennero pubblicati il 18 gennaio 1701 e vennero riformati nel 1847. I membri dell'ordine erano limitati ad un ristretto numero di cavalieri, divisi in due categorie, l'una formata dai membri di case regnanti (a loro volta distinti in membri della famiglia Hohenzollern o di altre case regnanti) e di Cavalieri capitolari. Prima del 1847, l'ordine poteva essere concesso esclusivamente ai nobili, ma dopo quella data i Cavalieri capitolari che fossero stati insigniti dell'ordine, avevano diritto alla nobilitazione. I Cavalieri capitolari erano solitamente grandi ufficiali d'esercito o politici di rilievo.\nA partire dal 1862, i membri della famiglia reale prussiana, prima di ricevere l'onorificenza dell'Aquila Nera, dovevano aver ricevuto anche la croce di prima classe dell'Ordine della Corona. L'Ordine venne aperto ad un certo punto anche alle donne e di norma lo ricevevano \"ex officio\" tutte le regine consorti di Prussia e le imperatrici consorte tedesche, e tra le pi\u00f9 famose insignite va ricordata la regina Vittoria del Regno Unito.\nInsegne.\nLa \"medaglia\" dell'ordine consisteva in una croce maltese d'oro, smaltata di blu e inframezzata da aquile tenenti tra le proprie zampe la croce. Il medaglione dorato centrale alla croce portava il monogramma reale di Federico I (\"FR\" per \"Fredericus Rex\").\nLa \"placca\" dell'ordine era solitamente composta da una croce ad otto punte d'argento, attorniata di raggi. Il medaglione centrale rappresentava un'aquila nera su sfondo dorato, circondata da una bordatura bianca col motto \"Suum Cuique\".\nIl \"nastro\" era di colore arancio moir\u00e9 e dello stesso colore era la fascia d'onore che veniva indossata dall'insignito dalla spalla sinistra al fianco destro.\nAlcuni insigniti potevano anche godere del diritto di poter portare il \"collare\" dell'ordine (\"Kette\") attorno al collo, sospendendovi la medaglia. Esso era composto da 24 anelli di ferro, alternate ad aquile prussiane smaltate di nero con un medaglione centrale col motto \"Suum Cuique\", oltre ad una serie di \"FR\" a formare una croce patente.\nUso dei simboli dell'Ordine.\nData l'importanza dell'Ordine per tutto il regno di Prussia, le sue insegne furono largamente utilizzate come simbolo di esclusivit\u00e0 e pertinenza con la casa regnante. Ad esempio nel 1740 il re Federico II fond\u00f2 un corpo di cacciatori d'esercito, i \"Feldj\u00e4ger\" che portavano come distintivo sul loro berretto la stella di gran croce dell'Ordine dell'Aquila nera contornata da foglie di quercia.\nIn quello stesso 1740, inoltre, venne fondata a Berlino la loggia massonica \"dell'Aquila Nera\" che non solo riprese a proprio simbolo la gran croce dell'onorificenza ma anche il motto dell'ordine, \"cuique suum\".\nSu molte delle residenza reali e negli ambienti pubblici di corte in Prussia, non era raro vedere le insegne della decorazione dell'Ordine dell'Aquila Nera come ad esempio sui cancelli del Castello di Charlottenburg, voluto da Federico I.\nInsigniti.\nDalla sua fondazione nel 1701 al 1918, l'Ordine dell'Aquila Nera venne concesso 407 volte, di cui 57 durante il regno di Federico I (1701-1713). Al 1918, l'ordine aveva 14 membri della casa reale prussiana, 1 membro della casa principesca di Hohenzollern, 49 membri di altre case regnanti (inclusi 9 regnanti di stati germanici), e 54 membri domestici.\nTutti i membri della famiglia reale, ricevevano l'onorificenza al compimento del loro decimo anno di et\u00e0 e ne ricevevano il collare al diciottesimo anno di et\u00e0. L'onorificenza veniva concessa di diritto anche alle regine prussiane, mentre gli altri membri donne della famiglia reale ricevevano l'onorificenza dell'Ordine di Luisa. Nell'atto costitutivo era inoltre prevista la clausola che gli insigniti dovessero indossare le decorazioni dell'Ordine ogni giorno della loro vita dopo la loro assegnazione. Alla corte di Berlino, ove ostentare l'onorificenza quotidianamente era un obbligo per gli insigniti, chi si dimenticava di indossare la medaglia dell'Ordine una prima volta doveva pagare un'ammenda di 30 talleri, chi la dimenticava una seconda volta doveva realizzare una donazione di 100 talleri all'orfanotrofio reale di K\u00f6nigsberg e chi non indossava le insegne per la terza volta poteva addirittura essere privato della decorazione.\nL'onorificenza venne concessa anche dopo la fine della Prima guerra mondiale (per esempio ad Umberto II di Savoia) mentre l'ex re di Prussia e imperatore Guglielmo II si trovava in esilio."}
{"id": "2136336", "revid": "305248", "url": "https://it.wikipedia.org/wiki?curid=2136336", "title": "Circondario di Ahrweiler", "text": "Il circondario di Ahrweiler (targa AW) \u00e8 un circondario (\"Landkreis\") della Renania-Palatinato, in Germania.\nComprende 5 citt\u00e0 e 69 comuni.\nCapoluogo e centro maggiore \u00e8 Bad Neuenahr-Ahrweiler."}
{"id": "2136341", "revid": "149727", "url": "https://it.wikipedia.org/wiki?curid=2136341", "title": "Landkreis Ahrweiler", "text": ""}
{"id": "2136346", "revid": "599013", "url": "https://it.wikipedia.org/wiki?curid=2136346", "title": "Paul\u00e3o", "text": "Carriera.\nClub.\nInizi\u00f2 la carriera nel Cruzeiro, nel quale rimase per tre anni giocando 57 partite e segnando quattro reti nel campionato di calcio brasiliano. Nel 1993 si trasfer\u00ec al Gr\u00eamio, dove gioc\u00f2 per\u00f2 solo 13 partite in campionato, prima di passare nel 1994 al Benfica, dove rimase per una stagione giocando quattro volte nel campionato nazionale. Nel 1995 torn\u00f2 quindi in Brasile, prima al Vasco da Gama e successivamente all'Atl\u00e9tico Mineiro, dove gioc\u00f2 9 partite. L'anno seguente si trasfer\u00ec ai cileni del Colo-Colo, con i quali disput\u00f2 una stagione. Nel 1998 scelse di tornare in patria per giocare con il Ponte Preta, con la maglia del quale si ritir\u00f2 nel 2001.\nNazionale.\nCon la Nazionale brasiliana gioc\u00f2 7 partite dal 1990 al 1992, venendo incluso nella rosa dei convocati per la Copa Am\u00e9rica 1993."}
{"id": "2136347", "revid": "287204", "url": "https://it.wikipedia.org/wiki?curid=2136347", "title": "Grafschaft (disambigua)", "text": ""}
{"id": "2136353", "revid": "110157", "url": "https://it.wikipedia.org/wiki?curid=2136353", "title": "Free Internet Chess Server", "text": "Il Free Internet Chess Server (FICS) \u00e8 un server di scacchi gestito da volontari. Fu organizzato come un'alternativa gratuita all'Internet Chess Club nel 1995, quando questo divenne a pagamento; nel 2018 conta pi\u00f9 di 300.000 utenze registrate.\nStoria.\nIl primo server pensato per il gioco degli scacchi fu Internet Chess Server (ICS), attivato negli anni Ottanta e inaugurato ufficialmente nel 1992: il codice era scritto da volontari, e l'accesso era libero. Nel 1995, sotto la direzione di Daniel Sleator, il progetto cambi\u00f2 nome in Internet Chess Club (ICC) e introdusse un costo di abbonamento di 49 dollari all'anno.\nContrari alla commercializzazione di ICS, alcuni programmatori, guidati da Chris Petroff, abbandonarono il server, creando il FICS, che non prevedeva alcun tipo di restrizione o di pagamento. Il nuovo server debutt\u00f2 il 3 marzo 1995.\nUso.\nConnessione e registrazione.\nLa connessione al FICS pu\u00f2 essere effettuata in diversi modi, sia attraverso il browser (connettendosi al sito del FICS) sia attraverso un client. Questo pu\u00f2 essere anche un semplice client telnet, ma sono state sviluppate diverse interfacce grafiche, programmate appositamente per il gioco via Internet.\nLa registrazione \u00e8 libera; c'\u00e8 anche la possibilit\u00e0 di connettersi anonimamente come \"guest\", senza effettuare la registrazione, avendo la possibilit\u00e0 di giocare con altri giocatori ma non di partecipare ai tornei che vengono periodicamente effettuati. \u00c8 permesso anche usare dei motori scacchistici, ma questi devono essere usati tramite un'utenza dedicata, esplicitamente dichiarata, ed \u00e8 soggetta a diverse restrizioni:.\nGioco.\nGli utenti possono effettuare dei \"seek\", cio\u00e8 delle richieste di effettuare una partita a determinate condizioni (tempo di gioco, bianco o nero, rating dell'avversario), oppure rispondere ad una richiesta altrui. C'\u00e8 anche la possibilit\u00e0 di effettuare un \"seek\" \"manuale\", cio\u00e8 di subordinare l'inizio della partita alla propria accettazione dell'avversario: ad esempio questo permette di avere diversi avversari tra cui scegliere. Gli utenti possono anche lanciare una sfida ad un determinato giocatore tramite il comando \"match\".\nLe mosse possono essere effettuate sia con il mouse, sull'immagine di una scacchiera, sia attraverso la notazione algebrica.\nOgni utente registrato riceve un rating, che rappresenta la sua forza (presunta) di gioco: il FICS usa il sistema Glicko, nel quale ad ogni utente \u00e8 associato anche un altro numero (l'RD, acronimo per \"rating deviation\") che rappresenta il livello di precisione del rating. Se l'RD \u00e8 maggiore di 80, il rating \u00e8 marcato come \"provvisorio\" (\"provisional\").\nIl rating \u00e8 anche diviso per tempo di gioco: le partite sono divise in \"\"lightning\" (meno di tre minuti a giocatore), \"blitz\" (da tre a quindici minuti) e \"standard\"\" (oltre quindici minuti). Essendo necessario tenere conto del possibile utilizzo dell'incremento (cio\u00e8 alcuni secondi aggiunti al tempo dopo ogni mossa), per stabilire l'appartenenza di una partita ad uno dei tre gruppi si utilizza l'\"expected time\", cio\u00e8 il tempo di inizio pi\u00f9 2/3 dell'incremento totale di 40 mosse.\nPer tenere conto degli effetti del lag (cio\u00e8 del ritardo di connessione), il tempo di ogni mossa \u00e8 segnato localmente, e il tempo necessario alle informazioni per passare dal computer al server non \u00e8 sottratto dal tempo di gioco. A differenza dell'Internet Chess Club ed altri server, il FICS non traccia i lag centralmente, n\u00e9 \u00e8 possibile escludere tramite le preferenze dell'utente i giocatori con grande lag.\n\u00c8 possibile giocare anche diversi tipi di scacchi eterodossi, tra cui la quadriglia (\"bughouse\"), gli scacchi atomici e gli scacchi suicidi.\nInterfacce.\nUn'interfaccia \u00e8 un'applicazione specificatamente creata per connettersi ad un Internet chess server; sebbene il FICS non richieda particolari interfacce, sul suo sito ne sono presenti diverse che possono essere scaricati. FICS non ha un'interfaccia \"ufficiale\", n\u00e9 ne consiglia una in particolare; in accordo con le statistiche a dicembre 2008, le pi\u00f9 diffuse su sistemi Windows sono \"BabasChess\" e \"Jin\", mentre quest'ultima \u00e8 la pi\u00f9 popolare per Linux.\nTornei.\nSul FICS sono organizzati regolarmente una serie di tornei: alcuni sono organizzati attraverso \"Mamer\", un direttore automatico di tornei, e coinvolgono tutte le varianti e tutto lo spettro di tempi di riflessione. Alcuni di essi sono programmati, mentre altri vengono organizzati sulle richieste dei giocatori presenti \"on-line\".\nAltri tornei sono organizzati esternamente al FICS, e sono spesso a tempo di riflessione lungo (pi\u00f9 di 45 minuti). Esempi di questi sono la \"STC Bunch\", l\"'Open Chess Cup,\"la \"FICS Teamlegue\" o la \"Online Chess League\" (queste ultime organizzano tornei a squadre di quattro giocatori).\nEventi scacchistici.\nIl FICS trasmette inoltre diversi eventi scacchistici di portata mondiale: questi sono giocati tra utenze \"finte\", create appositamente per l'occasione con i nomi dei giocatori che stanno giocando, permettendo agli utenti di osservare le partite in tempo reale.\nSono stati trasmessi in questo modo tutti i campionati del mondo dalla creazione del FICS, nonch\u00e9 i tornei di Wijk aan Zee, Linares e il Melody Amber.\nChat.\nVi sono diversi canali di chat nel FICS, simili a quelli dell'IRC, ma in numero limitato. Alcuni di essi sono riservati (ad esempio il numero 1 \u00e8 di assistenza, il 49 \u00e8 dedicato ai tornei organizzati tramite il bot Mamer, il 50 \u00e8 per la chat generale, il 74 per la chat in italiano, eccetera). Gli utenti possono anche usare il comando \"shout\" (letteralmente \"urla\") che permette di mandare un messaggio a tutti gli utenti che non hanno bloccato la possibilit\u00e0 di ricevere questo tipo di messaggio; \u00e8 anche possibile comunicare direttamente con un utente specifico, ad esempio con il giocatore contro cui si sta giocando o si \u00e8 appena giocato. Vi sono le varie opzioni per gestire e filtrare i canali (tra cui quella che li zittisce solo mentre si gioca), e \u00e8 possibile creare liste personali di \"censura\" per non ricevere pi\u00f9 messaggi diretti da giocatori considerati inopportuni.\nAbusi.\nOltre al mancato rispetto delle comuni regole di convivenza, vengono considerati abusi la disconnessione volontaria in caso di partita irrimediabilmente persa e l'uso di aiuti esterni, ad esempio con un motore scacchistico, per decidere le mosse da giocare. Nel primo caso, poich\u00e9 vi \u00e8 anche la possibilit\u00e0 che la disconnessione sia stata accidentale, viene data la possibilit\u00e0 di sospendere la partita e riprenderla in seguito, quando entrambi i giocatori saranno connessi; tuttavia, in caso di posizione chiaramente vinta, \u00e8 possibile chiedere l'aggiudicazione della vittoria. Nel secondo caso, l'utente colto ad usare aiuti pu\u00f2 essere espulso definitivamente dal server oppure inibito a giocare partite valide per il rating."}
{"id": "2136360", "revid": "184755", "url": "https://it.wikipedia.org/wiki?curid=2136360", "title": "Comeana", "text": "Comeana \u00e8 una frazione del comune italiano di Carmignano, nella provincia di Prato, in Toscana.\nGeografia fisica.\nSi trova su di una propaggine del Montalbano verso il corso inferiore dell'Ombrone Pistoiese, unita al capoluogo da un'antica viabilit\u00e0 di crinale che terminava nell'antico ponte o guado di \"Castelletti\" ai confini con il territorio di Signa. Il borgo \u00e8 cresciuto su questo percorso, intorno alla chiesa di San Michele, dipendente dalla pieve di Carmignano.\nStoria.\nA Comeana si trovano importanti ritrovamenti etruschi ed in particolare il grandioso tumulo di Montefortini e la tomba della vicina localit\u00e0 di Boschetti. La localit\u00e0, dipendente probabilmente dal pi\u00f9 importante centro di Artimino, forse era un avamposto verso la piana paludosa ed i percorsi che l'attraversavano, verso Sesto Fiorentino o verso il centro urbano recentemente scoperto nei pressi di Prato."}
{"id": "2136362", "revid": "1318658", "url": "https://it.wikipedia.org/wiki?curid=2136362", "title": "Waita Uziga", "text": "Il suo nome \u00e8 tratto dalla frase giapponese , poi trasposta in \"kanji\" dall'autore.\nBiografia.\nDebutta nel 1991 pubblicando un manga sulla rivista di videogiochi \"Gamest\" sotto lo pseudonimo di .\nStile di disegno.\nUziga spesso inserisce umorismo nero nella sua storie per compensare l'estrema violenza rappresentata. Il mangaka \u00e8 infatti noto per il suo stile splatter, pieno di atrocit\u00e0 e violenza, in cui ad elementi sessuali vengono uniti amputazione degli arti e cannibalismo.\nOltre le varie pubblicazioni editoriali, Uziga ha prodotto anche diverse immagini \"guro\", come: \"Spread Wide, Road Kill, Kaboom, Breast Surgery, Urinal, Road Kill 2, Hung By Wire, Hystorectomy, Cannibalized, On Display, Torn Up, Pleasure &amp; Pain\"."}
{"id": "2136370", "revid": "183694", "url": "https://it.wikipedia.org/wiki?curid=2136370", "title": "Laura Breglia", "text": "Biografia.\nLaura Breglia ha insegnato \"Numismatica greca e romana\" all'Universit\u00e0 Federico II di Napoli e alla \"Sapienza\" di Roma.\nEbbe un ruolo di rilievo negli studi di numismatica antica e nella Societ\u00e0 Numismatica Italiana. Fu presidente dell'Istituto italiano di numismatica dal 1962 al 1991. Nel 1954, sotto la sua direzione, ebbe inizio la pubblicazione periodica della rivista \"Annali dell'Istituto italiano di numismatica\", in anni che segnano un nuovo fermento negli studi numismatici in Italia.\nNel 1961 fu direttrice del \"Congresso internazionale di numismatica\" tenutosi a Roma, in un clima che avrebbe segnato il rinnovamento della ricerca antichistica italiana. Di quel clima Laura Breglia, con la sua scuola, fu protagonista di primo piano: dopo l'edizione 1967 del congresso, tenutasi a Copenaghen, \u00ab\"[...] un nuovo corso sembra pervadere tutta la ricerca di antichistica in Italia, merito in parte di Bianchi Bandinelli e della sua scuola e per la Numismatica in particolare di Laura Breglia e dei suoi allievi...\"\u00bb"}
{"id": "2136373", "revid": "599013", "url": "https://it.wikipedia.org/wiki?curid=2136373", "title": "Hans-Ulrich Grapenthin", "text": "Carriera.\nClub.\nInizi\u00f2 la carriera nel Motor Wolgast, squadra di \"Bezirksliga Rostock\" (III). Nel 1964, dopo una stagione in DDR-Liga (seconda divisione), viene acquistato dal Carl Zeiss Jena.\nNel 1966, dopo due annate passate a giocare nella squadra riserve, passa in prima squadra con cui vince due DDR-Oberliga e tre FDGB Pokal.\nNel 1985 si ritira dal calcio giocato per lasciare il posto a Perry Br\u00e4utigam.\nIl 13 maggio 1981, a quasi 38 anni, disput\u00f2 la sua prima e unica finale di Coppa Europea per clubs. Con il Carl Zeiss Jena esce sconfitto per 2 a 1 a D\u00fcsseldorf nell'incontro decisivo della finale di Coppa delle Coppe 1980-1981 di fronte alla Dinamo Tbilisi.\nNazionale.\nCon la Germania Est totalizz\u00f2 21 presenze tra il 1975 e il 1981. Debutt\u00f2 il 31 luglio 1975 a Ottawa contro il (7-1), mentre gioc\u00f2 la sua ultima partita il 10 ottobre 1981 a Lipsia contro la (2-3).\nVinse, seppur come riserva, la medaglia d'oro alle Olimpiadi di . Nel Torneo Olimpico gioc\u00f2 solo gli ultimi 10' nel quarto di finale disputato ad Ottawa contro la Francia (4-0), sostituendo J\u00fcrgen Croy.\nCuriosit\u00e0.\nLa figlia Ina (27 gennaio 1968) \u00e8 stata una discreta rappresentante della Germania Est nel canottaggio. Pur non partecipando a nessuna edizione dei Giochi Olimpici, vanta nel suo curriculum la medaglia d'oro nell'otto con ai Mondiali juniores 1986 di Racice (Repubblica Ceca) e, con la stessa imbarcazione, la medaglia d'argento ai Mondiali assoluti di Bled (Slovenia) nel 1989."}
{"id": "2136392", "revid": "33689", "url": "https://it.wikipedia.org/wiki?curid=2136392", "title": "Giuseppe (padre di Ges\u00f9)", "text": ""}
{"id": "2136394", "revid": "124743976", "url": "https://it.wikipedia.org/wiki?curid=2136394", "title": "Amigos (Santana)", "text": "Amigos \u00e8 un album del 1976 dei Santana. L'album contiene il singolo \"Let It Shine\", ed \u00e8 stato il primo album del gruppo a entrare nelle classifiche di Billboard. \"Amigos\" \u00e8 arrivato in seconda posizione nei Paesi Bassi, in ottava in Germania Ovest e Nuova Zelanda, in nona in Austria ed in decima nella Billboard 200 vincendo anche quattro disco d'oro. Discutibilmente, \"Amigos\" pu\u00f2 essere visto come un album pi\u00f9 accessibile rispetto ai suoi predecessori."}
{"id": "2136402", "revid": "1924342", "url": "https://it.wikipedia.org/wiki?curid=2136402", "title": "Our Velocity", "text": "Our Velocity \u00e8 il primo singolo estratto dall'album \"Our Earthly Pleasures\" dei Max\u00efmo Park.\nLa canzone, secondo il cantante Paul Smith fu ispirata ad un pezzo di fotografia dell'artista francese Mathieu \u00d3gan.\nSul sito ufficiale affermarono:\nIl video musicale rappresenta il gruppo moltiplicato che suona in una stanza bianca. Fu diretto da Nima Nourizadeh.\nIl singolo nella \"50 Greatest Songs of 2007 So Far\" di VH1, nella \"UK Singles Chart\" e nella \"UK Indie Chart\" si classific\u00f2 alla #1.\nNell'agosto 2007 la canzone fu usata per la sigla del Festival di Reading e Leeds. E sempre nel 2007 fu inserita nel videogame Project Gotham Racing 4 e nella colonna sonora della soap opera inglese \"Hollyoaks\"."}
{"id": "2136408", "revid": "729019", "url": "https://it.wikipedia.org/wiki?curid=2136408", "title": "Arado Ar 195", "text": "L'Arado Ar 195 fu un aerosilurante imbarcato monomotore, biposto e biplano, sviluppato dall'azienda aeronautica tedesca Arado Flugzeugwerke GmbH negli anni trenta e rimasto allo stadio di prototipo.\nDerivato dal precedente Ar 95 e proposto come velivolo standard in dotazione alla portaerei della Kriegsmarine \"Graf Zeppelin\", venne valutato dalla commissione esaminatrice assieme al concorrente Fieseler Fi 167, quest'ultimo risultato di impostazione pi\u00f9 moderna e maggiormente indicato per ricoprire quel ruolo. Il progetto dell'Ar 195 venne quindi abbandonato dopo la costruzione di soli 3 prototipi."}
{"id": "2136412", "revid": "1345938", "url": "https://it.wikipedia.org/wiki?curid=2136412", "title": "Maria Antonietta (Leopardi)", "text": "Maria Antonietta \u00e8 una tragedia incompiuta di Giacomo Leopardi, scritta nel 1816. La vicenda \u00e8 ambientata nella prigione dove \u00e8 rinchiusa Maria Antonietta d'Asburgo-Lorena, un tempo regina di Francia e ora vedova di Luigi XVI, insieme alla giovane figlia Maria Teresa Carlotta, che vorrebbe far scappare la madre e salvarla da una terribile fine sul patibolo.\nTrama.\nLuigi XVI, re di Francia, \u00e8 stato decapitato come traditore della Repubblica francese; sua moglie, l'austriaca Maria Antonietta, \u00e8 imprigionata insieme a sua figlia Maria Teresa Carlotta e attende il sopraggiungere del supplizio. Una volta giuntale la sentenza che la condanna a morte per decapitazione, l'ex-regina accetta il suo destino e si ritira per prepararsi alla morte; la figlia invece, commossa dalla situazione, ordisce un piano per far fuggire la madre dalla Francia a condizione che lei vi rimanga. Quando Carlotta informa la madre del complotto, Maria Antonietta rifiuta di scappare e con dolcezza dice alla figlia di non continuare a sperare e mostra di voler morire. La mattina in cui verr\u00e0 eseguita la sentenza, Maria Antonietta \u00e8 pronta, mentre Carlotta piange, si dispera, si inginocchia e chiede alle guardie di morire con la madre o al suo posto. Maria Antonietta conforta la figlia per l'ultima volta, poi si affida alle guardie e parte con fermezza verso il patibolo. Fuori dalla prigione, mentre la carretta con sopra l'ex-regina si incammina verso il supplizio, si odono rumori di frastuono e scoppiano tumulti: i congiurati mettono in atto il loro piano, ma vengono sconfitti e il salvataggio sfuma. La regina Maria Antonietta viene decapitata con gran dolore della figlia Carlotta. Dopo la morte della madre, le guardie annunciano alla principessa che \u00e8 libera e che potr\u00e0 andarsene: inizialmente Carlotta rifiuta di lasciare la terra natia, dove hanno perso la vita i suoi amati genitori, e afferma di voler morire in prigione o sul patibolo. Alla fine la principessa si convince a partire e sperando di tornare un giorno per vendicarsi, dice addio alla terra di Francia.\nL'opera incompiuta.\nCome Giacomo Leopardi stesso racconta nei suoi \"Ricordi d'infanzia e d'adolescenza\" una volta, da ragazzo, sogn\u00f2 Maria Antonietta: \u00abtenerezza di alcuni miei sogni singolare movendomi affatto al pianto (quanto mai maissimo m'\u00e8 successo vegliando) e vaghissimi concetti come quando sognai di Maria Antonietta e di una canzone da mettergli in bocca nella tragedia che allora ne concepii la qual canzone per esprimere quegli affetti ch'io aveva sentiti non si sarebbe potuto fare se non in musica senza parole, mio spasimo letto il Cimitero della Maddalena, carattere e passione infelice della mia cugina di cui sopra\u00bb. Leopardi era nato cinque anni dopo la decapitazione della famosa regina di Francia, condotta al patibolo il 16 ottobre 1793. Durante gli anni della giovinezza di Leopardi, in Europa, la figura di Maria Antonietta, gi\u00e0 dopo la sua morte, era diventata quella della \"regina martire\" e andava formandosi attorno a lei un alone di santit\u00e0, soprattutto grazie alla restaurazione dei Borboni sul trono di Francia (Congresso di Vienna - 1814). Gli ultimi giorni di vita di una regina detronizzata e condannata a morte si presentavano come materia ideale per una tragedia, come gi\u00e0 mostrato da Friedrich Schiller con la sua \"Maria Stuart\" (1800), opera nella quale venivano raccontate le vicende di Maria Stuarda, un'antenata di Maria Antonietta, la cui storia aveva non poche analogie con quella della sua discendente. Leopardi inizi\u00f2 a scrivere la tragedia il 30 luglio 1816, prevedendo di realizzarla in cinque atti. Del primo atto scrisse parte della scena prima, ovvero un monologo in versi in cui la regina Maria Antonietta parla della sua condizione e della morte del marito. Degli atti secondo e terzo non scrisse nulla, mentre degli atti quarto e quinto scrisse solo delle note sullo svolgersi delle vicende, senza realizzare battute in versi, ma accennandone alcune nella narrazione."}
{"id": "2136416", "revid": "1573940", "url": "https://it.wikipedia.org/wiki?curid=2136416", "title": "Ursus americanus", "text": "L'orso nero (Ursus americanus ) o baribal \u00e8 l'orso pi\u00f9 comune in America del Nord. Si incontra in un'area geografica che si estende dal nord del Canada e dell'Alaska al nord del Messico, e dalle coste atlantiche alle coste pacifiche dell'America del Nord.\n\u00c8 presente in un buon numero di Stati nordamericani e in tutte le province canadesi. Predilige le foreste e le montagne, ove trova nutrimento e riparo. La popolazione di orsi neri si aggirava probabilmente attorno a due milioni di esemplari adulti. Al giorno d'oggi, la specie \u00e8 protetta e si stima che vi siano tra 500.000 e 700.000 orsi neri in tutto il continente. Pi\u00f9 piccolo dell'orso bruno e dell'orso bianco, quest'animale presenta una colorazione della pelliccia pi\u00f9 o meno scura a seconda delle regioni che va dal nero al bianco (il colore bianco della pelliccia \u00e8 dovuto a un carattere recessivo), passando attraverso il rossastro e il grigio argentato. Il nome \u00aborso nero\u00bb, quindi, \u00e8 del tutto fuorviante.\nSono riconosciute 16 sottospecie, alcune minacciate di estinzione. L'orso nero non iberna in senso stretto, ma trascorre l'inverno in uno stato di sonnolenza e sopravvive grazie alle riserve di grassi accumulate durante l'autunno. \u00c8 onnivoro, sebbene la sua dieta sia costituita per lo pi\u00f9 da vegetali. Contrariamente a quanto si crede, l'orso nero \u00e8 un buon nuotatore e si arrampica facilmente sugli alberi per sfuggire a un pericolo. Cacciato a lungo per la sua pelliccia, \u00e8 attualmente minacciato dalla riduzione dell'ambiente naturale a causa dell'uomo.\nDescrizione.\nL'orso nero misura generalmente tra 140 e 200\u00a0cm di lunghezza. L'altezza al garrese \u00e8 compresa tra 100 e 120\u00a0cm.\nL'orso nero \u00e8 pi\u00f9 piccolo dell'orso polare e dell'orso bruno. Il suo peso dipende dall'et\u00e0, dal sesso dell'animale e dalla stagione: in autunno, l'orso nero ingrossa e accumula riserve di grasso per sopravvivere all'inverno. Le femmine pesano tra 40 e 180\u00a0kg (in media 70\u201380\u00a0kg)), mentre i maschi pesano tra 115 e 275\u00a0kg (in media 120\u00a0kg). Un maschio di 400\u00a0kg \u00e8 stato trovato nella contea di Craven in Carolina del Nord.\nIl colore del manto varia dal nero al bianco, passando attraverso numerose sfumature: cioccolato, bruno, cannella, biondo sono colori pi\u00f9 frequenti nelle foreste dell'ovest statunitense e del Canada che nelle regioni dell'est. Nel sud dell'Alaska e in Columbia Britannica vive l'orso kermode, chiamato anche \"spirit bear\", una sottospecie di orso nero dalla pelliccia di una tonalit\u00e0 bianco crema. Orsi di un grigio bluastro sono presenti nella baia dei Ghiacciai in Alaska. Tutti questi animali appartengono in effetti alla specie dell'orso nero nordamericano. Gli albini sono molto rari. Alcuni individui presentano una o pi\u00f9 macchie bianche sulla coda o sul petto. L'orso nero effettua la muta e la sua folta pelliccia lo protegge dalle punture degli insetti e dai rigori dell'inverno.\nGli orsi neri sono in grado di stare in piedi e camminare sulle zampe posteriori: queste sono leggermente pi\u00f9 lunghe (di 13\u201318\u00a0cm) delle zampe anteriori. Ogni zampa \u00e8 dotata di cinque dita con artigli non retrattili utilizzati per strappare, scavare, grattare il terreno e arrampicarsi sugli alberi. Un colpo di una zampa anteriore \u00e8 sufficiente per uccidere un cervo adulto.\nL'orso nero possiede piccoli occhi generalmente di colore nero, orecchie arrotondate, un lungo muso appuntito di colore bruno, naso allungato e coda relativamente corta (8\u201314\u00a0cm). Gli occhi possono essere anche marroni. La vista non \u00e8 particolarmente buona, ma gli studi mostrano che l'animale \u00e8 in grado di distinguere i colori. Al contrario, l'udito e l'odorato sono molto sviluppati; la lingua agile e le labbra mobili gli permettono di mangiare piccole bacche e formiche. Infine, il suo profilo facciale diritto e il muso appuntito lo differenziano dal grizzly, che vive anch'esso in America del Nord. L'orso nero \u00e8 inoltre pi\u00f9 piccolo e non possiede una gobba tra le spalle.\nDistribuzione e habitat.\nL'orso nero occupa un'area compresa tra le regioni settentrionali dell'Alaska e del Messico. Si incontra dal litorale dell'Atlantico alle coste del Pacifico. Anche se predilige foreste e zone ricche di arbusti, pu\u00f2 adattarsi a climi e ambienti naturali molto vari: frequenta tanto le paludi e le foreste subtropicali del sud-est degli Stati Uniti d'America (Louisiana, Alabama, Florida, ecc.) che le alte montagne del sud-ovest, tra i 900 e i 3000 metri di altitudine, o ancora la tundra del Labrador. Abita anche nelle foreste miste del sud-est del Canada e del nord-est degli Stati Uniti d'America, ma anche nel sud dei monti Appalachi. L'orso nero si trova anche in tutti gli habitat idonei dell'ovest. Tra questi figurano le zone aride montane ricoperte da chaparral della California del Sud, le foreste temperate dell'Oregon e dello Stato di Washington, l'intera lunghezza delle Montagne Rocciose, e anche parti del deserto di Sonora. \u00c8 quasi assente dalle zone aride del continente nordamericano.\nPassato l'inverno, l'orso nero lascia il suo rifugio e si mette in cerca di cibo a quote pi\u00f9 basse e nelle valli esposte al sole. Con l'avvicinarsi dell'estate, torna ad altitudini pi\u00f9 elevate. La foresta costituisce un ambiente favorevole per l'orso nero, ove pu\u00f2 nascondersi e proteggersi dal sole.\nComportamento.\nMalgrado la loro taglia e il loro peso, gli orsi neri sono sorprendentemente agili nei movimenti. Effettuano spostamenti stagionali alla ricerca di cibo. Si arrampicano facilmente sugli alberi per sfuggire ai pericoli, grazie ai muscoli dorsali potenti e agli artigli. Possono correre fino a 55\u00a0km/h. L'orso \u00e8 un animale plantigrado, vale a dire che cammina posando l'intera pianta dei piedi sul terreno. Si muove spostandosi all'ambio, muovendo simultaneamente gli arti di un lato e poi dell'altro. \u00c8 inoltre un eccellente nuotatore ed \u00e8 in grado di attraversare un lago per raggiungere un'isola.\nL'orso nero \u00e8 un animale prevalentemente solitario, a eccezione della stagione degli amori e del rapporto che lega la madre con i suoi orsacchiotti. Gli orsi possono radunarsi occasionalmente nelle zone di abbondanza alimentare. Di solito escono durante il giorno, tranne nelle zone dove ci sono molti uomini: preferiscono allora uscire la notte per evitarli. Contrariamente a quanto si crede, gli attacchi di orso nero contro gli uomini sono rari: meno di 20 attacchi mortali sono stati registrati in tutto il XX secolo. Se la femmina del grizzly non esita a difendere i suoi piccoli, l'orsa nera non attacca gli uomini per proteggere la sua prole. Tanto \u00e8 vero che secondo uno studio del 2011 pubblicato sul \u201cJournal of Wildlife Management\u201d, dal 1900 al 2009 si sono verificate 12 persone morte in 59 incidenti. La causa di questo comportamento potrebbe essere stata per la carenza di cibo periodica. I ricercatori inoltre hanno notato che gli scontri nei boschi sono stati di tipo predatorio, nella maggioranza dei casi da orsi neri, soli e di sesso maschile, mentre solo il 5% degli attacchi mortali sono stati attribuiti alle orse madri.\nI maschi graffiano gli alberi per comunicare durante la stagione degli accoppiamenti e forse per marcare i loro territori. Utilizzano allo scopo anche i loro odori. Questi territori variano tra i 20 e i 100\u00a0km\u00b2 e coprono quelli di pi\u00f9 femmine. In caso di minaccia, le orse possono emettere lamenti; gli orsacchiotti emettono delle grida che ricordano il pianto di un neonato quando sono in pericolo. Gli adulti battono i denti quando sono spaventati. L'orso nero comunica anche attraverso espressioni facciali e posture particolari. Quando si alza sulle zampe posteriori, lo fa per fiutare un pericolo, un odore intrigante o per avere una migliore posizione di vista.\nGli orsi neri figurano tra i mammiferi pi\u00f9 intelligenti: vengono spesso addestrati per eseguire numeri da circo. Il loro cervello \u00e8 relativamente sviluppato se paragonato alle dimensioni del corpo.\nGli orsi neri trascorrono l'inverno in uno stato di sonnolenza: questo significa che possono reagire all'attacco di un altro animale. Quando le giornate si accorciano, secernono un ormone che agisce come un sonnifero. La loro frequenza cardiaca scende allora da 50 a 10 battiti al minuto. La temperatura del corpo diminuisce leggermente (sotto i 31\u00a0\u00b0C, 6,8\u00a0\u00b0C al di sotto della temperatura corporea estiva), poich\u00e9 la loro massa \u00e8 imponente (perdono quindi calore meno facilmente dei piccoli mammiferi che ibernano). Trascorrono l'intero inverno senza mangiare, bere, urinare e defecare ed emergono in primavera. Questo stato di torpore dura da quattro a sette mesi tra aprile e maggio. Questa durata varia in funzione del clima: pi\u00f9 l'inverno \u00e8 lungo, pi\u00f9 il periodo di torpore si prolunga. Inoltre, questo fenomeno non esiste nelle regioni del sud, tranne che nelle orse in stato di gravidanza. Un orso nero pu\u00f2 perdere fino al 30% del suo peso durante l'inverno.\nRegime alimentare.\nGli orsi neri sono onnivori: i vegetali costituiscono il 75% della loro alimentazione. Mangiano graminacee, erbe, frutta (tra cui nocciole, bacche, pinoli, frutti di rosa e mele), ghiande e faggiole. Si nutrono anche di carogne e insetti (vespe, formiche, api, termiti). Attaccano pi\u00f9 raramente roditori e cerbiatti. Completano il loro regime alimentare con salmoni, trote e granchi, e amano moltissimo il miele. Gli orsi neri si avvicinano talvolta agli insediamenti umani (frutteti, arnie, campi, pattumiere, campeggi) per trovare nutrimento. Si sono cos\u00ec guadagnati la cattiva reputazione di ladroni pi\u00f9 veloci dell'Ovest. Possono attaccare pecore o maiali quando non riescono a trovare altro cibo. Gli orsi hanno bisogno di immagazzinare grandi riserve di grasso per passare l'inverno. In autunno, possono consumare fino a 20.000 calorie al giorno. Hanno anche un grande fabbisogno di acqua.\nRiproduzione.\nLe femmine raggiungono la maturit\u00e0 sessuale tra i 2 e i 9 anni, contro i 3 o 4 anni dei maschi. L'orso nero conduce vita essenzialmente solitaria, salvo per il legame stretto che unisce la femmina ai suoi piccoli e durante l'accoppiamento che ha luogo nella stagione degli amori, cio\u00e8 in giugno o agli inizi di luglio. Mentre il maschio continua a crescere fino all'et\u00e0 di sette anni, la femmina termina prima lo sviluppo. Le orse nere si accoppiano ogni due o tre anni circa nel corso dei mesi di maggio e giugno, e fino ad agosto nelle foreste di latifoglie dell'est.\nLa gestazione dura generalmente 6 o 7 mesi. Lo sviluppo dell'embrione comincia dieci settimane dopo l'accoppiamento: questo impianto ritardato, che \u00e8 comune a tutte le specie di orso, consente di evitare nascite in autunno. L'embrione smette di crescere alcuni giorni dopo la fecondazione e si impianta nell'utero solamente agli inizi del periodo dell'ibernazione, nei primi giorni di novembre. Alla fine dell'estate e in autunno, la femmina di orso nero mangia tutto quello che pu\u00f2 mettere sotto i denti per prendere pi\u00f9 peso possibile. Se essa pesa almeno 70\u00a0kg quando si installa nella sua tana, avr\u00e0 buone probabilit\u00e0 che gli embrioni si impiantino e che la gestazione vada a buon fine.\nGli orsacchiotti nascono tra la fine di novembre e febbraio, quindi da 5 a 8 mesi dopo l'accoppiamento, che ha luogo tra i mesi di maggio e di giugno, all'interno della tana. Ogni cucciolata \u00e8 composta in media da uno o due orsacchiotti e fino a 6 nell'est degli Stati Uniti. Tuttavia, solo le femmine in perfetta salute riescono a dare alla luce pi\u00f9 di tre orsacchiotti. La quantit\u00e0 di nutrimento presente nell'habitat \u00e8 quindi essenziale nel determinare il successo del parto e l'entit\u00e0 della cucciolata. Ogni piccolo pesa tra 200 e 450 grammi, in media 350 grammi. Rispetto ad altri mammiferi, questo peso \u00e8 molto basso in rapporto ai 70\u00a0kg della madre. I piccoli misurano alla nascita da 15 a 20\u00a0cm. Vengono alla luce privi di pelo e con gli occhi blu, e sono ciechi. Vengono nutriti con il latte materno e tenuti puliti nella tana per tutto l'inverno. Le femmine allattano in posizione seduta.\nQuando emergono dalla tana in primavera, i giovani pesano tra 2 e 5\u00a0kg; sono svezzati dopo 6-8 mesi. All'et\u00e0 di un anno, pesano tra 13 e 27\u00a0kg, ma poco pi\u00f9 all'et\u00e0 di due anni. Normalmente, l'80% degli orsacchiotti raggiunge la maturit\u00e0, contro l'appena 30% dei casi nei quali i piccoli perdono la madre in tenera et\u00e0. Lasciano la madre all'et\u00e0 di 16 o 17 mesi, talvolta 29 mesi. La loro sopravvivenza dipende dalla capacit\u00e0 della madre nell'insegnargli a cacciare e a trovare un riparo. La madre insegna ai suoi orsacchiotti ad arrampicarsi sugli alberi per sfuggire ai predatori. Si occupa inoltre della tana che permette di passare l'inverno. Ci vuole un sacco di energia per allattare e crescere gli orsacchiotti, e le femmine in cattive condizioni di salute possono non essere in grado di riprodursi.\nI maschi vivono separati e percorrono territori di 50\u2013150\u00a0km\u00b2, che inglobano quelli dove vivono le femmine; non partecipano affatto all'educazione degli orsacchiotti.\nMinacce e conservazione.\nStoria.\nPrima dell'arrivo degli Europei, gli Amerindi cacciavano l'orso durante l'inverno, approfittando del periodo di letargia. L'animale forniva loro cibo, grasso e pelliccia. I guerrieri portavano collane di artigli attorno al collo; per superstizione, non pronunciavano mai il suo nome e il cacciatore doveva chiedere perdono prima di uccidere un orso. L'arte amerindia rappresentava questo animale venerato sui totem. Nel corso di certe cerimonie, veniva praticata la danza dell'orso. Alla fine del XVII secolo, la Compagnia della Baia di Hudson incoraggi\u00f2 gli Amerindi a fare commercio di pellicce di orso: venivano scambiate coperte di lana in cambio di pelli di orso nero. L'orso nero veniva anche cacciato per confezionare i celebri copricapi delle guardie britanniche e di certi reggimenti dell'esercito canadese e dell'esercito britannico. L'utilizzo della pelliccia di orso per questi copricapi, nonch\u00e9 l'uccisione degli animali nelle collisioni con le automobili o da parte dei cacciatori, sono criticate da associazioni per la protezione degli animali come PETA. Sono stati realizzati anche modelli di copricapo in pelliccia sintetica. Infine, le zampe e la bile del plantigrado sono attualmente ancora molto ricercati in Asia: un grammo di bile, utilizzato nella farmacopea cinese, costa 155 dollari.\nPredatori e mortalit\u00e0.\nIn natura, la speranza di vita media del mammifero \u00e8 di circa 10 anni; pu\u00f2 talvolta vivere fino a 30 anni. Attualmente, si stima tra i 500.000 e i 750.000 il numero di orsi neri sul continente americano. La bassa fertilit\u00e0 e la maturit\u00e0 sessuale tardiva costituiscono delle minacce per la sopravvivenza della specie.\nLe principali cause di mortalit\u00e0 sono le collisioni con le automobili, su strade che costituiscono a loro volta una delle cause della frammentazione forestale. La caccia, anch'essa facilitata dalle strade, \u00e8 un'altra causa di mortalit\u00e0. Gli orsacchiotti talvolta muoiono per malnutrizione o per una caduta da un albero. Costituiscono inoltre prede per predatori come il lupo, il puma, la lince, il coyote, l'orso bruno e gli altri orsi neri, soprattutto i maschi a corto di cibo. I giovani separati accidentalmente dalla madre muoiono rapidamente.\nGli orsi neri continuano a essere cacciati per finire come trofei o scendiletto, ma anche per la loro carne, in Canada e in Alaska. Circa 30.000 orsi neri vengono uccisi ogni anno in tutta l'America del Nord, ma questa caccia \u00e8 molto regolamentata. I principali parassiti dell'orso nero sono la tenia, l'ascaride e i vermi del genere \"Trichinella\". Possono inoltre soffrire di tubercolosi, di artrite e di bronco-polmonite.\nLe popolazioni dell'ovest degli Stati Uniti sono ancora numerose, mentre quelle dell'est del paese tendono a ridursi pericolosamente. Questi ultimi vivono principalmente in montagne e foreste, cos\u00ec come all'interno di parchi nazionali e riserve naturali. Le regioni a est del Mississippi sono in effetti maggiormente antropizzate, mentre vaste aree degli elevati altopiani delle Montagne Rocciose e del Gran Bacino sono ancora selvagge. L'animale \u00e8 assente in undici Stati su 50, tra cui le Hawaii, i due Dakota, gli Stati pi\u00f9 urbanizzati come il Maryland o il Delaware, e numerosi Stati del centro-est dove montagne e foreste sono inesistenti.\nInoltre, la situazione dell'orso nero varia a seconda delle sottospecie e delle regioni. Cos\u00ec, l'orso nero della Florida (\"Ursus americanus floridanus\") \u00e8 classificato come specie minacciata. Uno studio condotto in California nel 1998 ha stimato tra 17.000 e 23.000 il numero di orsi neri presenti in questo Stato del sud-ovest degli Stati Uniti. Questa popolazione \u00e8 attualmente stabile, o in lieve aumento.\nProtezione nei parchi naturali.\nNel parco nazionale di Yosemite in California, la popolazione di orsi neri \u00e8 stimata tra i 300 e i 500 individui. I ranger ne hanno censiti una quindicina nella valle di Yosemite, vale a dire il settore pi\u00f9 frequentato dai turisti. L'orso nero si adatta facilmente alla presenza degli uomini e non disdegna il loro cibo. Pu\u00f2 allora penetrare nei campeggi e nei veicoli in sosta nei parcheggi. Una volta, gli orsi venivano alimentati dagli uomini, ma tale pratica provoc\u00f2 attacchi e numerosi feriti. Oggi, numerosi pannelli informativi e messaggi di prevenzione sconsigliano di dar da mangiare agli animali selvaggi, in particolare ai plantigradi. Le pattumiere del parco sono state rinforzate e chiuse ermeticamente; apposite scatole per conservare gli alimenti sono state posizionate nei campeggi. Gli incidenti sono in diminuzione, ma due o tre orsi aggressivi devono essere abbattuti ogni anno a Yosemite.\nAnche in un altro parco nazionale americano, Yellowstone, era abitudine dar da mangiare agli orsi, e questa pratica costituiva un'importante attrazione turistica. Oggi, nel parco questa abitudine \u00e8 stata abbandonata. Attualmente a Yellowstone vivono 600 orsi neri.\nNell'est degli Stati Uniti, vi \u00e8 una popolazione di 400-600 orsi neri nel parco nazionale delle Great Smoky Mountains. \u00c8 nel corso di annate povere di faggiole che gli incidenti con i visitatori si sono moltiplicati. In questa regione, l'orso nero subisce la concorrenza di specie invasive quali il cinghiale europeo, che \u00e8 un importante consumatore di ghiande. I ranger narcotizzano gli orsi maschi pi\u00f9 pericolosi e li trasferiscono verso aree pi\u00f9 remote.\nNel New Hampshire, il naturalista Ken Killian ha aperto una struttura che accoglie e cura gli orsi neri feriti o gli orsacchiotti orfani. Un esperimento simile \u00e8 condotto in Minnesota, dove 3000 orsi neri vivono nella Superior National Forest.\nAppositi corridoi biologici ed ecodotti sono stati installati per impedire l'estinzione dell'orso nero della Florida.\nL'orso nero americano \u00e8 protetto dalla legge in numerosi Stati americani del Sud come la Louisiana, il Mississippi o il Texas. Uccidere illegalmente un orso nero \u00e8 punibile con una multa consistente e una pena detentiva.\nClassificazione e sottospecie.\nNome comune.\nIn inglese, l'orso nero viene comunemente chiamato \"American Black Bear\", \"Black Bear\" o ancora \"Cinnamon Bear\" (\"cinnamon\" significa \u00abcannella\u00bb) nel caso di esemplari dalla colorazione rosso-bruna. Viene chiamato anche baribal.\nTassonomia.\nLe relazioni filogenetiche con le altre specie della famiglia degli Ursidi non sono chiaramente definite. L'orso nero \u00e8 comunque strettamente imparentato con l'orso dal collare, l'orso bianco e l'orso bruno. Tuttavia, \u00e8 molto pi\u00f9 piccolo dell'orso bianco, i cui maschi possono raggiungere i 700\u00a0kg di peso.\nSedici sottospecie vengono recensite sul continente nordamericano: \nL'orso nero nella cultura.\nGli Amerindi Ojibway hanno fatto del baribal il proprio totem.\nNel 1902, il presidente statunitense Theodore Roosevelt si rec\u00f2 nel Mississippi per risolvere una disputa sulla delimitazione del confine tra gli Stati di Louisiana e del Mississippi. Durante il suo soggiorno, partecip\u00f2 a una battuta di caccia nel corso della quale decise di risparmiare un orso nero ferito. L'episodio venne riportato in un articolo del \"Washington Post\". Clifford K. Berryman lo illustr\u00f2 con un disegno intitolato \"Drawing the Line in Mississippi\" (\"vedere l'immagine\") che rappresentava il Presidente e l'orso nero in questione. Rapidamente, l'aneddoto divent\u00f2 popolare. Due immigrati russi, Rose e Morris Michtom, crearono un orso di peluche che battezzarono \u00abTeddy\u00bb, diminutivo del nome Theodore, in onore del 26\u00ba Presidente degli Stati Uniti.\nNel 1950, i ranger della Lincoln National Forest nello Stato del Nuovo Messico salvarono un giovane orso nero da un incendio scoppiato sui Monti Capitan. L'animale dovette essere curato per le ustioni, ma sopravvisse e ispir\u00f2 la creazione dell'orso Smokey, la mascotte della prevenzione degli incendi boschivi degli Stati Uniti.\nL'orso nero \u00e8, inoltre, l'emblema dell'universit\u00e0 del Maine; una delle tre mascotte dei Giochi olimpici invernali del 2002 a Salt Lake City era un orso nero chiamato Coal (\u00abcarbone\u00bb).\nCuriosit\u00e0.\nNell'agosto 2004, un orso nero selvatico venne trovato ubriaco dopo aver bevuto 36 lattine di birra nello Stato di Washington, nel nord-ovest degli Stati Uniti. L'orso aveva aperto la ghiacciaia di un camper e utilizzato artigli e denti per perforare le lattine."}
{"id": "2136417", "revid": "729019", "url": "https://it.wikipedia.org/wiki?curid=2136417", "title": "Battaglia di Inkerman", "text": "La battaglia di Inkerman ebbe luogo a Inkerman il 5 novembre 1854 fra l'armata russa e una coalizione franco-anglo-turca nel corso della guerra di Crimea.\nContesto.\nI russi pur infliggendo una ai britannici nella battaglia di Balaclava, non avevano raggiunto l'obiettivo principale di tagliare fuori le truppe nemiche impegnate nell'assedio di Sebastopoli dalla loro base di approvvigionamento, sita, appunto, a Balaclava.\nI russi comunque resistevano ancora all'assedio della loro piazzaforte.\nIl loro nuovo obiettivo era quello di strappare alla coalizione l'altura di Inkerman situata nei pressi del campo inglese e mal difesa. La sera prima i russi avevano ricevuto dei rinforzi costituiti da una formazione di trentamila uomini comandati dal generale Dannenberg e dal granduca Michel-Alexandre.\nIl piano russo.\nI russi sapevano che l'armata alleata era divisa in due corpi di spedizione, uno che teneva d'assedio Sebastopoli e l'altro tenuto di riserva e adibito a rispondere a eventuali attacchi provenienti dall'esterno.\nIl campo degli inglesi era dominato dall'altura di Inkerman. Lo Stato maggiore inglese aveva commesso l'errore di non difendere adeguatamente questa altura. Essi vi avevano piazzato un piccolo drappello munito di due cannoni, assolutamente insufficiente a evitare una scalata del monte.\nAccanto a questa altura, vicino a Sebastopoli, vi era una serie di piccole collinette che dividevano le due divisioni francesi facenti parte del corpo di riserva.\nLungo tutta la linea l'unico punto inaccessibile era l'altura di Inkerman. E fu dunque qui che i generali Menchikov e Dannenberg decisero di passare, forti delle loro forze cinque volte pi\u00f9 numerose di quelle francesi, pensando che le forze nemiche, mal equipaggiate e in minoranza numerica non potessero resistere all'attacco di sorpresa.\nUna volta conquistata questa altura, i russi avrebbero potuto bombardare il campo inglese sottostante mentre due colonne di fanteria avrebbero stretto ai fianchi il nemico impedendogli la ritirata verso Balaclava, operando cos\u00ec la ricongiunzione col resto dell'esercito russo tra queste linee e quella degli scavi.\nAllo stesso tempo, la guarnigione di Sebastopoli doveva fare una sortita, ponendo fine all'assedio e cogliendo il nemico tra due fuochi.\nIn questo modo i due eserciti alleati non avrebbero avuto che la possibilit\u00e0 di volgere precipitosamente verso il mare con l'intenzione di lasciare libero il campo. Il piano era certamente abile ma non and\u00f2 a buon fine.\nSviluppi.\nI generali russi scelsero la mattina del 5 novembre per iniziare la battaglia. Aveva piovuto tutta la notte; una nebbia spessa nascondeva le alture e copriva la valle di Inkerman. All'alba, grazie all'oscurit\u00e0, e approfittando della nebbia, un potente corpo d'armata russo forte di 40\u00a0000-45\u00a0000 uomini, equipaggiato di artiglieria, si avvicin\u00f2 silenziosamente sulla destra degli inglesi, e percorse la collina sulla quale era posta la debole difesa nemica, costituita da 8\u00a0000 britannici. Le stazioni avanzate della 2\u00aa divisione inglese, sorprese nel sonno, ripiegarono in fretta e furia, dando l'allarme. Presto tutte le alture furono conquistate dai soldati russi che avanzavano in forze. Le loro grandi mantelle grigie li rendevano quasi invisibili nella nebbia, spesso anche ad alcuni passi di distanza. Tutte le stazioni di guardia avanzate degli inglesi furono distrutte, e la guarnigione che copriva la loro linea destra venne forzata. I russi v'impiantarono la loro artiglieria e cominciarono a tirare sul campo inglese.\nAll'inizio dell'attacco, la fanteria, la cavalleria e l'artiglieria russe avevano messo in atto un'azione dimostrativa nella valle di Balaclava per attirare in questo punto l'attenzione dei francesi, accampati sulle alture che la dominavano, e impedir loro di andare in soccorso degli inglesi. Ma il generale Pierre Joseph Fran\u00e7ois Bosquet che comandava il corpo di osservazione francese, comprese che si trattava di un falso attacco.\nLa colonna russa si avvicin\u00f2 alla collina tenuta dai britannici inferiori della Seconda Divisione di tre volte ai nemici, i quali furono avvertiti dell'avanzata nemica dalla fucileria della Divisione Leggera britannica.\nDopo una lunga sparatoria il maggior generale inglese decise di attaccare i russi i quali provarono a bombardare la collina senza sapere che i britannici non erano pi\u00f9 l\u00ec.\nDopo una cruenta battaglia in qui gli inglesi devastarono le linee russe uccidendo il generale russo la colonna dello zar si ritir\u00f2, mentre una seconda colonna russa forte di 15000 uomini attaccava la collina da nord.\n300 britannici erano rimasti a tenere una fortificazione chiamata \"the barrier\" sul fianco settentrionale della collina; nonostante in estrema inferiorit\u00e0 numerica questo piccolo gruppo riusc\u00ec a mettere in rotta i russi.\nLa divisione inglese di Cambridge aveva registrato delle perdite enormi perdendo e riprendendo due o tre volte la posizione; il generale Cathcart era stato ucciso. Le divisioni inglesi di Cambridge e Cathcart, avendo conservato il loro ordine di battaglia sotto un fuoco sostenuto, non potevano prolungare tuttavia per molto tempo la lotta. Verso le dieci, un primo corpo francese di 3\u00a0000 uomini, comandato dal colonnello Edmond Jean Filhol de Camas, che cadde all'inizio dell'azione salvando la bandiera del reggimento, venne in soccorso mentre, la squadra Monet e la cavalleria Morris di riserva, attaccarono i russi sul fianco. Prima che il nemico avesse il tempo di rendersi conto, un battaglione di \"zuavi\" e un battaglione di \"esploratori algerini\" si lanciarono sulla fanteria russa.\nAllo stesso tempo, verso le 10, una formazione di 8\u00a0000 russi tent\u00f2 di attaccare le prime linee francesi ma fu respinta.\nNel corso di tre ore la battaglia venne vinta dalle forze attaccate: l'altura venne riconquistata e perduta pi\u00f9 volte ma alla fine torn\u00f2 sotto il controllo degli alleati. Dopo mezzogiorno, la squadra Monet giunse sull'altura di Inkerman e complet\u00f2 la disfatta russa.\nI russi ebbero fra 11\u00a0800 e 18\u00a0000 perdite fra morti e feriti, contro 2\u00a0600 britannici e 1\u00a0400 francesi. Fr\u00e9d\u00e9ric Henri Le Normand de Lourmel (1811 - 1854), generale di squadra francese, fu ucciso nel corso della battaglia di Inkerman."}
{"id": "2136420", "revid": "124081221", "url": "https://it.wikipedia.org/wiki?curid=2136420", "title": "Pippo Mezzapesa", "text": "Biografia.\nHa conseguito la maturit\u00e0 classica e si \u00e8 laureato in giurisprudenza presso l'Universit\u00e0 degli Studi di Bari. Regista, sceneggiatore e produttore, si approccia al cinema da autodidatta. Il suo primo cortometraggio \u00e8 \"Lido Azzurro\" del 2001 e descrive la giornata tipo di una stramba e malinconica famiglia della provincia pugliese. Diversi i festival del settore a cui partecipa e che si aggiudica. Nel 2003 ha scritto la sceneggiatura di alcuni episodi del film collettivo \"...A Levante\". Dallo stesso anno collabora con la sceneggiatrice Antonella Gaeta con la quale scrive \"Zinan\u00e0\", fortunata e commovente storia di un suonatore di piatti in un paese della provincia di Bari. Il cortometraggio, prodotto da River Film e Fanfara Film, si aggiudica il David di Donatello ed \u00e8 finalista ai Nastri d'argento.\nNel 2005 intraprende anche un percorso nel cinema documentario con \"Produrre consumare morire\" indagando sui disastri e le morti causate dal Petrolchimico di Brindisi. Il suo terzo corto, intitolato \"Come a Cassano\" racconta la storia dell'omonimia fra un ragazzino pre-adolescente e il calciatore barese Antonio Cassano. La pellicola \u00e8 prodotta da Beppe Caschetto e si aggiudica la menzione speciale ai Nastri d'argento. Il 2007 \u00e8 l'anno del suo secondo documentario, che mescola cinema del reale a invenzione, \"Pinuccio Lovero - Sogno di una morte di mezza estate\". Il lavoro sbarca al Festival di Venezia, come evento speciale della Settimana della critica e vince il premio \"Italian Dvd &amp; Blu-ray Award\".\nNel 2009 realizza il cortometraggio \"L'altra met\u00e0\", storia della fuga di un'anziana donna da una casa di riposo. Il cortometraggio ottiene la nomination al David di Donatello e al Globo d'oro, oltre a una menzione speciale per la regia ai Nastri d'argento e il premio Michelangelo Antonioni al Bif&amp;st.\nNel 2011 firma la sceneggiatura e la regia del suo primo lungometraggio di finzione \"Il paese delle spose infelici\" tratto dall'omonimo romanzo di Mario Desiati. Storia della formazione alla vita, all'ombra dei fumi del Siderurgico di Taranto, e dell'amore sognato di due adolescenti per una donna misteriosa. Il film prodotto da Fandango e Rai Cinema \u00e8 selezionato nel concorso ufficiale del Festival Internazionale del Film di Roma. La versione francese si intitola \"Annalisa\" e ha ottenunto recensioni positive sulla stampa transalpina. \nNel 2012 produce, scrive e cura la regia del film documentario \"Pinuccio Lovero - Yes I Can\", sulla candidatura alle elezioni comunali del becchino Pinuccio Lovero con un programma tutto cimiteriale. Il film \u00e8 selezionato in concorso nella sezione \"Prospettiva Italia\" del Festival Internazionale del Film di Roma. Sempre nel 2012 realizza il documentario breve \"SettanTA\", ritratto di una giornata particolare all'ombra delle ciminiere dell'Ilva, nel quartiere Tamburi di Taranto. Il cortometraggio ottiene la candidatura ai David di Donatello e vince il Nastro d'argento.\nNel 2017 gira il cortometraggio \"La giornata\" per CGIL e FLAI. Il corto, basato su inchieste giornalistiche e atti processuali sulle nuove forme di caporalato, porta alla luce la vicenda di Paola Clemente bracciante di quarantanove anni morta di lavoro nelle campagne pugliesi.\nNel 2018 firma sceneggiatura e regia del lungometraggio \"Il bene mio\", prodotto da \"Altre storie\" in collaborazione con Rai Cinema. Il film narra le vicende di Elia (interpretato da Sergio Rubini), ultimo e tenace abitante del paese fantasma di Provvidenza. Il film \u00e8 invitato come evento speciale alla 15\u00aa edizione delle Giornate degli Autori de La Biennale di Venezia e riceve due nomination ai Globi d\u2019Oro."}
{"id": "2136424", "revid": "6923", "url": "https://it.wikipedia.org/wiki?curid=2136424", "title": "Cantiere nautico", "text": ""}
{"id": "2136425", "revid": "125267930", "url": "https://it.wikipedia.org/wiki?curid=2136425", "title": "Vittorio Emanuele Propizio", "text": "Biografia.\nNato a Roma da genitori siciliani, lavora come interprete dividendosi tra cinema e televisione.\nTra i suoi lavori, ricordiamo: i film \"Mio fratello \u00e8 figlio unico\" (2007), dove interpreta il ruolo di \"Accio\" da giovane, \"Grande, grosso e... Verdone\", dove \u00e8 il figlio dello stesso Verdone, \"Natale a Rio\", il cine-panettone 2008, al fianco di Christian De Sica, Massimo Ghini e Ludovico Fremont, e le miniserie tv \"I liceali\" e \"I liceali 2\", entrambe dirette da Lucio Pellegrini, con Claudia Pandolfi e Giorgio Tirabassi, rispettivamente in onda prima su Joi di Mediaset Premium e poi su Canale 5 nel 2008 e nel 2009. \nSempre nel 2009 gira il film \"Natale a Beverly Hills\", diretto da Neri Parenti, e nel 2010 \u00e8 uno dei protagonisti di \"Genitori &amp; figli - Agitare bene prima dell'uso\", di Giovanni Veronesi ed \u00e8 nuovamente diretto da Giovanni Veronesi nel film \"Manuale d'amore 3\", dove interpreta Cupido. \nNel 2011 partecipa al programma televisivo su Rai uno \"Lasciami cantare!\", insieme a Melissa Satta, Massimo Ghini, Paolo Conticini e Francesco Pannofino, condotto da Carlo Conti, sfiorando l'eliminazione gi\u00e0 alla prima puntata. Nell'estate del 2012 (uscito nel 2013) ha recitato al film \"Niente pu\u00f2 fermarci\"', per la regia di Luigi Cecinelli, insieme a Federico Costantini, gi\u00e0 suo collega nelle serie tv \"I liceali\" e \"I liceali 2\".\nNel 2014 invece ha recitato nel film \"La mossa del pinguino\" di Claudio Amendola e nell'anno successivo per \"Uno anzi Due\" di Francesco Pavolini e \"Torno indietro e cambio vita\" di Carlo Vanzina. Inoltre nell'estate 2015 ha partecipato alla fiction televisiva \"Tutti insieme all'improvviso\" (in onda nel 2016 su Canale 5) mentre nel 2016 al film sempre di Vanzina \"Miami Beach.\""}
{"id": "2136427", "revid": "125194283", "url": "https://it.wikipedia.org/wiki?curid=2136427", "title": "Compagnie des Autobus de Monaco", "text": "La CAM (acronimo di Compagnie des Autobus de Monaco) \u00e8 una Societ\u00e0 per azioni concessionaria del trasporto pubblico nel Principato di Monaco nata nel 1939. La \"Compagnia\" gestisce 5 linee ordinarie per un totale di 43\u00a0km, 142 fermate ordinarie, 34 autobus, 96 dipendenti, 704 corse giornaliere. Nel 2007 ha avuto 6,2 milioni di viaggiatori e ha percorso 1 milione di chilometri. Ha sede in Avenue du President J.F. Kennedy, 3.\nLinee bus.\nBus de Nuit.\nDalle 22 alle 4 di notte di venerd\u00ec e sabato \u00e8 in funzione un servizio notturno di autobus con partenze ogni ora sul seguente percorso:\nBateau Bus.\nDalle 8:00 alle 19:50 \u00e8 in servizio il Bateau Bus che collega via mare le due sponde del porto di Monaco.\nParco veicoli.\nQuattro Gruau MG 50 (dal 50 al 53), un Gruau MG 36 (il n\u00ba 13) e altri tre Van Hool A308 L (dal n\u00ba 80 all'82).\nQuattro Van Hool A300 (dal n\u00ba 20 al 24), tre Renault PR112 (dal n\u00ba 24 al 26) e altri 2 Van Hool A320 (il n\u00ba 30 e 31)."}
{"id": "2136429", "revid": "1543377", "url": "https://it.wikipedia.org/wiki?curid=2136429", "title": "Record asiatici del nuoto", "text": "I record asiatici del nuoto sono i tempi pi\u00f9 veloci mai nuotati in una competizione, da un nuotatore rappresentante una nazione asiatica.\nVasca lunga (50 m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "2136430", "revid": "46291", "url": "https://it.wikipedia.org/wiki?curid=2136430", "title": "Potentilla nitida", "text": "La Cinquefoglia delle Dolomiti (nome scientifico Potentilla nitida L., 1756) \u00e8 una piccola pianta erbacea dal portamento prostrato e dai delicati fiori rosati, appartenente alla famiglia delle Rosaceae.\nSistematica.\nIl genere di questa pianta (\"Potentilla\") \u00e8 abbastanza numeroso, 200 \u00e8 pi\u00f9 specie delle quali oltre una cinquantina sono spontanee dei nostri territori. La famiglia (\"Rosaceae\") \u00e8 una delle pi\u00f9 importanti sia perch\u00e9 comprende fiori diffusissimi come le rose ma anche per il discreto numero di generi (alcune classificazioni elencano oltre 400 generi per diverse migliaia di specie).\nLa specie di questa scheda appartiene alla sottofamiglia delle \"Rosoideae\" caratterizzata dall'avere l'ovario semi-infero (o supero) con molti carpelli, l'androceo perigino e i frutti di tipo achenio.\nAll'interno del genere secondo il Fiori (Adriano Fiori, botanico italiano 1865 \u2013 1950) la specie di questa scheda appartiene alla sezione \"Fragariastrum\" caratterizzata dall'avere i fiori bianchi (o rosei) e frutti acheni pelosi (raramente glabri). Le altre sezioni sono: \"Potentillastrum\", \"Sibbaldia\" e \"Comarum\".\nSinonimi.\nLa specie di questa scheda, in altri testi, pu\u00f2 essere chiamata con nomi diversi. Quello che segue \u00e8 un possibile sinonimo:\nSpecie simili.\n\u00c8 l'unica specie del genere che presenta fiori rosa per cui \u00e8 molto caratteristica e non pu\u00f2 essere confusa con altri fiori. Una certa somiglianza pu\u00f2 esserci eventualmente con il \u201cRododendro cistino\u201d o \u201cRododendro nano\u201d (\"Rhodothamnus chamaecistus\") del quale qui a fianco diamo una immagine; ma si tratta di una specie completamente diversa in quanto appartiene ad un'altra famiglia e un altro ordine: famiglia \"Ericaceae\" e ordine \"Ericales\".\nEtimologia.\nIl nome di questa pianta \u00e8 nato grazie alle grandi virt\u00f9 medicinali che le si attribuivano anticamente. Infatti il nome generico (\"Potentilla\") deriva dal vocabolo latino \"potens\" (= potenti propriet\u00e0 curative) o \"portentum\" (= prodigiose possibilit\u00e0 sprigionate dalla pianta) e dal diminutivo \"illa\", quindi potenti propriet\u00e0 curative in un piccolo fiore.\nA classificare questa pianta \u00e8 stato il biologo e naturalista svedese Carl von Linn\u00e9 (1707 \u2013 1778); studio che \u00e8 stato reso pubblico nel 1756.\nI tedeschi chiamano questa pianta \"Silberklee\" ma anche \"Dolomiten-Fingerkraut\"; i francesi la chiamano \"Potentille luisante\".\nMorfologia.\nTutta la pianta \u00e8 bianco - tomentosa, \u00e8 alta dai 5 ai 25\u00a0cm ed \u00e8 di tipo cespuglioso (portamento a spalliera o a cuscinetto \u2013 tipico delle specie montane di alta quota). La forma biologica \u00e8 camefita reptante (Ch rept), quindi sono piante legnose alla base, provviste di gemme perennanti e svernanti (protette dalla lettiera o dalla neve), non molto alte, e con accrescimento degli organi aderente al suolo e quindi con un portamento prostrato-strisciante.\nRadici.\nLe radici sono di tipo secondario (radice fittonante).\nFoglie.\nLe foglie sono profondamente pennate, divise in tre (raramente cinque) distinti segmenti palmati chiamati lobi o foglioline; i segmenti hanno una forma lanceolata ed entrambe le pagine sono di tipo sericeo (tomentoso); all'apice sono presente alcuni denti (3-5). Le foglie sono brevemente picciolate. Le poche foglie caulinari sono invece sessili e pi\u00f9 piccole. Alla base delle foglie, adnate al picciolo, sono presenti delle stipole fogliacee. I segmenti fogliari presentano inoltre il carattere \u201cconduplicante\u201d, ossia spesso sono ripiegate su stesse in due lungo la lunghezza. Dimensione del picciolo : 3\u00a0mm; dimensione dei lobi : larghezza 2\u00a0mm, lunghezza 6\u00a0mm.\nInfiorescenza.\nL'infiorescenza si compone di singoli fiori (raramente 2 o 3) su brevi peduncoli che si originano all'ascella delle foglie basali. \nFiori.\nI fiori sono ermafroditi, attinomorfi, pentaciclici (sono presenti i 4 verticilli fondamentali delle Angiosperme: calice \u2013 corolla \u2013 androceo (con doppio verticillo di stami) \u2013 gineceo) e pentameri. Il ricettacolo \u00e8 piatto e asciutto nonch\u00e9 fruttifero. Diametro totale dei fiori : 2 \u2013 2,5\u00a0cm.\nFrutti.\nIl frutto ha una struttura multipla composta da diversi piccoli e secchi acheni (aggregato di acheni). Il frutto (di colore rossiccio - marrone) si trova inserito nel ricettacolo che \u00e8 persistente. L'aspetto esterno del frutto \u00e8 comunque densamente lanoso, quasi piumoso.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nCuriosit\u00e0.\nPu\u00f2 essere che il nome del dolomitico Gruppo del Catinaccio (che in tedesco si chiama \"Rosengarten\" = giardino di rose), ad ovest di Canazei (provincia di Trento), sia derivato proprio da questo piccolo fiorellino molto uguale ad una rosellina (leggenda del Re Laurino)."}
{"id": "2136440", "revid": "287204", "url": "https://it.wikipedia.org/wiki?curid=2136440", "title": "Los Angeles Lakers 2002-2003", "text": "La stagione 2002-03 dei Los Angeles Lakers fu la 54\u00aa nella NBA per la franchigia.\nI Los Angeles Lakers arrivarono secondi nella \"Pacific Division\" della \"Western Conference\" con un record di 50-32. Nei play-off vinsero il primo turno con i Minnesota Timberwolves (4-2), perdendo poi la semifinale di conference con i San Antonio Spurs (4-2).\nDraft.\nKareem Rush, scelto col numero 20 dai Toronto Raptors, venne scambiato con Chris Jefferies, scelto appunto dai Lakers.\nPlay-off.\nPrimo turno.\nGara 1\nGara 2\nGara 3\nGara 4\nGara 5\nGara 6\nSemifinali di Conference.\nGara 1\nGara 2\nGara 3\nGara 4\nGara 5\nGara 6\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2136442", "revid": "767487", "url": "https://it.wikipedia.org/wiki?curid=2136442", "title": "Rosen aus dem S\u00fcden", "text": "Rosen aus dem S\u00fcden (Rose del Sud) op. 388, \u00e8 un valzer di Johann Strauss (figlio).\nCos\u00ec scrisse il giornale \"Fremdenblatt\" (3 ottobre) in sede di riesame del grande successo alla prima dell'operetta di Johann Strauss \"Das Spitzentuch der K\u00f6nigin\" (Il fazzoletto di pizzo della regina), che ebbe la sua prima al \"Theater an der Wien\" di Vienna il 1\u00ba ottobre 1880.\nIl compositore stesso, nonostante il favore con il quale la sua operetta venne accolta da pubblico e critica, era convinto che non avrebbe goduto di un successo duraturo. Ma Strauss non aveva alcun dubbio al riguardo del valzer, \"Rosen aus dem S\u00fcden\", che aveva frettolosamente assemblato da motivi dell'operetta. L'edizione per pianoforte venne pubblicata dal suo editore, \"Cranz\", appena quattro giorni dopo la prima del lavoro.\nL'onore di condurre la prima rappresentazione di \"Rosen aus dem S\u00fcden\" tocc\u00f2 al fratello Johann, Eduard Strauss, ancora impegnato in un tour di concerti in Germania quando vi fu la prima dell'operetta, che il 7 novembre lo esegu\u00ec durante uno dei concerti della domenica pomeriggio diretti da Eduard al Musikverein.\nIl valzer racchiude al suo interno alcune delle pi\u00f9 belle arie dell'operetta, due arie che gi\u00e0 avevano ricevuto la lode alla prima rappresentazione furono quella del re nel primo atto \"Stets kommt mir wieder in den Sinn\" (il ritornello che Strauss sostenne di aver dovuto riscrivere per ben 12 volte) e la romanza di Cervantes del secondo atto \"Wo die Wilde erblht Rose\".\nDi particolare interesse sono le due versioni per pianoforte pubblicate dall'editore \"Cranz\" nel mese di ottobre del 1880. La prima non ha grandi particolarit\u00e0, sulla copertina mostrava il titolo del valzer con illustrate rose e rami di palma intrecciati in un fazzoletto di pizzo.\nLa seconda versione, invece, mostrava alcune differenze: sulla copertina erano illustrate delle rose intrecciate lungo una veranda e sullo sfondo un vulcano (presumibilmente il Vesuvio). Questa versione per piano riportava una personale dedica di Johann Strauss: \"Nel pi\u00f9 profondo rispetto a sua Maest\u00e0 Umberto I, re d'Italia\"."}
{"id": "2136443", "revid": "188323", "url": "https://it.wikipedia.org/wiki?curid=2136443", "title": "Petto", "text": ""}
{"id": "2136448", "revid": "287204", "url": "https://it.wikipedia.org/wiki?curid=2136448", "title": "Ventre (disambigua)", "text": ""}
{"id": "2136455", "revid": "399", "url": "https://it.wikipedia.org/wiki?curid=2136455", "title": "Pancia", "text": ""}
{"id": "2136456", "revid": "1543377", "url": "https://it.wikipedia.org/wiki?curid=2136456", "title": "Giovan Battista Pigna", "text": "Biografia.\nNato in una famiglia della borghesia municipale, i Niccolucci, Giovan Battista prese il nome della spezieria del padre, trasformando il simbolo di un'attivit\u00e0 commerciale in emblema aristocratico. Il costume umanistico di prendere nomi latini e assumere un'ascendenza classica veniva cos\u00ec trasformato nella possibilit\u00e0 di affermazione di un parvenu.\nDopo aver studiato con i migliori maestri del tempo a Ferrara, Vincenzo Maggi e Giambattista Giraldi Cinzio, laureatosi giovanissimo, divenne subito professore di retorica e di lingua greca.\nSi distinse con la pubblicazione del trattato \"I romanzi\" (Venezia, Valgrisi, 1554), che spiegava il funzionamento del poema cavalleresco alla luce del modello ariostesco. Contrapponendosi programmaticamente al suo maestro Giraldi Cinzio, Pigna proponeva di passare da una concezione umanistica della letteratura, di carattere retorico e morale, a una nuova concezione, di tipo tecnico, fondata sull'abilit\u00e0 del letterato. In questo modo egli si faceva interprete di un vero e proprio scontro generazionale, perch\u00e9 contrapponeva ai vecchi maestri dello Studio ferrarese la nuova cultura, aggressiva e agguerrita. Lo sfondo di questa operazione \u00e8 dato dalla lezione esemplare di Pietro Aretino, mediata dall'insegnamento padovano di Sperone Speroni. Sul piano istituzionale all'universit\u00e0, luogo di un sapere stanco e ripetitivo, Pigna contrapponeva il dinamismo dell'accademia, facendosi egli stesso promotore di un'accademia cui ader\u00ec anche il giovane Torquato Tasso.\nNello stesso 1554 Pigna pubblicava anche il trattato \"Il duello\" (\"In Vinegia : nella bottega di Erasmo appresso Vincenzo Valgrisi, 1554\"), che affrontava una delle questioni pi\u00f9 urgenti della vita sociale contemporanea, legata al tema dell'onore aristocratico e della sua difesa.\nA seguito di questa serie di atti di opposizione alle concezioni della generazione precedente, Pigna ebbe l'incarico di provvedere all'educazione del giovane Alfonso II d'Este, primogenito di Ercole II d'Este e di Renata di Francia, futuro duca di Ferrara. Quando Alfonso sal\u00ec al potere alla morte del padre, Pigna fu nominato segretario ducale, succedendo cos\u00ec al suo vecchio maestro Giraldi Cinzio. Divenne allora lo storico ufficiale della Ferrara estense, portando a compimento l'\"Istoria de' Principi d'Este cominciata da G. Falletti\" (\"\"Ferrara: appresso Francesco Rossi stampator ducale, 1570\"), che si contrapponeva programmaticamente alla storia estense in latino di Giraldi Cinzio (\"Cynthii Ioannis Baptistae Gyraldi nobilis Ferrariensis illustrissimi ac excellentiss. Herculis Atestini II. ducis Ferrariensium IIII. ab epistolis de Ferraria et Atestinis principibus commentariolum ex Lilii Gregorii Gyraldi epitome deductum\" (\"Ferrariae: per Franciscum Rubeum, 1556\"\").\nNella veste di segretario ducale Pigna si propose come leader intellettuale a tutto campo, pubblicando nello stesso anno 1561 un commento in latino all'\"Ars poetica\" di Quinto Orazio Flacco, un trattato teorico sulla poesia epica e un trattato politico sul principe, che si ricollega alla lezione di lunga durata di Niccol\u00f2 Machiavelli.\nUn suo carme latino (\"Calami sonum ferentes\") fu musicato dal grande compositore rinascimentale Cipriano de Rore.\nRilevanza critica.\nIl Pigna rappresenta una delle personalit\u00e0 cinquecentesche che pi\u00f9 segnano la svolta da una organizzazione culturale umanistica, fondata sulla centralit\u00e0 della retorica, sull'autorit\u00e0 dei classici e sul valore dei maestri, a favore di un modello culturale nuovo, caratterizzato dall'abilit\u00e0 tecnica, dalla spregiudicatezza politica e dall'iniziativa individuale (come hanno spiegato Jossa e Ritrovato). La sua attivit\u00e0 si colloca nell'ambito della fondazione del ruolo politico dell'intellettuale spiegata da Giancarlo Mazzacurati in \"Il rinascimento dei moderni\" (Bologna, Il Mulino, 1985). Pigna \u00e8, inoltre, il fondamentale anello per comprendere la continuit\u00e0 e le differenze nel passaggio dal mondo poetico di Ludovico Ariosto a quello di Torquato Tasso (che cominci\u00f2 la sua attivit\u00e0 letteraria proprio con un commento alle tre canzoni cosiddette \"sorelle\" del Pigna)."}
{"id": "2136458", "revid": "486946", "url": "https://it.wikipedia.org/wiki?curid=2136458", "title": "Open source intelligence", "text": ""}
{"id": "2136459", "revid": "767487", "url": "https://it.wikipedia.org/wiki?curid=2136459", "title": "Enoftalmo", "text": "Per Enoftalmo in campo medico, si intende lo spostamento dell'occhio o meglio del bulbo oculare verso l'interno, in profondit\u00e0 rispetto alla sua condizione normale. La condizione \u00e8 simile alla ptosi palpebrale per cui spesso si confonde. Pu\u00f2 indurre diplopia, il suo contrario si chiama esoftalmo.\nPatologie correlate.\nSi riscontra in paralisi o interessamento del simpatico cervicale (sindrome di Bernard-Horner) o in gravi stati febbrili.\nEziologia.\nLe cause sono dovute sia a fattori esterni come lesioni violente in seguito ad eventi traumatici ma anche fattori interni come anomalie in seguito allo sviluppo della persona."}
{"id": "2136462", "revid": "110157", "url": "https://it.wikipedia.org/wiki?curid=2136462", "title": "Apply Some Pressure", "text": "Apply Some Pressure \u00e8 il terzo singolo pubblicato dai Max\u00efmo Park estratto dall'album d'esordio \"A Certain Trigger\". Il singolo giunse alla #20 nella UK Singles Charts nel febbraio 2005. La canzone fu ripubblicata nell'ottobre 2005 arrivando al #17 nella chart del Regno Unito.\nMark Ronson ne ha prodotto una cover per il suo album Version. A differenza delle altre cover inserite nel disco, interpretate da cantanti diversi dall'originale, la canzone \u00e8 cantata dallo stesso Paul Smith dato che Ronson non riusciva a trovare un altro cantante adatto."}
{"id": "2136472", "revid": "1652635", "url": "https://it.wikipedia.org/wiki?curid=2136472", "title": "Aria compressa respirabile", "text": "L'aria compressa respirabile \u00e8 una forma di gas compresso per utilizzo prevalentemente necessario per la respirazione e permetterne lo stoccaggio, il trasporto e l'uso in ambienti ostili e/o sotto l'acqua. Quindi in presenza di incendi e relativi fumi tossici, in ambienti di lavoro o di conflitti militari in presenza di gas tossici o di assenza di aria, ed infine, uso pi\u00f9 frequente in assoluto, nel mondo della subacquea per le relative immersioni, grazie al quale ha avuto una grande diffusione ed affinamento delle tecnologie, e per cui si \u00e8 avuta una evoluzione portando allo sviluppo di miscele respiratorie diverse sia esse arricchite di ossigeno che abbinate ad altri gas quali l'elio o l'argon, per immersioni profonde ed eliminazione dei relativi problemi di narcosi. Viene utilizzata inoltre per il funzionamento delle camere di decompressione.\nCaratteristiche generali.\nL'aria compressa respirabile \u00e8 principalmente un gas filtrato, deumidificato e deodorato. Si divide in aria compressa a bassa pressione o ad alta pressione ed \u00e8 generata da compressori molto sofisticati che ne forniscono quantit\u00e0 proporzionali alla loro potenza.\nPressioni.\nLe pressioni di carica sono generate fino a ca 30\u00a0atm per la bassa pressione a fino a 350\u00a0atm per l'alta pressione. La bassa pressione viene fornita da compressori che lavorano contemporaneamente al subacqueo e forniscono aria attraverso un tubo chiamato \"narghil\u00e8\", nella subacquea \u00e8 cos\u00ec definito per somiglianza con la pipa ad acqua, lungo a sufficienza da raggiungere le profondit\u00e0 o i luoghi di operativit\u00e0, o, in ambito professionale, ombelicale, che attraverso il riduttore/regolatore fornisce aria alla pressione ambiente che circonda il subacqueo/operatore. \nL'aria ad alta pressione viene invece immagazzinata in bombole di capacit\u00e0 variabile, da ca 2 fino a 50\u00a0L, cos\u00ec da poter essere trasportata e nel caso dei subacquei indossata con cinghiaggi e schienalino o con giubbotti idrostatici chiamati GAV (giubbotto ad assetto variabile).\nUtilizzo.\nNell'attivit\u00e0 subacquea moderna in generale l'aria compressa respirabile viene usata con il metodo delle bombole collegate all'erogatore, da cui \u00e8 possibile respirare attraverso un boccaglio, tenuto con la bocca. Questo metodo ha rivoluzionato il mondo delle attivit\u00e0 subacquee a cominciare dai primi anni cinquanta, perch\u00e9 permetteva una grande libert\u00e0 di movimento limitata solo dall'autonomia delle quantit\u00e0 d'aria portata e dai relativi limiti di non decompressione. Nel caso di attivit\u00e0 in superficie, prevalentemente in quelle estrattive, miniere, e soccorso, vigili del fuoco, il sistema \u00e8 lo stesso con differenza nel boccaglio che \u00e8 di tipo a maschera che copre bocca e naso e in certi casi per sicurezza vengono usate delle maschere a tutta faccia, dette granfacciali, che permettono la respirazione in condizioni naturali, cio\u00e8 con bocca naso, difendendo anche gli occhi da gas e fumi irritanti. Con queste maschere il tipo di respirazione, a seconda dei casi, pu\u00f2 essere a domanda o a flusso continuo.\nCon il narghil\u00e8, in pratica l'erogatore da sub con frusta di collegamento tra I e II stadio di lunghezza variabile a piacimento e a seconda delle necessit\u00e0, si ottiene lo stesso sistema di respirazione cos\u00ec come fornita dal compressore a bassa pressione, in pratica permette pi\u00f9 libert\u00e0 di movimento e agilit\u00e0 sott'acqua, senza dover indossare le bombole, ma vincolando il sub alla lunghezza del tubo, questo sistema \u00e8 generalmente usato per lavori subacquei assistiti da terra o dalla barca, prevalentemente in ambito portuale e a basse profondit\u00e0. \nQuesto sistema in pratica imita quello dei palombari che erano sempre vincolati dal tubo di respirazione collegato ad un mantice o ad una pompa per aria di superficie, mentre attualmente per le immersioni stile palombaro organizzate dalla HDS (\"Historical Diving Association\") per praticit\u00e0 viene usata l'aria compressa respirabile contenuta in bombola da sub e tenuta in superficie."}
{"id": "2136474", "revid": "331017", "url": "https://it.wikipedia.org/wiki?curid=2136474", "title": "Our Velocity (EP)", "text": ""}
{"id": "2136476", "revid": "20843933", "url": "https://it.wikipedia.org/wiki?curid=2136476", "title": "Monetazione romana imperiale", "text": ""}
{"id": "2136487", "revid": "32553476", "url": "https://it.wikipedia.org/wiki?curid=2136487", "title": "Mademoiselle George", "text": ""}
{"id": "2136488", "revid": "729019", "url": "https://it.wikipedia.org/wiki?curid=2136488", "title": "Chipping Campden", "text": "Chipping Campden \u00e8 un villaggio di 2.206 abitanti del Gloucestershire, in Inghilterra."}
{"id": "2136491", "revid": "767487", "url": "https://it.wikipedia.org/wiki?curid=2136491", "title": "Baricentro (gruppo musicale)", "text": "I Baricentro o il Baricentro furono un gruppo originario di Monopoli (Bari). I suoi componenti erano: Francesco Boccuzzi (tastiere, chitarra, percussioni), Vanni Boccuzzi (tastiere, percussioni), Tonio Napoletano (basso, percussioni) e Piero Mangini (batteria, percussioni).\nStoria.\nI Baricentro nacquero dagli ex membri del gruppo Festa Mobile, dopo aver pubblicato due album per conto della EMI nel 1976 e 1978, il gruppo si sciolse.\nIl gruppo si riform\u00f2 come trio della vita, per poco tempo, nel 1983 producendo il singolo \"Tittle tattle\" che riscosse un grande successo negli Stati Uniti, in Europa (Germania, Austria, Svizzera, Finlandia, Irlanda) e in Cina (Hong Kong).\nDiscografia.\nI due dischi furono pubblicati sotto forma di LP, dalla etichetta EMI Italiana."}
{"id": "2136494", "revid": "297031", "url": "https://it.wikipedia.org/wiki?curid=2136494", "title": "Monaco Telecom", "text": "Monaco Telecom \u00e8 l'operatore di telecomunicazioni del Principato di Monaco. Questa societ\u00e0 \u00e8 stata creata nel 1997, in seguito alla volont\u00e0 del governo monegasco di far evolvere l'Ufficio Monegasco dei Telefoni, servizio amministrativo, e farlo diventare una societ\u00e0 privata.\nAttivit\u00e0 a Monaco.\nMonaco Telecom propone ai residenti monegaschi e alle aziende del Principato tutta la gamma di prodotti e servizi di un operatore di telecomunicazioni. La societ\u00e0 detiene il monopolio sulla telefonia fissa, l'accesso a Internet e la televisione in base a una concessione dello Stato. Il mercato dimora invece aperto alla concorrenza per quanto riguarda la telefonia mobile. La marca si appoggia su una rete di vendita di 5 negozi sul Principato.\nPresenza internazionale.\nMonaco Telecom si \u00e8 sviluppata sul mercato internazionale moltiplicando i partenariati con altri attori del mondo delle telecomunicazioni:\nIl primo test in volo su un aereo di linea si \u00e8 tenuto nel dicembre 2007; a fine 2008 il sistema OnAir \u00e8 stato integrato su una ventina di velivoli delle compagnie aeree Ryanair, British Airways, Air France, TAP e BMI. Nel giugno 2010 Monaco Telecom e OnAir hanno ulteriormente esteso la loro attivit\u00e0 con una nuova offerta marittima battezzata OnMarine.\nRicerca e sviluppo.\nMonaco Telecom \u00e8 membro di Eurecom, una scuola d'ingegneria e centro di ricerca sui sistemi di comunicazione, situata a Sophia-Antipolis, in Francia.\nAzionariato.\nDal 2014 Monaco Telecom \u00e8 detenuta al 55% dall'imprenditore francese Xavier Niel e al 45% dalla Soci\u00e9t\u00e9 Nationale de Financement, di cui lo Stato monegasco \u00e8 azionista al 100%.\nDate chiave.\nAd agosto, Monaco Telecom cede a SkyVision le sue partecipazioni nella filiale Afinis Communications.\nEstensione di 3 anni del contratto mobile in Kosovo.\nMonaco Telecom copre tutto il circuito di Grand Prix di Formula 1 in WiFi.\nInsegnamento &amp; Ricerca: l'Istituto Eurecom ha battezzato la futura promozione 2011/2012 \u00abPromozione Monaco Telecom\u00bb.\nOpen degli Artisti di Monaco: contributo degli artisti per l'illustrazione dell'annuario telefonico del Principato.\nMonaco Telecom e Cable&amp;Wireless Communications annunciano il lancio di Afinis Communications, nata dal raggruppamento delle attivit\u00e0 commerciali di Divona e di Connecteo.\nMonaco Telecom firma un accordo di partenariato con Eurecom.\nLancio di un'offerta Internet ad altissima velocit\u00e0 da 30 Mbit/s e di una nuova offerta di televisione interamente digitale.\n5 gennaio: presa delle sue funzioni di Martin P\u00e9ronnet come Direttore Generale.\nAcquisizione di Connecteo, provider di servizi Voce, Data e Internet, presente in sei Paesi in Africa.\nCWI sceglie Monaco Telecom per essere il primo centro d'eccellenza in servizi d'accesso WiMax mobile, in partenariato con Alvarion, Cisco e Nokia.\nCreazione di due filiali magrebine come operatori di telecomunicazioni satellitari, Divona Telecom in Tunisia e Divona in Algeria.\nVivendi Telecom International acquista il 51% del capitale di Monaco Telecom.\nResponsabilit\u00e0 sociale d'impresa.\nPer quanto concerne la responsabilit\u00e0 sociale d'impresa, da diversi anni Monaco Telecom ha deciso di organizzare delle misure dei campi elettromagnetici, in modo da rassicurare gli abitanti sulla non-pericolosit\u00e0 delle sue installazioni.\nDal novembre 2010, la legislazione monegasca inquadra il campo delle emissioni di onde elettromagnetiche, facendo riferimento ai regolamenti pi\u00f9 severi in materia: una soglia di campo elettrico di 6 volt/metro per le emissioni delle antenne radio, televisive, walkie-talkie e WiFi, e un obbligo di 4 volt/metro per le antenne-cellulari della telefonia mobile.\nI servizi dello Stato (la Direzione delle Comunicazioni Elettroniche - DCE) vigilano sul rispetto dei valori limite, attraverso campagne di misurazione annuali o in occasione dell'attivazione di un nuovo sito radio."}
{"id": "2136495", "revid": "74801", "url": "https://it.wikipedia.org/wiki?curid=2136495", "title": "Chipping Sodbury", "text": "Chipping Sodbury \u00e8 un villaggio di abitanti del Gloucestershire, in Inghilterra."}
{"id": "2136496", "revid": "1305772", "url": "https://it.wikipedia.org/wiki?curid=2136496", "title": "Generazione X (disambigua)", "text": ""}
{"id": "2136497", "revid": "292452", "url": "https://it.wikipedia.org/wiki?curid=2136497", "title": "Club Sportivo Audace", "text": ""}
{"id": "2136498", "revid": "200568", "url": "https://it.wikipedia.org/wiki?curid=2136498", "title": "Newent", "text": "Newent \u00e8 una cittadina di 5.073 abitanti del Gloucestershire, in Inghilterra."}
{"id": "2136499", "revid": "292452", "url": "https://it.wikipedia.org/wiki?curid=2136499", "title": "Societ\u00e0 Sportiva Alba", "text": ""}
{"id": "2136500", "revid": "131358", "url": "https://it.wikipedia.org/wiki?curid=2136500", "title": "Societ\u00e0 Ginnastica Sportiva Fortitudo", "text": ""}
{"id": "2136505", "revid": "729019", "url": "https://it.wikipedia.org/wiki?curid=2136505", "title": "Lydney", "text": "Lydney \u00e8 una cittadina di 8.960 abitanti del Gloucestershire, in Inghilterra.\nQua nacque il compositore e direttore d'orchestra Herbert Howells."}
{"id": "2136506", "revid": "287204", "url": "https://it.wikipedia.org/wiki?curid=2136506", "title": "Eric Laurent", "text": ""}
{"id": "2136507", "revid": "640469", "url": "https://it.wikipedia.org/wiki?curid=2136507", "title": "Lechlade", "text": "Lechlade \u00e8 un paese di 2.759 abitanti del Gloucestershire, in Inghilterra."}
{"id": "2136509", "revid": "729019", "url": "https://it.wikipedia.org/wiki?curid=2136509", "title": "Filton", "text": "Filton \u00e8 una cittadina di 10.607 abitanti (2011) del Gloucestershire, in Inghilterra."}
{"id": "2136514", "revid": "74801", "url": "https://it.wikipedia.org/wiki?curid=2136514", "title": "Fairford", "text": "Fairford \u00e8 un paese di abitanti del Gloucestershire, in Inghilterra.\nQua nacque il poeta e teologo John Keble."}
{"id": "2136517", "revid": "1543377", "url": "https://it.wikipedia.org/wiki?curid=2136517", "title": "Damien Crosse", "text": "Biografia.\nNato e cresciuto a Miami, figlio unico di due esuli cubani, che arrivarono negli Stati Uniti negli anni sessanta. Laureato in antropologia, inizia la sua carriera nella pornografia gay nel 2004, quando viene avvicinato da un agente che gli propose di lavorare nell'industria per adulti. Debutta nel film \"Truck Stop Muscle\", in seguito firma un contratto come modello esclusivo per Titan Media, esperienza che dura fino al 2008.\nIl primo film in cui appare per la Titan \u00e8 \"Hitch\", che lo vede coinvolto in una scena con Jake Deckard, oltre a essere sulla copertina del DVD. Lavora per la Titan per due anni, esibendosi in 12 film sempre nel ruolo di attivo. Crosse diviene noto per il modo forte e disinibito di porsi nelle scene sessuali, spesso accompagnate a sputi e pugni, nel film \"Mens Room III: Ozark Mtn. Exit 8\" \u00e8 stato coinvolto, assieme a Tyler Saint, in una scena di doppia penetrazione nei confronti di Jesse Santana.\n\u00c8 stato candidato a un GayVN Award per la miglior performance solista in \"H2O\", inoltre ha ricevuto la candidatura al XBIZ Awards 2009 come miglior performer LGBT dell'anno.\nNel 2008 firma un contratto con i Raging Stallion Studios e partecipa al film \"Home Bodies\". Sempre nel 2008, assieme al fidanzato, il porno attore Francesco D'Macho, fonda lo Stag Homme Studios, un'etichetta pornografica che realizza video ed esibizioni live. L'etichetta ha sede a Madrid, dove vive assieme al compagno.\nIl 23 maggio 2009 vince un Grabby Award per la sua performance solista nel film \"To the Last Man\". Ma non partecipa alla cerimonia di premiazione, perch\u00e9 nella medesima data si \u00e8 unito in matrimonio con Francesco D'Macho, con una funzione avvenuta a Madrid di fronte ad amici e familiari. Dopo quattro anni la coppia si separa, continuando a lavorare assieme nella gestione della loro casa di produzione Stag Homme Studios."}
{"id": "2136520", "revid": "729019", "url": "https://it.wikipedia.org/wiki?curid=2136520", "title": "Bradley Stoke", "text": "Bradley Stoke \u00e8 una cittadina di circa 21.000 abitanti del Gloucestershire, in Inghilterra."}
{"id": "2136521", "revid": "111991274", "url": "https://it.wikipedia.org/wiki?curid=2136521", "title": "Berkeley (Regno Unito)", "text": "Berkeley () \u00e8 una cittadina del Gloucestershire, in Inghilterra. Si trova sulla riva sinistra del fiume Severn, nel distretto di Stroud.\nVi nacque Edward Jenner. Nel Castello di Berkeley venne imprigionato e mor\u00ec Edoardo II."}
{"id": "2136522", "revid": "188323", "url": "https://it.wikipedia.org/wiki?curid=2136522", "title": "On Board Diagnostics", "text": ""}
{"id": "2136523", "revid": "1543377", "url": "https://it.wikipedia.org/wiki?curid=2136523", "title": "Jens Bj\u00f8rneboe", "text": "Bj\u00f8rneboe era noto per essere stato un duro critico dei costumi della propria societ\u00e0 e di quella occidentale in generale, oltre ad essere sempre stato un fervente anarchico. La sua vita \u00e8 stata tormentata e turbolenta, ha sempre oscillato tra la depressione, l'alcolismo e la produzione letteraria, sino al giorno del suicidio.\nBiografia.\nNato da Ingvald e Anna Marie Bj\u00f8rneboe, il padre aveva un'attivit\u00e0 di trasporti marittimi commerciali ed era inoltre agente consolare del Belgio. La sua infanzia fu caratterizzata da una continua polmonite e da violenti attacchi depressivi, che lo portarono a tentare il suicidio per impiccagione nel 1933, all'et\u00e0 di soli tredici anni: aveva iniziato ad assumere alcolici sin dal 1932.\nNel 1943, nel corso della seconda guerra mondiale, fugg\u00ec nella neutrale Svezia per evitare di esser costretto ad arruolarsi dagli invasori tedeschi e per cercare lavoro. L\u00ec incontr\u00f2 la pittrice ebrea Lisel Funk, fuggita volontariamente dalla Germania, che divenne poi la sua prima moglie.\nA partire dal 1947, tornato in patria, Bj\u00f8rneboe inizi\u00f2 a dedicarsi alla scrittura. Lui e sua moglie entrarono a far parte della Societ\u00e0 Antroposofica nella sede della capitale norvegese, e nel 1950 Bj\u00f8rneboe divenne insegnante di classe alla scuola Waldorf di Oslo.\nNel 1951 esord\u00ec come scrittore con una raccolta di poesie, a cui seguirono una serie di romanzi molto contestati (\"F\u00f8r Hanen Galer\" nel 1952, \"Jonas\" nel 1955, \"Under en H\u00e5rdere Himmel\" nel 1957 e \"Den Onde Hyrde\" nel 1960). Il primo di questi, \"F\u00f8r Hanen Galer\", gli caus\u00f2 l'accusa della critica di simpatizzare per i Nazisti, come il connazionale Premio Nobel per la Letteratura Knut Hamsun. Tale accusa venne ribadita anche in occasione della pubblicazione di \"Under en H\u00e5rdere Himmel\", romanzo di forte critica nei confronti degli eventi verificatisi nel secondo dopoguerra norvegese. In \"Jonas\" s'interessava del sistema scolastico nordico, mentre in \"Den Onde Hyrde\" (\"Il cattivo pastore\") trattava la vita di un carcerato norvegese (altra sottile connessione della critica col Nazismo).\nIl suo maggior contributo alla Letteratura \u00e8 stata la trilogia \"Storia della bestialit\u00e0\", composta dai romanzi \"Frihetens \u00f8yeblikk\" (1966), \"Krutt\u00e5rnet\" (1969) e \"Stillheten\" (1973). In questi anni si dedica attivamente anche al Teatro, collaborando con Eugenio Barba nell'Odin Teatret di Oslo. Nel 1967 \u00e8 condannato aspramente da quasi tutti i critici europei per l'opera erotica/pornografica \"Uten en tr\u00e5d\", censurata in tutto il Nord del continente. Il libro ottenne comunque un discreto successo negli States e nel Regno Unito. Nel 1974 pubblica il suo ultimo romanzo: \"Haiene\".\nIl 9 maggio 1976, dopo vari attacchi di depressione, si suicida. Solo dopo la propria morte ha ottenuto un definitivo successo internazionale."}
{"id": "2136524", "revid": "161374", "url": "https://it.wikipedia.org/wiki?curid=2136524", "title": "Minuto (segno)", "text": ""}
{"id": "2136528", "revid": "181699", "url": "https://it.wikipedia.org/wiki?curid=2136528", "title": "Castello di Santa Giuletta", "text": "Castello di Santa Giuletta \u00e8 una frazione di Santa Giuletta situata a 300 m s.l.m. circa, sulle prime colline dell'oltrep\u00f2 pavese. Come dice il nome, in questa frazione \u00e8 presente il castello del paese, secoli fa riadattato a villa signorile. A Castello \u00e8 presente il vecchio municipio di Santa Giuletta: infatti il nucleo moderno ha per anni rappresentato una semplice frazione (Villa), oggi sede municipale.\nA Castello \u00e8 presente la parrocchia dedicata a Santa Giuletta. Nella frazione sono inoltre presenti ripetitori televisivi. Sono tre le strade che collegano Castello: una proveniente da Santa Giuletta, la principale, una da Monteceresino (Frazione di Santa Giuletta), una che collega Castello con le 5 Strade, ovvero con Mornico Losana, con Pietra de' Giorgi e con la Valle Scuropasso e Montalto Pavese. Appena iniziata la strada per le 5 strade \u00e8 presente un piazzaletto dal quale \u00e8 possibile ammirare le colline e le montagne oltrepadane quali: Mornico Losana, Montalto Pavese, il monte Alpe e il monte Penice; non si vede invece il monte Lesima perch\u00e9 coperto da Montalto Pavese."}
{"id": "2136532", "revid": "1543377", "url": "https://it.wikipedia.org/wiki?curid=2136532", "title": "\u00c9ric Laurent", "text": "Esperto di politica internazionale su France Culture, \u00e8 specializzato in questioni di finanza e geopolitica del petrolio.\nBiografia.\nHa conseguito un Master in Giurisprudenza, dopo gli studi in Scienze della Comunicazione presso la University of California a Berkeley.\nIl suo impegno come giornalista a Le Figaro nel 1985 gli consente di specializzarsi nei colloqui con i capi di Stato e personalit\u00e0 di livello internazionale, come Gheddafi, Hassan II, Armand Hammer, John McCloy e .\n\u00c8 ritenuto uno dei pi\u00f9 grandi reporter d'inchiesta al mondo. \u00c8 stato spesso associato alle correnti che sostengono il complottismo. \nIl 27 agosto 2015 \u00e8 stato arrestato a Parigi colto in flagrante mentre contrattava un'estorsione di 3 milioni di euro (poi ridotti a 2) ai danni di Muhammad VI, re del Marocco. I soldi avrebbero dovuto evitare la pubblicazione di un libro che \u00c9ric aveva scritto con accuse contro la casa reale marocchina."}
{"id": "2136533", "revid": "117201002", "url": "https://it.wikipedia.org/wiki?curid=2136533", "title": "Franz Xaver Gruber", "text": "La vita.\nFiglio di un tessitore di lino (Josef Gruber), ne apprese il mestiere del padre e lo esercit\u00f2 fino all'et\u00e0 di diciotto anni, ma ben presto aveva dato segno della sua passione verso la musica. Fin dalla scuola, il maestro Andreas Peterlechner not\u00f2 questa predisposizione e gli diede le prime lezioni, ma la sua vera e propria formazione musicale inizi\u00f2 con la maggiore et\u00e0 presso l'organista Georg Hartdobler, parroco di Burghausen, e nel 1806 si diplom\u00f2 a Ried im Innkreis.\nIn data 12 novembre 1807 fu chiamato ad Arnsdorf quale insegnante, sacrestano e organista. A luglio dello stesso anno si spos\u00f2: dalla moglie, Maria Elisabeth Engelsberger, ebbe anche due figli che per\u00f2 morirono prematuramente. Nel 1816 divenne organista della chiesa di Oberndorf e due anni dopo compose la melodia che lo rese famoso.\nDopo la morte della moglie, avvenuta nel 1825, si rispos\u00f2: dal secondo matrimonio nacquero dieci figli, ma di questi solo quattro sopravvissero oltre l'infanzia.\nDopo un periodo di circa sei anni (dal 1829 al 1835) trascorsi a Berndorf quale insegnante e sacrestano, nonch\u00e9 maestro del coro, nel 1835 ottenne la nomina a maestro del coro ed organista della parrocchia di Hallein. E qui compose molta musica di carattere religioso. La famiglia favor\u00ec e segu\u00ec la carriera di Gruber: il figlio maggiore, Franz, tra il 1847 e il 1849, dot\u00f2 Hallen di una Corale e di un'associazione di promozione del canto, mentre un altro figlio, Felix, gli succedette come maestro del coro alla scomparsa, avvenuta il 7 giugno 1863.\nStille Nacht.\nAutore di un'ampia produzione musicale, Gruber \u00e8 per lo pi\u00f9 noto a tutt'oggi quale compositore del brano natalizio Stille Nacht, su testo di Joseph Mohr, che egli stesso suon\u00f2 per la prima volta, la notte di Natale del 1818, nella chiesa di St. Nikolaus ad Oberndorf. Nella \"Authentischen Veranlassung\" si legge: \"Era il 24 dicembre del 1818, quando l'allora aiuto prete Signor Josef Mohr presso la neo edificata parrocchia St. Nicola in Oberndorf lesse una poesia all'organista Franz Gruber (al tempo anche insegnante ad Arnsdorf), nel tentativo di scrivere con lui una melodia appropriata per due voci soliste con coro e un accompagnamento di chitarra.\" Il brano fu eseguito durante la Messa di mezzanotte (Mohr accompagn\u00f2 alla chitarra e cant\u00f2 da tenore, mentre Gruber cant\u00f2 da basso).\nDal 1993, ad Hallein, nella casa che fu di Gruber, trova la propria sede il \"Museo Stille Nacht\": in esso si custodisce anche la chitarra con la quale Joseph Mohr esegu\u00ec per la prima volta il famoso canto nel Natale del 1818, e vi si trovano spartiti ed altri oggetti originali."}
{"id": "2136534", "revid": "46291", "url": "https://it.wikipedia.org/wiki?curid=2136534", "title": "Citrus \u00d7 ichangensis", "text": "Il limone di Ichang (\"Citrus \u00d7 ichangensis\", anche \"Citrus ichangensis\") \u00e8 un \"Citrus\" a lenta crescita con la caratteristica di foglie e fiori profumati al limone. Il nome per\u00f2 non deve trarre in inganno, perch\u00e9 non si tratta affatto di limone. Secondo alcuni studiosi farebbe parte della specie \"Papeda\" del genere \"Citrus\". Chi non riconosce i papeda come specie di citrus, cataloga il \"Citrus ichangensis\" come variet\u00e0 di limetta o di limone.\nLa pianta \u00e8 un piccolo albero, molto spinoso e con piccioli fogliari alati, simili a quelli della combava.\n\u00c8 nativa dell'Asia orientale e deve il suo nome alla citt\u00e0 di Yichang (\u5b9c\u660c), nella provincia cinese di Hubei.\nLa caratteristica della pianta \u00e8 di mostrare una notevole ed inconsueta resistenza al freddo che, con l'eccezione del \"Citrus trifoliata\", \u00e8 tra le maggiori del genere \"Citrus\".\nDi fatto tollera temperature moderatamente inferiori allo zero centigrado, ed ambiente alquanto umido.\nPer tali ragioni \u00e8 spesso coltivata all'aperto ai margini o al di fuori della fascia detta degli agrumi, in clima pi\u00f9 freddo.\nL'ichang non si consuma come frutto fresco, anche perch\u00e9 la polpa \u00e8 quasi totalmente sostituita dai semi che possono raggiungere anche 15\u00a0mm di diametro. Soltanto alcuni ibridi con la clementina hanno prodotto frutti edibili."}
{"id": "2136535", "revid": "287204", "url": "https://it.wikipedia.org/wiki?curid=2136535", "title": "Compressore aria respirabile", "text": "Il compressore per aria respirabile \u00e8 un tipo di compressore alternativo a pistoni multipli radiali detti multistadio. In pratica \u00e8 una sofisticata macchina che abbina le caratteristiche del compressore per aria abbinato a sistemi di filtraggio e deumidificazione, a scarico di condensa manuale ed in quelli di ultima generazione automatico a controllo elettronico. Questo perch\u00e9 durante la compressione si genera una grande quantit\u00e0 di acqua emulsionata con parti di olio di lubrificazione, con relative problematiche quali accumulo di acqua nelle bombole e possibile inquinamento dell'aria e conseguente intossicazione per chi eventualmente la respirasse. \nStoria.\nIl settore minerario \u00e8 stato quello che per primo ha avuto la necessit\u00e0 di utilizzare dei sistemi di respirazione autonomi per operare in ambienti saturi di gas, fin dall'800. Proprio in questo settore si sono sviluppate le tecnologie relative che hanno portato al perfezionamento dei sistemi di fornitura di aria per la respirazione. Inizialmente per alimentare i pozzi di profondit\u00e0 si utilizzavano delle enormi pompe a mantice e poi a pistone, azionate a mano o a trazione animale, quando era necessario disporre di maggior quantit\u00e0. Caratteristico era nel campo subacqueo della fine del XVIII secolo e primi del XIX la figura degli assistenti dei palombari che dovevano azionare la pompa a manovelle per fornire aria che consentiva al palombaro di respirare sul fondo. In seguito, la Draeger ha creato il primo respiratore autonomo ad ossigeno, che utilizzavano i minatori per poter operare nelle profondit\u00e0 della miniera ove e quando l'aria fresca non arrivava e quindi dove l'ossigeno non era sufficiente, e da cui si \u00e8 sviluppato poi il respiratore per uso subacqueo degli uomini rana. Quindi la necessit\u00e0 di riempire le bombole e con lo sviluppo dell'industria e delle tecnologie dei motori a pistone e dei contenitori ad alta pressione, soprattutto con lo sviluppo dei sommergibili utilizzati per il primo conflitto mondiale, si sono realizzate infine sia macchine di grandi dimensioni che i pratici modelli portatili. Le restrittive norme attuali in campo industriale e sanitario hanno portato infine allo sviluppo dei moderni e sofisticati compressori oggi sul mercato, dove l'aria respirabile deve rispettare delle caratteristiche date da tabelle specifiche ed essere quindi assolutamente priva di impurit\u00e0 ed asciutta.\nCaratteristiche.\nSi divide principalmente in modelli che forniscono aria a bassa pressione, da 10 a circa 30\u00a0Atm, e ad alta pressione, generalmente nei modelli di ultima generazione da 200 fino a circa 500\u00a0Atm. Sono stati realizzati anche compressori chiamati \"oil free\", poich\u00e9 utilizzano particolari accorgimenti che ne consentono la lubrificazione senza uso di oli, che generano appunto problemi di eventuale tossicit\u00e0 dell'aria e di ulteriori problematiche nel caso l'olio venga distribuito nebulizzato in ambienti iperbarici. Sono particolarmente costosi e per questo poco diffusi ma utilizzati soprattutto in ambito medicale e per il funzionamento delle camere iperbariche dei centri ospedalieri.\nI compressori per aria compressa respirabile vengono usati per fornire aria respirabile per tutte quelle attivit\u00e0 ove sia necessario respirare dove non \u00e8 possibile altrimenti, in particolare per riempire le bombole per uso industriale, militare, subacqueo, e di soccorso. Quindi nei campi dell'immersione e della sommergibilistica, nonch\u00e9 aeronautico, per la respirazione dei piloti di aerei da caccia non presurizzati, quando questi si trovano ad alta quota, ed infine per servizi di soccorso o di interventi in ambienti ostili, quindi usati anche dai vigili del fuoco e dalle squadre di pronto intervento speciali nel settore minerario. Sono indispensabili per la gestione delle camere di decompressione, per poter appunto fornire le scorte di aria a pressione in grado di generare la quote operative relativamente necessarie ed il relativo ricambio di aria fresca a seguito della generazione di anidride carbonica nell'ambiente sigillato. Un particolare utilizzo viene fatto in Formula 1, dove in questo caso vengono usati per il funzionamento delle potenti pistole ad aria compressa necessarie per smontare i cerchi con le gomme e per dei particolari sistemi di avviamento dei motori, per la relativa necessit\u00e0 di disporre di pressioni medio elevate. In questo caso non sono usati per respirare ma solo perch\u00e9 in un mondo dove tutto \u00e8 estremizzato viene usato sempre il meglio disponibile senza badare a spese in associazione al fatto di disporre cos\u00ec di aria estremamente pulita ed essiccata.\nI compressori si dividono in molti modelli a seconda delle quantit\u00e0 di aria che devono fornire ed al numero di bombole da ricaricare contemporaneamente. Principalmente si dividono in modelli a pi\u00f9 stadi di compressione, con un gruppo pompante e con un motore di trascinamento elettrico o a scoppio. Quindi possono essere usati in associazione con motori usati per trazione con pulegge e cinghie, possono essere portatili o a stazione fissa, a seconda delle dimensioni. Particolarmente super dimensionati quelli usati nei sommergibili o quelli che necessitano di fornire grandi quantit\u00e0 di aria, ma i pi\u00f9 utilizzati sono quelli di medie e piccole dimensioni nel mondo della subacquea e delle competizioni automobilistiche. Tutti i centri di immersione (diving center), i centri iperbarici e i team di competizioni automobilistiche ad alto livello ne possiedono almeno uno. Si differenziano e si indicano principalmente in base alla quantit\u00e0 di aria erogata nel tempo, litri minuto o metro cubo per ora.\nFunzionamento.\nIl funzionamento \u00e8 del tutto simile ai compressori di aria compressa usati in ambito industriale, quindi pluricilindri detti multistadio, generalmente da tre a quattro, posizionati a corpo stellare, e relative valvole sulle testate antiritorno di flusso, e lubrificati con oli minerali compatibili fisiologicamente e con le elevate pressioni di ossigeno ricavato, che potrebbero causare pericolose esplosioni. Nel caso di quattro cilindri il funzionamento di base \u00e8 il seguente: il primo cilindro porta l'aria da pressione ambiente a bassa pressione, il secondo da bassa a medio alta, il terzo da medio alta ad alta, il quarto da alta ad altissima, quindi fino a circa 350\u00a0Atm, ma generalmente in Italia tranne rari casi, dati i costi elevati delle bombole prodotte e collaudate a 350 Atm, viene usata la pressione di circa 220\u00a0Atm massima.\nL'entrata in commercio, a costi sempre pi\u00f9 accessibili, delle bombole ad uso terrestre in materiali compositi, stante il minor peso , ha dato nuovo impulso al settore aria respirabile ,consentendo di utilizzare bombole in\" composito\" con liner interno sia in PET che in Alluminio caricate a 300 bar, (collaudo a 450 bar) .Al momento in Italia vengono immesse nel mercato bombole ,da parte di varie aziende, sia in acciaio che in composito a 300 Bar. Una sola invece \u00e8 l'azienda che propone bombole in composito adatte all'uso subacqueo .Il costo elevato e l'eccessiva galleggiabilit\u00e0 non raccolgono ,attualmente, il favore dei sub.\nL'aria nelle varie fasi di compressione passa attraverso dei decantatori e/o separatori di condensa, in genere l'umidit\u00e0 contenuta dell'aria che viene trasformata in acqua, che si emulsiona con una piccolissima parte di olio usata per la lubrificazione del gruppo pompante. Questa viene espulsa e raccolta in contenitori appositi. Infine tutta l'aria prima di arrivare alle bombole viene filtrata e deodorata attraverso il passaggio in un tubo contenitore a strati di granuli di separatore molecolare e carbone attivo. A seguito di questo ciclo l'aria risulta infine perfettamente pulita, inodore, asciutta e respirabile. Il materiale filtrante pu\u00f2 essere anche inserito in cartucce, e il tutto dopo un certo numero di ricariche va sostituito, poich\u00e9 il carbone si umidifica e non \u00e8 pi\u00f9 efficiente, l'aria infine avrebbe un odore intenso e potrebbe essere anche dannosa e poco piacevole, portando ad avere nausee e mal di testa."}
{"id": "2136539", "revid": "1543377", "url": "https://it.wikipedia.org/wiki?curid=2136539", "title": "Auto blu", "text": "Con l'espressione auto blu si definisce un automezzo a disposizione di politici o di alti funzionari dello Stato o della pubblica amministrazione. La denominazione deriva dal fatto che tali autovetture, specie se appartenenti a un servizio di scorta, sono dotate di lampeggiante blu di segnalazione (ai sensi dell'art. 177 del Codice della Strada). Secondo altra ipotesi in Italia il colore della carrozzeria usato generalmente per queste automobili \u00e8 il blu scuro, come in inglese sono spesso definite black cars (auto nere).\nItalia.\nIn Italia il parco auto della pubblica amministrazione \u00e8 stato censito in 2 categorie:\nDa questa suddivisione sono escluse tutte le autovetture a scopo di sicurezza e difesa (circa ).\nIl veicolo pu\u00f2 essere di propriet\u00e0, in leasing o in noleggio a Stato (), Regioni (), Province (), Comuni (), Aziende sanitarie (), enti pubblici (), universit\u00e0 pubbliche (900) o altre amministrazioni locali ().\nNel 2011 la spesa annua \u00e8 stata di 1,1 miliardi di euro, di cui 561 milioni per le auto blu e 485 milioni per le auto grigie. Nel 2012 la spesa annua \u00e8 stata di 1,05 miliardi di euro, di cui 400 milioni per le auto blu e 539 milioni per le auto grigie. Di questi 645 milioni sono stati spesi per il personale, 146 milioni tra assicurazioni, carburante e manutenzione, 56 milioni per il noleggio e 18 per l'acquisto di nuove autovetture.\nRegno Unito.\nNel Regno Unito dal 1997 al 2012 la \"Government Car and Despatch Agency\" agenzia spedizioni si occupava della gestione del parco auto della pubblica amministrazione, funzione che poi \u00e8 tornata al dipartimento trasporti.\nNel 2008 questa agenzia era finita al centro di uno scandalo riguardante 2,7 milioni di sterline spesi per l'affitto di \"limousine\" utilizzate per il trasporto di ministri e dirigenti del governo."}
{"id": "2136540", "revid": "124145491", "url": "https://it.wikipedia.org/wiki?curid=2136540", "title": "Venamartello", "text": "Venamartello (\"Venamarti\u00e8ll\u00eb\" in dialetto ascolano) \u00e8 una frazione del comune di Acquasanta Terme in provincia di Ascoli Piceno circondata interamente da verdi montagne, dove si pu\u00f2 trovare una vasta fauna: caprioli, cinghiali e raramente lupi. Le sue origini si possono far risalire intorno all'anno mille. Venamartello domina un tratto della valle del Tronto e del rio Tallacano; dalla frazione si possono vedere sia il Monte Vettore che il Monte Piselli.\nStoria.\nI primi cenni risalgono al 1039 grazie a dei documenti di monaci farfensi. Il nome sembra prendere origine dalla famiglia dei Martelleschi che tra qui e Paggese aveva la propria residenza, salvo poi trasferirsi ad Ascoli intorno al 1200. \nNel 1458 insieme a Cocoscia fu inserito come Sindacato unico al comune di Acquasanta Terme.\nNel 1562 qui ebbe residenza il famoso Mariano Parisani, e per questo in alcuni documenti \u00e8 testimoniato che la villa venne data alla fiamme. \nLo storico Giuseppe Colucci, attorno il 1800, descriveva una villa con 144 abitanti e due chiese; S. Salvatore attualmente diroccata e della Beata Vergine delle Grazie attualmente sconsacrata ed edificio privato. Lo scrittore descrive anche come nei pressi della chiesa probabilmente via siano i resti del castello della famiglia Martelleschi.\nNel 1808 il paese fu occupato dalle truppe francesi del generale Julien a causa del brigantaggio sempre presente. Infatti tra Cocoscia e Venamartello sembra che era presente una chiesa costruita da mastri Longobardi, ma poi distrutta perch\u00e9 ritrovo dei briganti.\nDurante l'unit\u00e0 d'Italia il generale Pinelli diede alle fiamme il paese come rappresaglia per essersi ribellato.\nGeografia fisica.\nTerritorio.\nCollocato nell'appennino umbro-marchigiano \u00e8 inserito nel comprensorio del parco nazionale dei Monti Sibillini. Le montagne che circondano il paese sono: monte Ceresa (1494 metri), monte Savucco (1205 metri), monte Monterone (1420 metri), monte Scaloni (1340 metri), colle Cese Novele (1057 metri), monte Vicito (1041 metri), monte Pianomonte (1279 metri). Questa frazione si trova a 600 m s.l.m. e a 13\u00a0km da Acquasanta Terme e a soli 9\u00a0km dalla via Salaria. Percorrendo la strada di notte dal lago al paese si possono facilmente incontrare specie appartenenti alla fauna notturna locale come: cinghiali, volpi, gufi e altri animali. Nei pressi di Venamartello vi sono le frazioni di Cocoscia, Tallacano, Falciano, Vallefusella e Forcella\nVenamartello nel periodo estivo si popola per il ritorno di molti emigranti che hanno origini qui. Altri vengono a Venamartello per la caccia.\nClima.\nIl clima \u00e8 tipico dell'Appennino: ci sono inverni freddi (non mancano temperature inferiori ai 5\u00b0 sotto zero) con forti nevicate, primavere ed autunni piovosi ed estati calde soprattutto nei mesi di luglio fino a met\u00e0 di settembre\nMonumenti e luoghi d'interesse.\nA Venamartello vi sono presenti tre chiese, di periodo di costruzione differente, le due pi\u00f9 antiche sono non agibili, l'altra invece risale ai primi anni 1960 e recentemente ristrutturata. Due delle quali sono dedicate a San Salvatore. A Venamartello inoltre vi \u00e8 un cimitero attualmente chiuso alle sepolture.\nSport.\nIl trekking \u00e8 in forte ascesa grazie alla presenza di molti percorsi segnalati e recuperati dal CAI di Ascoli Piceno e da molti appassionati. Nei mesi di settembre e ottobre nelle montagne come da tradizione secolare tante persone tornano a popolare i boschi per la raccolta di castagne. Altre ricchezze del bosco sono i funghi, i tartufi neri, asparagi selvatici, ciliegie, fichi, noci, lamponi e more.\nVenamartello \u00e8 attraversata dal fiume Tronto. Sia dal lato sud dove il fiume transita naturalmente sia sul lato nord nel canale artificiale che alimenta la nota Centrale idroelettrica di Venamartello.\nPopolazione.\nVenamartello ha una popolazione post terremoto di 8 abitanti. I residenti sono 9, alcuni dei quali momentaneamente fuori causa sisma, ma vi vivono quattro persone residenti altrove. L'et\u00e0 media \u00e8 relativamente alta attorno ai 60. il pi\u00f9 anziano \u00e8 Amedeo detto Mad\u00e8.\nSisma 2016.\nVenamartello, come tutto il comune di Acquasanta, \u00e8 stato fortemente \"scosso\" dallo sciame sismico iniziato il 26 Agosto 2016. Proprio in quella data, il paese era affollato di turisti anche detti \"bagnanti\". Fortunatamente non vi furono feriti, e le abitazioni ebbero solo crolli parziali. Ovviamente quasi l'intera popolazione si trasfer\u00ec, fu anche montata una tenda temporanea per tutti gli abitanti del paese. Il 30 ottobre 2016, Norcia fu colpita da un sisma di magnitudo 6.5, e Venamartello vi furono svariati crolli, il centro storico \u00e8 stato dichiarato per il 90% inagibile e zona rossa. Di fatto le case pi\u00f9 danneggiate sono risultate quelle dei turisti, i quali non \u00e8 dato sapersi quando torneranno ad affollare il paesino."}
{"id": "2136542", "revid": "547034", "url": "https://it.wikipedia.org/wiki?curid=2136542", "title": "Percussore", "text": "Il percussore, nelle armi da fuoco, \u00e8 il meccanismo atto a provocare lo sparo della cartuccia, tramite l'urto con la capsula di innesco in essa presente.\nDescrizione e funzionamento.\nIl percussore ha generalmente una forma slanciata, atta ad aumentare la pressione e permettere la compressione dell'innesco contenuto nella cartuccia, il quale avvia l'esplosione della polvere da sparo.\nIl percussore viene generalmente azionato dal cane, con il quale pu\u00f2 essere solidale (ad esempio in molte rivoltelle) o dal quale pu\u00f2 essere separato (come in molte pistole semiautomatiche).\nProblemi.\nIl percussore a lungo andare pu\u00f2 perdere la sua funzionalit\u00e0 o per usura o per danneggiamento."}
{"id": "2136543", "revid": "287204", "url": "https://it.wikipedia.org/wiki?curid=2136543", "title": "Pallanuoto ai XV Giochi panamericani", "text": "Il XV torneo panamericano di pallanuoto ha avuto luogo tra il 14 e il 26 luglio 2007 nell'ambito dei \"XV Giochi panamericani\" di Rio de Janeiro. Le donne hanno disputato il torneo per la terza volta.\nTorneo maschile.\nHanno preso parte al torneo otto formazioni. Il torneo si \u00e8 svolto in due fasi. Nella prima si sono disputati due gironi all'italiana, nella seconda le prime due classificate di ciascun raggruppamento si sono incrociate nelle semifinali.\nTorneo femminile.\nAl III torneo femminile hanno preso parte sei formazioni che hanno disputato un girone unico al termine del quale le prime quattro si sono incrociate in semifinale."}
{"id": "2136544", "revid": "773636", "url": "https://it.wikipedia.org/wiki?curid=2136544", "title": "Cappella di San Luigi a Capezzolo", "text": "La cappella di San Luigi a Capezzolo \u00e8 una chiesa situata nel comune di Castiglione della Pescaia.\nLa sua ubicazione \u00e8 a ovest dell'abitato di Riva del Sole, nei pressi del promontorio di punta Capezzolo, rispetto a cui sorgono nell'immediato retroterra, a nord della ex strada statale 322 delle Collacchie: \u00e8 la cappella gentilizia di villa Malenchini.\nStoria.\nL'aspetto attuale dell'edificio religioso risale agli inizi del Novecento, pi\u00f9 precisamente al 1911, risultando pertanto coevo alla villa della quale costituisce appunto la cappella gentilizia.\nDescrizione.\nSituata nel bosco di macchia mediterranea che circonda a pochi metri il lato orientale della residenza signorile, si presenta come un semplice edificio ad aula unica a pianta rettangolare, con il tetto a capanna e la facciata anteriore preceduta da un caratteristico porticato a tre ordini, con archi a tutto sesto poggianti su pilastri a sezione quadrangolare, che costituisce il lato aperto del pronao presso cui si giunge attraverso una serie di scalini. Sopra l'arco centrale \u00e8 collocato uno stemma. Il pronao presenta gli archi e i pilastri rivestiti in laterizi, mentre l'area anteriore sovrastante ai tre ordini di arcate \u00e8 caratterizzata da un rivestimento in pietra.\nIl portale d'ingresso architravato, sovrastato da una lunetta racchiusa da un arco in stile neomedievale, si apre al centro della facciata propriamente detta rivestita in intonaco, ove si aprono lateralmente due finestre di forma rettangolare, che rievocano gli elementi stilistici tipici delle cappelle rurali della zona.\nNella parte posteriore dell'edificio religioso si eleva un caratteristico campanile a vela."}
{"id": "2136552", "revid": "767487", "url": "https://it.wikipedia.org/wiki?curid=2136552", "title": "I gladiatori della strada", "text": "I gladiatori della strada (\"Gladiator\") \u00e8 un film del 1992 diretto da Rowdy Herrington, con Cuba Gooding, Jr., James Marshall, Brian Dennehy e Robert Loggia.\nTrama.\nTommy Riley e il padre si sono appena trasferiti, alla ricerca di una nuova vita. Il padre di Tommy ha accumulato molti debiti di gioco, ma ha trovato un nuovo lavoro, che lo obbliga a viaggiare molto, lasciando il figlio solo a casa.\nTommy nel frattempo passa il tempo allenandosi, e lavorando ed ha stretto una relazione con Dawn, la figlia della padrona del ristorante dove lavora.\nDurante il lavoro incappa in una rissa con alcuni membri di una gang locale.\nPappy Jack, un agente di boxe, nota la sua abilit\u00e0 e gli propone di lottare nel circuito di boxe clandestino. Tommy coglie nell'offerta l'opportunit\u00e0 di pagare i debiti del padre.\nTommy inizia una serie di match positiva e diventa amico di Romano e di Abraham Haines, due compagni di combattimento. Romano viene picchiato violentemente sul ring e i dottori ne decreteranno la morte cerebrale, mentre Abraham viene esortato a lasciare il mondo dei combattimenti, a causa di alcune lesioni cerebrali che potrebbero essergli fatali.\nAlla proposta di un match contro Abraham, inizialmente Tommy rifiuta, per accettare in seguito. Tommy, preoccupato dalla salute dell'amico, nel momento della lotta fa attenzione a non colpirlo alla testa, per non accentuare i suoi problemi. I 2 decidono di non terminare l'incontro, ma interviene il capo dell'organizzazione che colpisce Abraham, Tommy allora risale sul ring e lo sfida, battendolo.\nColonna sonora.\nLa colonna sonora \u00e8 stata scritta dal complesso hair metal Warrant."}
{"id": "2136553", "revid": "287204", "url": "https://it.wikipedia.org/wiki?curid=2136553", "title": "John Martyn (botanico)", "text": "Martyn \u00e8 molto conosciuto per il suo \"Historia Plantarum Rariorum\" (1728-1737), e per la sua traduzione, con preziose note colturali e botaniche, delle Bucoliche (1749) e delle Georgiche (1741) di Virgilio. "}
{"id": "2136554", "revid": "599013", "url": "https://it.wikipedia.org/wiki?curid=2136554", "title": "Almir de Souza Fraga", "text": "Carriera.\nClub.\nInizi\u00f2 la sua carriera da calciatore professionista con la maglia del Gr\u00eamio, con il quale per\u00f2 non riusc\u00ec a segnare nessuna rete; trasferitosi al Santos, segn\u00f2 con poca regolarit\u00e0 e decise quindi di trasferirsi allo Shonan Bellmare, in Giappone, nel quale segn\u00f2 17 volte in 68 partite. Nel 1995 torn\u00f2 in Brasile, al San Paolo, dove segn\u00f2 per sei volte. Nel 1996 gioc\u00f2 all'Atl\u00e9tico Mineiro, mentre nel 1998 al Guarani; nel 1999 arriv\u00f2 in Europa, giocando in Turchia con la maglia del Gaziantepspor; dopo solo due reti in quattordici gare disputate, torn\u00f2 in Brasile, allo Sport Recife, con il quale vinse il campeonato Pernambucano. L'anno dopo gioc\u00f2 con il Paran\u00e1, prima di andare al S\u00e3o Caetano. Nel 2002 si trasfer\u00ec in Messico, al Quer\u00e9taro, dove gioc\u00f2 una stagione prima di trasferirsi all'Atlas di Guadalajara. Dopo l'ultima esperienza messicana, al Lobos BUAP, decise di tornare in Brasile dove fu l'Ulbra ad accoglierlo; nel 2006 pass\u00f2 al Porto Alegre Futebol Clube, squadra della sua citt\u00e0, e nel 2008 ha gioca con il Mogi Mirim, squadra di propriet\u00e0 di Rivaldo.\nNazionale.\nCon la Nazionale brasiliana gioc\u00f2 5 partite dal 1990 al 1993, venendo incluso nella rosa dei convocati per la Copa Am\u00e9rica 1993."}
{"id": "2136555", "revid": "287204", "url": "https://it.wikipedia.org/wiki?curid=2136555", "title": "Il castello bianco", "text": "Il castello bianco \u00e8 un romanzo dello scrittore turco Orhan Pamuk, pubblicato nel 1985.\nTrama.\nGli eventi della storia hanno luogo nel XVII secolo. Il romanzo narra la storia di un giovane studioso italiano che, durante un viaggio via nave da Venezia a Napoli, viene catturato dai Turchi. Il prigioniero viene incarcerato ad Istanbul, ma riesce ad entrare nelle grazie del Pasci\u00e0. Successivamente, diviene lo schiavo di uno studioso noto come \"Maestro\", un uomo avente pressappoco la sua et\u00e0 e con cui condivide una straordinaria somiglianza fisica. Lo schiavo viene obbligato ad istruire il Maestro nelle varie scienze occidentali, dalla medicina all'astronomia. Ma il Maestro si domanda come mai lui e il suo schiavo sono le persone che sono e se, data la conoscenza dei segreti pi\u00f9 intimi dell'altro, essi possano scambiarsi identit\u00e0.\n\"Il castello bianco\" segna una profonda svolta stilistica nell'opera dell'autore, sino ad allora strettamente legata alla tradizione artistico-letteraria del Naturalismo, mostrando un avvicinamento alla sensibilit\u00e0 ed estetica della letteratura postmoderna, con la costruzione, all'interno della struttura di questo specifico romanzo, di distinti e sovrapponibili piani narrativi, sorretti e modulati da un impianto letterario autoreflessivo (metaletteratura) e fortemente intertestuale."}
{"id": "2136566", "revid": "1412194", "url": "https://it.wikipedia.org/wiki?curid=2136566", "title": "There's No Sympathy for the Dead", "text": "There's No Sympathy for the Dead \u00e8 l'unico EP del gruppo musicale statunitense Escape the Fate, pubblicato nel 2006.\nDescrizione.\nIl disco si compone di cinque brani, tra cui \"As You're Falling Down\", presente nella colonna sonora di \"Arena Football: Road to Glory\"."}
{"id": "2136575", "revid": "1904508", "url": "https://it.wikipedia.org/wiki?curid=2136575", "title": "Pavel Aleksandrovi\u010d Romanov", "text": "Biografia.\nInfanzia.\nEra l'ottavo, e ultimo, figlio dello zar Alessandro II di Russia (1818-1881) e della zarina \"Marija Aleksandrovna\", nata Maria Massimiliana d'Assia-Darmstadt (1824-1880). I suoi nonni paterni erano lo zar Nicola I di Russia (1796-1855) e la zarina \"Aleksandra F\u0451dorovna\", nata Carlotta di Prussia (1798-1860); quelli materni il granduca Luigi II d'Assia-Darmstadt (1777-1848) e la granduchessa Guglielmina di Baden (1788-1836). La sua nascita fu onorata dando il nome di Pavlodar ad una citt\u00e0 in Kazakistan. \nCarriera militare.\nCome tutti i membri della sua famiglia comp\u00ec il cursus militare fino al grado di generale dell'esercito imperiale, ma a differenza dei suoi fratelli non mostr\u00f2 mai indole guerresca: era una persona cortese, religiosa e disponibile.\nPrimo matrimonio.\nPavel si spos\u00f2 una prima volta il 17 giugno del 1889 a San Pietroburgo con la principessa Alessandra di Grecia (1870-1891), figlia secondogenita del re Giorgio I di Grecia (1845-1913) e della regina Ol'ga Konstantinovna Romanova (1851-1926).\nDal matrimonio nacquero due figli. Alessandra mor\u00ec poche ore dopo la nascita del figlio Dmitrij.\nSecondo matrimonio.\nIl giovane vedovo nel 1893 conobbe la signorina Ol'ga Valerianovna Karnovic. L'anno successivo Pavel chiese allo zar Nicola II, suo nipote, il permesso di sposarla, ma egli rifiut\u00f2. La coppia si trasfer\u00ec quindi nella citt\u00e0 di Parigi e, il 10 ottobre del 1902, nella chiesa ortodossa di Livorno, si spos\u00f2. Il matrimonio diede scandalo presso la Corte Imperiale russa: Pavel dovette dimettersi dall'esercito, gli furono requisite le sue propriet\u00e0 e i figli Marija e Dmitrij vennero adottati e cresciuti dal fratello Sergej Aleksandrovi\u010d Romanov e dalla moglie Elizaveta F\u00ebdorovna.\nOl'ga ricevette nel 1904, da Leopoldo di Baviera, il titolo di \"Contessa di Hohenfelsen\" e, in seguito, Nicola II la nomin\u00f2 \"Principessa di Paley\".\nPer molti anni vissero in esilio a Parigi, fino a quando non furono perdonati e fu loro permesso di tornare in patria, e soggiornare a Carskoe Selo: nel 1915 lo Zar concesse a Ol'ga e ai suoi figli il titolo di \"Principi di Paley\" e il trattamento di Altezza Serenissima. Tale modifica nei rapporti familiari si ebbe anche per il sopraggiungere della prima guerra mondiale, che spinse la famiglia imperiale ad essere maggiormente unita: il granduca Pavel divenne comandante del Primo Reggimento della Guardia Imperiale e, in seguito, fu posto di stanza al Quartier Generale dello zar. Nel 1917 prov\u00f2 a convincere il nipote a concedere una vera costituzione liberale, ma fall\u00ec: in ogni caso fu uno dei pochi membri della famiglia a rimanere fedele all'imperatore e alla contestata Imperatrice durante l'ultimo periodo monarchico.\nMorte.\nIn conseguenza della Rivoluzione russa, le autorit\u00e0 comuniste gli confiscano ogni bene e nel marzo del 1918 esiliarono suo figlio Vladimir nella regione degli Urali, dove venne ucciso il 18 luglio 1918 ad Alapaevsk con altri membri dei Romanov. Nell'agosto dello stesso anno il regime fece arrestare il granduca Pavel e lo imprigion\u00f2 nella Fortezza di San Pietro e San Paolo: la sua salute, gi\u00e0 malandata, peggior\u00f2 velocemente e sua moglie inizi\u00f2 a supplicare le autorit\u00e0 perch\u00e9 lo rilasciassero, invano. Fu fucilato nella fortezza di San Pietroburgo all'alba del 30 gennaio 1919, assieme ai suoi cugini i granduchi Dmitrij Konstantinovi\u010d, Nikolaj Michajlovi\u010d e Georgij Michajlovi\u010d e sepolto in una fossa comune, avendo i bolscevichi rifiutato alla vedova il permesso di dare una sepoltura diversa al cadavere.\nDiscendenza.\nDal primo matrimonio tra il granduca Pavel e la principessa Alessandra di Grecia nacquero due figli:\nPavel e Ol'ga Valerianovna Karnovic, sua seconda moglie, ebbero tre figli:"}
{"id": "2136579", "revid": "1060", "url": "https://it.wikipedia.org/wiki?curid=2136579", "title": "Water Music", "text": ""}
{"id": "2136580", "revid": "110157", "url": "https://it.wikipedia.org/wiki?curid=2136580", "title": "Compagnie Mon\u00e9gasque de Banque", "text": "La CMB Monaco (precedentemente Compagnie Mon\u00e9gasque de Banque) \u00e8 una banca nata l'11 marzo 1976 su iniziativa della Banca Commerciale Italiana, ha un capitale sociale di euro. La sede \u00e8 in 23, avenue de la Costa. Nel principato ha 2 filiali e una societ\u00e0 di studi finanziari.\nStoria.\nCompagnie Monegasque de Banque, private bank del Principato di Monaco, \u00e8 nata nel 1976 su iniziativa della Banca Commerciale Italiana e di altri partner internazionali. A partire dal 1996 - anche a seguito del rilievo delle filiali monegasche della COMIT - l'Istituto ha puntato, in misura crescente, sulle attivit\u00e0 di private banking e gestioni patrimoniali rispetto a quelle di banca commerciale, raggiungendo una posizione di leadership. \u00c8 interamente controllata da Mediobanca che \u00e8 entrata nella compagine azionaria nel 1989 e ne ha acquistato il controllo nel 2004 fino a salire al 100% del capitale.\nNell'aprile 2019 cambio al vertice della banca: lascia Werner Peyer (diventa vicepresidente non esecutivo), gli subentra Francesco Grosoli.\nAttivit\u00e0.\nL'attivit\u00e0 di \"private banking\" rappresenta il core business del gruppo a cui si affiancano talune attivit\u00e0 \u201caccessorie\u201d (ad esempio consulenza fiscale, \"tax planning\", conti correnti operativi con carte di credito e domiciliazioni utenze) che CMB fornisce su richiesta dei clienti. Parallelamente al \"private banking\" CMB ha comunque mantenuto un'importante attivit\u00e0 creditizia verso clientela privata, gruppi industriali e istituzioni monegasche, anche al fine di consolidare la propria presenza locale.\nIl gruppo Compagnie Mon\u00e9gasque de Banque offre sia gestioni patrimoniali individuali sia fondi comuni di investimento di diritto monegasco, gestiti dalla sua controllata specializzata, la Compagnie Mon\u00e9gasque de Gestion. In partenariato con Banca Esperia CMG gestisce Monaco Hedge Selection, fondo di fondi hedge denominato in Euro. Nel 2006 ha costituito CMB Monaco Real Estate Limited Fund, un fondo immobiliare chiuso di diritto Jersey, i cui investimenti sono rivolti a immobili residenziali di lussp all'interno del Principato di Monaco.\nCMB, con una raccolta diretta e indiretta complessiva superiore a 7,5 miliardi di euro, \u00e8 leader sul mercato monegasco con una quota dell'11% circa, [in linea con quella del Cr\u00e9dit Fonci\u00e8re (gruppo Cr\u00e9dit Agricole)]. Anche per quanto riguarda i finanziamenti alla clientela, CMB ha una posizione rilevante anche grazie alla collaborazione con il governo monegasco, per conto del quale la Banca \u00e8 stata capofila nei consorzi di finanziamento di alcune opere infrastrutturali, e con alcune societ\u00e0 locali, tra le quali Monaco Telecom. Offre altres\u00ec finanziamenti Lombard e finanziamenti immobiliari a supporto dell'attivit\u00e0 di private banking.\nIl gruppo CMB include varie societ\u00e0, oltre alla capogruppo: tra cui una societ\u00e0 di gestione di fondi comuni (CMG). Il gruppo ha circa 190 dipendenti. La rivista finanziaria Euromoney ha assegnato a CMB il titolo di \u201cMigliore private bank locale a Monaco 2014\u201d."}
{"id": "2136583", "revid": "1305772", "url": "https://it.wikipedia.org/wiki?curid=2136583", "title": "FICS", "text": "Ci si pu\u00f2 riferire a:"}
{"id": "2136585", "revid": "773636", "url": "https://it.wikipedia.org/wiki?curid=2136585", "title": "Cappella di Santa Rita", "text": "La cappella di Santa Rita \u00e8 una cappella situata a Pian di Rocca, nel comune di Castiglione della Pescaia, in provincia di Grosseto.\nStoria.\nDi origini incerte, l'edificio religioso sorse come cappella gentilizia della vicina fattoria di Pian di Rocca, rispetto alla quale sorge in posizione rialzata su una modesta altura situata pi\u00f9 a nord-est. La sua costruzione fu probabilmente necessaria per lo svolgimento di funzioni religiose nella zona, dopo il definitivo abbandono della non lontana pieve di Rocca e di altre chiese di origini medievali.\nL'aspetto attuale \u00e8 stato conferito da una serie di interventi di ristrutturazione avvenuti nel 1940, ad opera dei duchi Grazioli, alterando parzialmente l'originario aspetto tipico delle cappelle rurali, con l'aggiunta di un avancorpo a parziale copertura dell'area che precede la facciata anteriore.\nDescrizione.\nL'edificio religioso si presenta ad aula unica e a pianta rettangolare, con tetto a capanna e strutture murarie esterne interamente rivestite in pietra; nella parte postero-laterale destra si eleva un piccolo campanile a vela che include un'unica cella campanaria.\nLa facciata propriamente detta, rimasta parzialmente occultata dall'aggiunta dell'avancorpo posticcio, \u00e8 caratterizzata dalla presenza di un portale d'ingresso architravato con modanature, preceduto da una gradinata, che si apre in posizione centrale, sopra il quale vi \u00e8 una lunetta con arco a tutto sesto ove \u00e8 collocato un gruppo scultoreo. Nella parte sommitale della facciata si apre al centro un piccolo rosone circolare, che contribuisce all'illuminazione naturale dell'interno del luogo di culto.\nAll'interno \u00e8 conservata una statua in gesso della santa titolare, restaurata negli anni novanta."}
{"id": "2136590", "revid": "110157", "url": "https://it.wikipedia.org/wiki?curid=2136590", "title": "Cr\u00e9dit Mobilier de Monaco", "text": "Il Cr\u00e9dit Mobilier de Monaco \u00e8 la pi\u00f9 vecchia banca del Principato di Monaco, essendo nata nel 1907. Attuale direttore generale \u00e8 Pierpaolo Caretta. Ha un'unica sede in 15, avenue de Grande Bretagne. Il capitale sociale \u00e8 di 5.355.000 euro.\nLa banca \u00e8 controllata da Italmobiliare tramite Finter Bank Z\u00fcrich."}
{"id": "2136592", "revid": "599013", "url": "https://it.wikipedia.org/wiki?curid=2136592", "title": "Denis Zanette", "text": "Professionista dal 1995 al 2002, vinse due tappe al Giro d'Italia.\nCarriera.\nInizi\u00f2 a correre in bicicletta a 6 anni. Gareggi\u00f2 per la Sacilese vincendo 27 corse con i giovanissimi e 6 con gli juniores. Dal 1989 al 1994 fu dilettante e vinse altre 15 gare tra cui il Campionato italiano dilettanti e la Astico-Brenta.\nPass\u00f2 professionista nel 1995 e lavor\u00f2 per capitani come Casagrande e Rebellin; fu proprio quest'ultimo a volerlo in nazionale per il Mondiale del 2000 a Plouay.\nTra le sue cinque vittorie spiccano le due tappe al Giro d'Italia. Da ricordare anche il terzo posto al Giro delle Fiandre del 2001.\nNel 2003, dopo una visita dentistica, mor\u00ec a soli 32 anni per una crisi cardiaca derivante da una patologia cardiaca polmonare. Lasci\u00f2 la giovane moglie e le due figlie piccole.\nSubito dopo la sua scomparsa \u00e8 nata l'Associazione sportiva dilettantistica \"Amici di Denis\" che ogni anno organizza il Memorial Denis Zanette."}
{"id": "2136598", "revid": "15756", "url": "https://it.wikipedia.org/wiki?curid=2136598", "title": "Gestione dell'analisi di intelligence", "text": "La gestione dell'analisi di intelligence \u00e8 il processo consistente nel trattare ed organizzare il procedimento analitico per passare dall'\"intelligence\" \"grezza\" a quella \"finita\". Le attivit\u00e0 di \"analisi\", di \"produzione\" e \"trattamento\" \"(processing,\" in lingua inglese) sono tipiche di questa fase, informalmente soprannominata \"unire i punti\". Creare un \"mosaico di \"intelligence\"\" \u00e8 un modo efficace ed immaginifico per descrivere questo processo. Analisi, \"processing\" e produzione sono fasi dell'organizzazione e della valutazione delle informazioni grezze, e per la loro trasposizione in una forma in cui possano essere diffuse presso una \"platea di utenti\".\nLo stesso pacchetto di informazioni pu\u00f2 dar corso a molteplici prodotti analitici, con diversit\u00e0 di classificazioni di sicurezza, tempistiche e livello di dettaglio.\nOrigini recenti: il padre della moderna analisi di \"intelligence\".\nAnche se l'analisi \u00e8 un'attivit\u00e0 vecchia quanto il mondo, Sherman Kent \u00e8 spesso considerato il padre della moderna analisi di \"intelligence.\" Scrisse diffusamente sia sulle \"fonti aperte\" sia su quelle \"classificate\", compreso un basilare saggio del 1947, \"Strategic Intelligence for American World Policy.\"\nNella sua lunga carriera, prima all'\"Office of Strategic Services\" (OSS) e poi alla \"Central Intelligence Agency\" (CIA), defin\u00ec molti dei parametri della moderna analisi ed il loro uso da parte dei governanti.\nIn particolare,\nKent disapprovava la filosofia secondo cui gli analisti giammai raccomandano una politica, e semplicemente consigliano i governanti.\nPer usare le sue stesse parole:\n\u00abGli analisti sono necessari poich\u00e9 le autorit\u00e0 affrontano questioni di cui gli analisti possono facilitare la gestione, attraverso la padronanza della conoscenza di fondo, la valutazione e la strutturazione del materiale di ogni fonte, e l'esperienza del mestiere [di spia]. Nella sua sensibilit\u00e0 verso problemi che ancora non compaiono sullo schermo dei governanti, l'analista ha come prima responsabilit\u00e0 il mettere a proprio agio i destinatari dei suoi servigi, fornendo affermazioni sincronizzate con il loro ciclo decisionale e concentrate sulla loro curva di apprendimento. Questo presuppone la produzione di \"intelligence\" \"praticabile\" che possa aiutarli ad imbrigliare le minacce e ad afferrare le opportunit\u00e0 politiche.\u00bb\nLa considerava una collaborazione, ma di quelle in cui l'analista non sponsorizza un suo personale punto di vista:\n\u00abSi sarebbe opposto alla fornitura di analisi \u2014 concepite \"ad usum\" di una parte politica \u2014 per imporre la sua visione sulle altre. Per l'analisi di stima, questo comporta il prestare seriamente attenzione agli esiti apparentemente meno probabili. Per l'analisi d'azione, ci\u00f2 significa identificare e valutare le alternative, lasciando ai committenti politici la responsabilit\u00e0 di raccomandare e scegliere\u2026 Kent non vedeva scuse per la distorsione politica o delle politiche. Comprendeva, per\u00f2, che la distorsione analitica o cognitiva era talmente intrinseca ai processi mentali necessari per aggredire problemi complessi e fluidi, che obbligava ad una continua, deliberata lotta per minimizzare\u2026 insegn\u00f2 agli analisti a resistere alla tentazione di scorgere ci\u00f2 che si aspettavano di scorgere nelle informazioni. Consigliava una particolare cautela quando un'intera squadra di analisti concordava sull'interpretazione di uno sviluppo di ieri o una previsione su quello di domani\u2026 Una strada che caldeggiava per fronteggiare la distorsione cognitiva era formulare ipotesi di lavoro e poi metterle vigorosamente in discussione.\u00bb\n\"Preprocessing\".\nAlcune discipline d'\"intelligence\", specie quelle tecniche, analizzeranno gli stessi dati grezzi in modi diversi, per scopi complementari.\nAd esempio, una piattaforma di raccolta SIGINT registrer\u00e0 tutti i segnali elettromagnetici ricevuti da un'antenna puntata su un obiettivo particolare in un certo momento.\nSupponendo che l'obiettivo sia un radar, gli analisti ELINT si concentreranno sullo scopo e sulla copertura del radar. Gli analisti MASINT, invece, andrebbero in cerca di schemi al di fuori dei segnali intenzionali del radar, o di frequenze \"laterali\" generate inavvertitamente.\nSimilmente, se l'obiettivo fosse una comunicazione vocale, gli specialisti COMINT si concentrerebbero sul contenuto del messaggio, ma i tecnici della MASINT acustica si potrebbero occupare di \"prendere le impronte\" alle parole pronunciate per confermare che provengano effettivamente dalla supposta fonte. Anche nel codice Morse ogni operatore aveva comunque un ritmo caratteristico, chiamato \"pugno\". Gli esperti nell'intercettazione di messaggi telegrafici erano in grado di riconoscere un impostore proprio dal fatto che non riusciva generalmente a riprodurre il \"pugno\" dell'operatore telegrafico per cui si spacciavano.\nUn elementarissimo passo di \"preprocessing\" sarebbe la traduzione del materiale nella lingua madre degli analisti, a meno che (come sarebbe auspicabile) essi siano buoni conoscitori della lingua originale in cui l'informazione \u00e8 stata prodotta.\n\"Intelligence\" elementare e servizi bibliotecari di riferimento.\nI bibliotecari alla CIA ricevono una gran quantit\u00e0 di documenti, senza contare materiali da fonti particolari, cablogrammi, quotidiani, rassegne stampa, periodici, libri, mappe. Poich\u00e9 questi rapporti provengono da una gran mole di fonti diverse, il volume quotidiano fluttua e appare disomogeneo per formato, mezzo di riproduzione, lunghezza e qualit\u00e0 di presentazione, classificazione di sicurezza. Nel momento in cui arrivano, devono essere letti con l'attenzione rivolta ad identificare il materiale d'interesse per qualcosa come 150 utilizzatori, tra uffici e singoli individui.\nL'ufficio del riferimento gestisce diversi registri (in realt\u00e0 biblioteche speciali) per materiali di fonte speciale, dati biografici su scienziati e tecnici, film e fotografie di terreni, e dati su installazioni industriali. Le richieste avanzate sulla raccolta di documenti spaziano fra tre tipi:\nL'ultima, che esige ricerche di pubblicistica, \u00e8 la pi\u00f9 difficile. Dove i servizi centrali del riferimento sono stati organizzati in forma indipendente dagli uffici ricerca, diviene presto evidente che la linea funzionale di demarcazione tra loro e le unit\u00e0 di ricerca non \u00e8 chiara. La questione assume importanza quando ne discende duplicazione di lavori, o, peggio, nel trascurare materiali di riferimento da parte di un ricercatore che opera nell'erroneo convincimento di possedere gi\u00e0 tutto il materiale rilevante al proposito. L'uso di tecnologie e delle tecniche collaborative pu\u00f2 contribuire a limitare quest'ultimo pernicioso fenomeno.\nSi \u00e8 posto il quesito se un servizio di riferimento dovrebbe preferibilmente essere attivo o passivo; dinamico o statico. Un approccio passivo al servizio riferimento comporterebbe per il personale addetto l'unica incombenza di mantenere ordinatamente la massa di dati raccolti, demandandone agli analisti il relativo proficuo sfruttamento. Con l'approccio attivo, d'altro canto, gli analisti di riferimenti discutono il problema del ricercatore con costui e poi procedono, secondo opportunit\u00e0 del caso, a preparare una bibliografia, unire documenti apparentemente pertinenti, li vagliano, controllano con colleghi di altri dipartimenti se siano disponibili materiali aggiuntivi, eseguono sunti, ottengono copie di documenti su argomenti largamente condivisi in piccola tiratura, iniziano una richiesta di servizio supplementare sul campo, o preparano aiuti sul riferimento.\nUna volta che una struttura separata \u00e8 stata istituita per fornire riferimenti, da l\u00ec a poco inizia a pubblicare. Questo avviene per diversi motivi, di cui il meno controverso \u00e8 che un destinatario ha avanzato una richiesta. Chiamiamo ricerca o aiuto di riferimento questo genere di pubblicazione. Alcune sono piuttosto specifiche; altre pi\u00f9 generali, essendo preparate in risposta ad un'esigenza espressa in termini generali. Per esempio, un certo numero di destinatari pu\u00f2 rendere noto che sarebbe utilissimo avere un'epitome periodica di tutti i rapporti ed i pareri d'\"intelligence\" conclusi, per una rapida consultazione.\nGli ufficiali di riferimento hanno il compito di rendere nota la disponibilit\u00e0 di servizi ed informazioni, della cui esistenza l'analista potrebbe essere all'oscuro; e \u2014 dato uno scopo da perseguire \u2014 compiere la selezione preliminare di materiali per soddisfare la specifica esigenza di un singolo destinatario.\nAll'analista dev'essere lasciata la determinazione della sua rilevanza per il presente; al destinatario, la sua rilevanza per il futuro, ed a chi ha responsabilit\u00e0 politica il corso indicato dell'azione.\nIl personale \"intelligence,\" al pari dei destinatari finali, ha bisogno di materiale di base, equivalente dei manuali e delle enciclopedie. Il termine americano per indicare questo fenomeno \u00e8 \"basic intelligence\", mentre nell'ambito dell'Unione Europea Occidentale si parla di \"\"intelligence\" documentale\" (\"documentary intelligence\"). Molte di queste informazioni possono essere non classificate, ma la loro indicizzazione ed i riferimenti incrociati, specie quelli che richiamano fonti classificate, il medesimo indice analitico ricavato, e la bibliografia complessivamente invocata, possono essere oggetto di opportuna classificazione.\nUno strumento per organizzare l'\"intelligence\" elementare \u00e8 rinvenibile nell'acronimo BEST MAPS:\nLa lista non \u00e8 completa; la biblioteca d'\"intelligence\" di base comprende anche:\nDa un punto di vista pratico, queste informazioni possono essere raccolte da:\nPer effetto della moderna tecnologia, queste raccolte possono essere documenti \"web\" invece di stampe su carta.\nManuali sui paesi.\nCome esempi di riferimento su un Paese, in una forma assai pi\u00f9 abbreviata che nei manuali interni, possiamo ricordare il gi\u00e0 citato \"World Factbook,\" i fogli di dati \"Countries and Regions\" dello \"UK Foreign and Commonwealth Office,\" e le \"Background Notes\" del Dipartimento di Stato degli Stati Uniti.\nPi\u00f9 vicini ai libri di riferimento interno sono i \"Foreign Area Handbooks,\" originariamente elaborati dall'\"American University\" su commissione dell'esercito statunitense, e successivamente prodotti dalla \"Federal Research Division\" della Biblioteca del Congresso. Il \"Country Studies/Area Handbook Program\" era \"sponsorizzato dallo \"United States Department of the Army.\" Poich\u00e9 l'intenzione originale dello sponsor della serie era concentrarsi principalmente sulle aree o sulle regioni del mondo meno note in cui potrebbero essere schierate le forze USA, la serie non \u00e8 onnicomprensiva.\" Al tempo della sua pubblicazione originale, c'era un manuale principale \"non classificato\" e un supplemento \"segreto,\" e quest'ultimo riguardava soprattutto informazioni biografiche. I \"manuali d'area\" avevano una distribuzione meno restrittiva che i CIA \"National Intelligence Summaries\".\nRiferimenti biografici.\nLa redazione di un indice esaustivo \u00e8 il vero valore di un repertorio biografico. I nomi sono di per s\u00e9 una sfida, con le loro varianti fonetiche e gli alias. Soundex \u00e8 una tecnica di trascrizione fonetica utilizzata per indicizzare i nomi in modo tale che possano essere richiamati gli equivalenti fonetici, con variazioni e traslitterazioni, della stessa lingua o di altre lingue. Soundex \u00e8 un'applicazione della fonematica.\nAnche se non esiste un'autentica soluzione generale, c'\u00e8 stato un notevole lavoro nella traslitterazione delle serie di caratteri non latini. Soundex ed i sistemi correlati sono utili per cercare nei \"database\" biografici per assonanza fonetica, ma gli insiemi di caratteri traslitterati permettono la ricerca dei nomi anche alle persone che non abbiano familiarit\u00e0 con qualche lingua \"esotica\" nella sua forma scritta.\nLe relazioni tra persone nell'indice biografico sono essenziali ed aggiornate costantemente. Un termine del gergo tecnico per designare gli indici relazionali in questione \u00e8 \"diagrammi di circuito\".\nIl ciclo di attivit\u00e0 organizzative per scopi di \"intelligence\" spazia dalla raccolta di informazioni scelte al suo uso diretto in rapporti preparati per chi ha responsabilit\u00e0 politiche decisionali. Tra queste attivit\u00e0, rispettivamente iniziali e finali, vi \u00e8 una quantit\u00e0 di funzioni che possono essere annoverate nella locuzione \"information processing\", ovvero \"trattamento delle informazioni\". Queste funzioni comprendono identificazione, catalogazione, organizzazione, rievocazione, conversione in forme pi\u00f9 utili, sintesi e diffusione del contenuto intellettuale delle informazioni raccolte. Il volume sempre crescente di informazioni prodotte ed immediatamente richieste, assieme all'alto costo richiesto dall'esecuzione di queste variegate operazioni stanno imponendo la necessit\u00e0 di una revisione critica delle procedure invalse nel campo del trattamento di informazioni.\n\"Intelligence\" elementare geofisica.\nLe mappe sono prodotti ovvii, ma in variet\u00e0 infinita, compresi semplici profili, su cui poter sovrapporre specifiche informazioni, e divisioni per giurisdizione politica, etnia, lingua, territorio e cos\u00ec via. Il confine tra mappe e vera e propria IMINT si fa ogni giorno pi\u00f9 incerto.\nLe risorse \"online\" quali \"Google Earth\" si dimostrano sempre pi\u00f9 utili in molteplici settori, ma non sono adeguate all'analisi tecnica di \"intelligence\".\nRimane una sfida l'indicizzazione delle mappe nel sistema informativo territoriale (SIT; in lingua inglese \"Geographic(al) Information System,\" abbreviato in GIS) posto che proiezioni multiple e sistemi di coordinate sono impiegati tanto nelle mappe quanto nella produzione d'immagini specificamente finalizzata all'\"intelligence.\"\n\"Intelligence\" dell'ordine di battaglia.\nL'espressione (eminentemente militare) \"ordine di battaglia\" si riferisce alla composizione di un'organizzazione ostile, ed abbraccia le unit\u00e0 militari, il personale di rilievo strategico, l'equipaggiamento e la forza. In generale, \u00e8 una forma di \"intelligence\" elementare, ma \u00e8 anche talmente importante, e cos\u00ec soggetta a repentini mutamenti, che pu\u00f2 essere affidata ad una speciale articolazione di una unit\u00e0 di \"intelligence.\"\nIl termine \u00e8 usato anche per i dettagli organizzativi e di altri aspetti della forza avversaria. Per esempio, l'ordine di battaglia elettronico (EOB) \u00e8 un elenco degli equipaggiamenti, posizioni e caratteristiche operative dei segnali di trasmittenti, antenne ed altri apparati elettronici in dotazione al nemico.\n\"Intelligence\" istantanea.\nUn ampio ventaglio di attivit\u00e0 ricade sotto la denominazione di \"intelligence\" istantanea \"(current intelligence)\". Quanto meno, un centro di \"intelligence\" istantanea riceve rapporti grezzi o elaborati in maniera essenziale, li integra con le informazioni che gi\u00e0 possiede, e, a seconda della sua missione, pu\u00f2 appoggiare:\nUna funzione dei centri di osservazione, almeno quelli inseriti in agenzie e comandi con potenzialit\u00e0 di raccolta e sorveglianza, \u00e8 tenere sotto controllo la disponibilit\u00e0 di sensori, verifiche programmate e cos\u00ec via. Una parte dell'effetto sorpresa conseguito dai giapponesi durante l'Attacco di Pearl Harbor dipese dal fatto che si suppose che gli aerei di pattuglia fossero in volo e la stazione radar di allarme precoce fosse operativa, ma nessun centro di osservazione lo verific\u00f2: gli alti ufficiali supposero che cos\u00ec fosse.\nA met\u00e0 strada fra \"allerta tattica\" e \"consapevolezza della situazione\" si pongono le strutture 24/7/365 che rimangono attive sugli \"affari correnti\". Forse il primo centro di osservazione in senso moderno fu il centro inglese di tracciamento di sottomarini impostato da Rodger Winn.\nAnticipando infatti il flusso di lavoro che oggi caratterizza il cosiddetto \"centro \"all-source\"\", nel centro di Winn venivano fatti convergere rapporti di unit\u00e0 tattiche, crittanalisi, localizzazione radiogoniometrica \"(direction finding,\" anche abbreviato in DF) ed altre funzioni, il tutto allo scopo di individuare i sottomarini tedeschi che nel secondo conflitto mondiale rappresentavano una costante minaccia per i convogli alleati.\nLe strutture moderne di \"intelligence\" istantanea spesso ricorrono alla teleconferenza o alla videoconferenza per condividere le informazioni come nel caso del NOIWON (National Operational Intelligence Watch Officer's Network) che \u00e8 collegato a \"(US) National Military Command Center, National Military Joint Intelligence Center, State Department Operations Center, CIA Operations Center, State Department Bureau of Intelligence and Research, NSA Operations Center\" e \"White House Situation Room.\" Talora appare conveniente il concorso di altri organi, quale il Federal Bureau of Investigation (FBI) \"Strategic Information and Operations Center\" (SIOC).\nAltri Paesi hanno reti simili, o a volte una o pi\u00f9 installazioni, raggiunte fisicamente dai rappresentanti di tutte le agenzie coinvolte, come l'inglese \"Cabinet Office Briefing Rooms\" \"COBRA\".\nQuando una crisi non ha rilievo internazionale, pu\u00f2 essere pienamente sufficiente un sottoinsieme, come pu\u00f2 essere il SIOC nel caso di pi\u00f9 rivolte carcerarie contemporanee. In caso di dirottamento aereo senza implicazioni terroristiche, il centro operazioni della Federal Aviation Administration pu\u00f2 cooperare con il SIOC, o con componenti di servizi specifici, come il comando generale della Coast Guard. La Coast Guard, altri uffici del Department of Homeland Security quali la \"Federal Emergency Management Agency,\" e specialisti tecnici quali la Environmental Protection Agency o il \"National Weather Service\" possono essere chiamati a partecipare alle operazioni in via elettiva, per la loro vocazione ad hoc.\nPu\u00f2 sembrare \"fuori tema\" discutere in questa sede di calamit\u00e0 naturali, ma non \u00e8 cos\u00ec. Un grande disastro naturale, quale l'Uragano Katrina, richiese un rilevante supporto militare. Nel Nord America, sistemi quali l'\"Incident Command System\" ed il \"National Incident Management System\" sono stati posti al servizio \"a fattor comune\" sia per le catastrofi, sia per le minacce alla sicurezza nazionale di origine umana.\nSpesso i principali comandi militari dispongono di un centro operazioni, a cui convergono le informazioni raccolte dai quartier generali dipendenti, ed i comandi superiori sono informati sulla situazione, ma non sui relativi dettagli. A loro volta, \"girano\" le informazioni ai corrispondenti comandi di livello nazionale. Stati Uniti e Russia hanno servizi di collegamento reciproco nei reparti di allerta aerospaziale, e ci sono comunicazioni \"hotline\" (quello che noi chiamiamo \"telefono rosso\") tra stati, che potrebbero servire a smontare preventivamente delle crisi internazionali, come il sistema HAMMER RICK tra USA ed Israele.\nListe di controllo di indicazioni ed allarme.\nIndicazioni ed allarme sono coordinati in \"liste di controllo di indicazioni\" \"(indications check lists)\" specifiche per particolari Paesi e sistemi. Per esempio, potrebbe essere ordinario per un Paese far volare un dato aereo per lanciare formazioni militari con breve preavviso, come parte del suo addestramento regolare. Un altro Stato potrebbe, per penuria di carburante o di personale addetto alla manutenzione, eseguire raramente decolli in formazione; quando ci\u00f2 avvenisse, sarebbe quindi il segnale di un'effettiva attivit\u00e0 operativa determinata e concreta (e non gi\u00e0 di un'esercitazione).\nAlcune azioni nel proprio Paese o da parte delle forze di un altro Paese possono innescare uno stato di allerta di livello nazionale, come nel caso di un incidente che riguarda armi atomiche, un disastro nazionale di grandi proporzioni, ecc.."}
{"id": "2136600", "revid": "1573940", "url": "https://it.wikipedia.org/wiki?curid=2136600", "title": "Boophis andreonei", "text": "Boophis andreonei \u00e8 una rana della famiglia Mantellidae, endemica del Madagascar.\nL'epiteto specifico \u00e8 un omaggio all'erpetologo italiano Franco Andreone.\nDistribuzione e habitat.\nQuesta specie \u00e8 diffusa in una ristretta area del Madagascar nord-occidentale, tra Benavony e Manongarivo, nei pressi del fiume Sambirano, dai 200 ai 700 m s.l.m.\nConservazione.\nLa \"IUCN red list\" classifica \"Boophis andreonei\" come specie vulnerabile.\nParte del suo areale ricade all'interno della Riserva speciale di Manongarivo."}
{"id": "2136601", "revid": "1573940", "url": "https://it.wikipedia.org/wiki?curid=2136601", "title": "Metasequoia glyptostroboides", "text": "La Metasequoia glyptostroboides, detta anche abete d'acqua, \u00e8 una specie di conifera, unico rappresentante vivente del genere Metasequoia, appartenente alla famiglia delle Cupressaceae. Allo stato naturale, la sua sussistenza \u00e8 limitata a una ristretta porzione della Cina.\nMorfologia.\nIl portamento \u00e8 piramidale e l'altezza pu\u00f2 raggiungere i 40 metri.\nLa scorza \u00e8 bruno-rossastra.\nLe foglie sono piatte e lunghe 2-3 centimetri. \u00c8 una delle poche conifere che in autunno perdono le foglie.\nSistematica.\nAttualmente questa sequoia \u00e8 l'unica specie vivente del genere \"Metasequoia\", sebbene siano conosciute almeno tre specie fossili appartenenti allo stesso genere (\"M. foxii\", \"M. milleri\", \"M. occidentalis\").\nIn base alle analisi del DNA, il genere \"Metasequoia\" \u00e8 considerato molto affine alle sequoie americane (\"Sequoia sempervirens\" e \"Sequoiadendron giganteum\").\nGeneralmente, sia nelle classificazioni tradizionali che in quella APG, questi generi vengono inclusi nella famiglia delle Cupressacee, ma alcuni autori vorrebbero separarli; questi autori di solito li uniscono al genere \"Taxodium\" e pochi altri generi nella famiglia delle Taxodiacee.\nStoria.\nSino al 1945 questa sequoia era nota agli studiosi soltanto per i resti fossili rinvenuti, ed era perci\u00f2 considerata estinta dal pliocene, cio\u00e8 da almeno 2 milioni di anni.\nAlla met\u00e0 degli anni '40, un gruppo di botanici si avventur\u00f2 in aree remote delle province cinesi del Sichuan e dello Hubei, dove vennero ritrovati circa 100 grossi esemplari di \"Metasequoia\", sfuggiti all'attenzione dei botanici occidentali del XIX secolo.\nUso.\n\"Metasequoia glyptostroboides\" \u00e8 considerata una pianta ornamentale.\nGrazie agli sforzi dell'Arnold Arboreum, i semi della Metasequoia furono raccolti e distribuiti ai botanici nordamericani ed europei, giungendo anche in Italia, dove i primi esemplari vennero fatti germinare nel Giardino Botanico Borromeo, nell'Isola Madre del Lago Maggiore e a Borghetto di Valeggio sul Mincio in provincia di Verona che sorge nella valle del fiume Mincio, ai piedi del Ponte Visconteo.\nRecentemente \u00e8 stato scoperto che la pianta pu\u00f2 essere anche riprodotta tramite talea.\nPoich\u00e9 l'albero \u00e8 di recente introduzione ed esistono pochi esemplari adulti, non si conoscono ancora le potenziali propriet\u00e0 del legno."}
{"id": "2136607", "revid": "56620", "url": "https://it.wikipedia.org/wiki?curid=2136607", "title": "Monna Lisa Cyberpunk", "text": "Monna Lisa Cyberpunk (\"Mona Lisa Overdrive\") \u00e8 un romanzo di fantascienza di William Gibson pubblicato nel 1988. \u00c8 il terzo volume della cosiddetta trilogia dello Sprawl che comprende anche \"Neuromante\" e \"Gi\u00f9 nel ciberspazio\" (in originale: \"Neuromancer\" e \"Count Zero\"), che costituiscono tra i primi e pi\u00f9 noti esempi del filone cyberpunk."}
{"id": "2136608", "revid": "144796", "url": "https://it.wikipedia.org/wiki?curid=2136608", "title": "Onorificenze imperiali e degli Stati preunitari della Germania", "text": "Elenco delle onorificenze e degli ordini di merito e cavallereschi distribuiti dall'Impero tedesco e dagli stati preunitari della Germania.\nImpero tedesco.\nL'impero tedesco, sin dalla sua istituzione come impero a carattere federale, non ebbe mai ordini propri, ma ogni stato conserv\u00f2 la propria sovranit\u00e0 sulle onorificenze gi\u00e0 concesse in precedenza, con il diritto di concederle autonomamente ed a propria discrezione. Malgrado ci\u00f2, sia Guglielmo I che Guglielmo II fecero coniare delle medaglie e delle decorazioni in qualit\u00e0 di imperatori di Germania che vennero distribuite in quanto sovrano dell'Impero e non solo sovrani di Prussia.\nStati anticamente appartenenti al Sacro Romano Impero.\nSegue l'elenco delle decorazioni degli stati appartenenti anticamente al Sacro Romano Impero e divenuti poi parte della Germania unificata.\nRegno di Prussia.\nIl gran maestro dell'ordine era il re di Prussia poi imperatore di Germania. Pur essendo poi divenuto imperatore, il monarca prussiano continu\u00f2 sostanzialmente a consegnare le onorificenze come re di Prussia. Nessun ordine di quelli anche fondati nell'ambito imperiale ebbe carattere sovranazionale.\nRegno di Baviera.\nIl gran maestro dell'ordine era il re di Baviera.\nRegno di Sassonia.\nIl gran maestro dell'ordine era il re di Sassonia.\nRegno del W\u00fcrttemberg.\nIl gran maestro dell'ordine era il re del W\u00fcrttemberg.\nGranducato di Baden.\nIl gran maestro dell'ordine era il granduca di Baden.\nGranducato d'Assia.\nIl gran maestro dell'ordine era il granduca d'Assia.\nLangraviato d'Assia-Darmstadt.\nIl gran maestro dell'ordine era il langravio d'Assia-Darmstadt.\nGranducato di Meclemburgo-Schwerin.\nIl gran maestro dell'ordine era il granduca di Meclemburgo-Schwerin.\nGranducato di Meclemburgo-Strelitz.\nIl gran maestro dell'ordine era il granduca di Meclemburgo-Strelitz.\nGranducato di Oldenburg.\nIl gran maestro dell'ordine era il granduca di Oldenburg.\nDucato di Sassonia-Weimar.\nIl gran maestro dell'ordine era il duca di Sassonia-Weimar.\nDucato di Sassonia-Weissenfels.\nIl gran maestro dell'ordine era il duca di Sassonia-Weissenfels.\nDucato di Brunswick.\nIl gran maestro dell'ordine era il duca di Brunswick.\nDucati ernestini di Sassonia (Sassonia-Altenburg, Sassonia-Coburgo-Gotha, Sassonia-Meiningen).\nIl gran maestro dell'ordine erano rispettivamente i duchi di Sassonia-Altenburg, Sassonia-Coburgo-Gotha e Sassonia-Meiningen. Ai tre ducati era comune un'unica onorificenza, l'Ordine della Casata Ernestina di Sassonia, con differenze sullo stemma sul retro.\nDucato di Anhalt (1863-1918).\nIl gran maestro dell'ordine era il duca di Anhalt.\nDucato di Anhalt-K\u00f6then.\nIl gran maestro dell'ordine era il duca di Anhalt-K\u00f6then.\nDucato di Anhalt-Bernburg.\nIl gran maestro dell'ordine era il duca di Anhalt-Bernburg.\nDucato di Anhalt-Dessau.\nIl gran maestro dell'ordine era il duca di Anhalt-Dessau.\nPrincipati di Hohenzollern-Sigmaringen e Hohenzollern-Hechingen.\nIl gran maestro dell'ordine erano rispettivamente i principi di Hohenzollern-Sigmaringen e Hohenzollern-Hechingen i quali, anche dopo l'annessione dei loro stati alla Prussia nel 1850, conservarono il diritto di concedere pubbliche onorificenze.\nPrincipato di Lippe (gi\u00e0 Lippe-Detmold).\nIl gran maestro dell'ordine era il principe di Lippe.\nPrincipato di Schaumburg-Lippe.\nIl gran maestro degli ordini era il principe di Schaumburg-Lippe.\nPrincipato di Reuss-Greiz e principato di Reuss-Gera.\nI gran maestri degli ordini erano i principi di Reuss-Greiz e Reuss-Gera.\nPrincipati di Schwarzburg-Rudolstadt e Schwarzburg-Sondershausen.\nI gran maestri degli ordini erano i principi di Schwarzburg-Rudolstadt e Schwarzburg-Sondershausen.\nPrincipato di Waldeck e Pyrmont.\nIl gran maestro dell'ordine era il principe di Waldeck e Pyrmont.\nLibere citt\u00e0 della Lega Anseatica, di Brema, Amburgo e Lubecca.\nI gran maestri degli ordini erano i burgravi della Lega Anseatica, di Brema, di Amburgo e di Lubecca.\nStati formalmente appartenenti al Sacro Romano Impero retti da sovrani estranei all'Impero.\nSegue l'elenco delle decorazioni degli stati appartenenti gi\u00e0 anticamente solo formalmente al Sacro Romano Impero e divenuti invece parte integrante della Germania unificata, ma retti da sovrani estranei all'Impero.\nRegno di Hannover.\nIl gran maestro dell'ordine era il re di Hannover.\nPrincipato elettorale d'Assia-Kassel.\nIl gran maestro dell'ordine era il principe elettore d'Assia-Kassel.\nPrincipato arcivescovile di Magonza.\nIl gran maestro dell'ordine era l'arcivescovo di Magonza, principe elettore del Sacro Romano Impero.\nPrincipato arcivescovile di Colonia.\nIl gran maestro dell'ordine era l'arcivescovo di Colonia, principe elettore del Sacro Romano Impero.\nPrincipato arcivescovile di Bamberga.\nIl gran maestro dell'ordine era l'arcivescovo di Bamberga, principe elettore del Sacro Romano Impero.\nPrincipato di Bayreuth.\nIl gran maestro dell'ordine era il principe di Bayreuth.\nPrincipato di Hohenlohe.\nIl gran maestro dell'ordine era il principe di Hohenlohe.\nPrincipato di Isenburg-Birstein.\nIl gran maestro dell'ordine era il principe di Isenburg-Birstein.\nPrincipato di Thurn und Taxis.\nIl gran maestro dell'ordine era il principe di Thurn und Taxis.\nLangraviato di Assia-Homburg.\nIl gran maestro dell'ordine era il langravio di Assia-Homburg.\nFrancoforte sul Meno.\nIl gran maestro dell'ordine era il sindaco o burgravio di Francoforte sul Meno.\nSchleswig-Holstein.\nIl gran maestro dell'ordine era il duca di Schleswig-Holstein, della casata reale danese.\nGranducato di W\u00fcrzburg (1806-1814).\nIl gran maestro dell'ordine era il granduca di W\u00fcrzburg, poi granduca di Toscana.\nDucato di Curlandia e Semigallia.\nIl gran maestro dell'ordine era il duca di Curlandia e Semigallia.\nDucato di Nassau.\nIl gran maestro dell'ordine era il duca di Nassau."}
{"id": "2136614", "revid": "110157", "url": "https://it.wikipedia.org/wiki?curid=2136614", "title": "Books from Boxes", "text": "Books From Boxes \u00e8 il secondo singolo estratto dall'album dei Max\u00efmo Park \"Our Earthly Pleasures\". Il testo, come la maggior parte dei testi dell'album, \u00e8 stato scritto da Paul Smith e Duncan Lloyd. Il singolo fu pubblicato in Europa il 10 giugno 2007, soprattutto per il Regno Unito, e l'11 giugno 2007 negli Stati Uniti. Il singolo segue il successo del precedente; appena pubblicato entr\u00f2 subito nella \"UK Singles Chart\" fino ad arrivare alla #16, e nella \"Germany Singles Chart\" arriv\u00f2 alla #89."}
{"id": "2136618", "revid": "729019", "url": "https://it.wikipedia.org/wiki?curid=2136618", "title": "Campagne partiche di Traiano", "text": "Le campagne partiche di Traiano (114-117) costituiscono la prima vera campagna militare da parte dei Romani fino al \"cuore\" dell'impero partico con la conquista della stessa capitale, Ctesifonte ed il raggiungimento del golfo persico.\nContesto storico.\nTra la fine del I e l'inizio del II secolo, l'evoluzione politica dell'Impero romano fu caratterizzata dal prevalere di una successione imperiale non pi\u00f9 dinastica, bens\u00ec adottiva: i singoli imperatori erano, infatti, scelti in base ai meriti individuali per succedere al trono pi\u00f9 ambito dell'Occidente. Roma era ormai padrona dell'intero bacino del Mediterraneo. Traiano da pochi anni aveva inoltre condotto le armate romane ad occupare la stessa Dacia, a sud del Danubio, territorio ricco di miniere d'oro ed argento.\n\"Casus belli\".\nNel 113, Traiano decise di procedere all'invasione del regno dei Parti. Il motivo era la necessit\u00e0 di ripristinare sul trono d'Armenia un re che non fosse un fantoccio nelle mani del re parto, come Partamasiri.\nLa verit\u00e0 \u00e8 che Traiano progettava questa campagna da diversi anni, sulle orme del grande Alessandro e della progettata, ma mai realizzata, spedizione di Cesare di 150 anni prima. Altre ragioni atte a scatenare una nuova guerra contro i Parti, furono per\u00f2 sia di natura economica (per il controllo delle rotte commerciali dalla Mesopotamia), sia militare (per ottenere una migliore sicurezza delle frontiere a est).\nForze in campo.\nCertamente le legioni romane coinvolte nel corso di questi sei anni di guerra, furono quelle della Cappadocia come la XII \"Fulminata\" e la XV \"Apollinaris\". In aggiunta le legioni siriane (la III \"Gallica\", la IV \"Scythica\", la legio VI \"Ferrata\" e la Legio XVI \"Flavia\"), della vicina Giudea (la X \"Fretensis\"), Arabia (la III \"Cyrenaica\") ed Egitto (XXII \"Deiotariana\").\nA queste si aggiunsero numerose altre legioni provenienti soprattutto dal \"limes\" danubiano e renano:\nIl totale delle forze messe in campo dall'Impero romano potrebbe aver superato i 180.000 armati; di essi, una met\u00e0 fu costituita da legionari (provenienti da ben 21 legioni), la restante da ausiliari.\nFasi del conflitto.\nTra il 114 ed il 117 Traiano affront\u00f2 questa nuova sfida militare dopo il grande successo ottenuto un decennio prima con la conquista della Dacia (101-106).\n114.\nDurante il viaggio verso l'Oriente, mentre si trovava ad Atene, gli venne incontro un'ambasceria di Osroe I, che gli chiedeva la pace offrendo in cambio dei doni. Le intenzioni bellicose di Traiano avevano letteralmente terrorizzato il re partico, il quale aveva deciso prudentemente di negoziare la pace prima ancora dell'inizio delle ostilit\u00e0: implor\u00f2 quindi l'Imperatore romano di non attaccarlo, chiedendo inoltre che il governo dell'Armenia fosse affidato a Partamasiri, figlio di Pacoro II, una volta deposto Axidare, che, a suo dire, non era un re che soddisfaceva n\u00e9 i Romani, n\u00e9 i Parti. L'Imperatore, tuttavia, non solo non accett\u00f2 i doni, ma non diede neppure alcuna risposta, scritta o orale che fosse, a parte l'aver affermato che l'amicizia si otteneva con i fatti, non con le parole, e che quindi una volta raggiunta la Siria avrebbe fatto tutto ci\u00f2 che doveva essere compiuto. Attravers\u00f2 quindi l'Asia, la Licia e le province confinanti, con l'intenzione di giungere a Seleucia.\nTraiano, una volta raggiunta Antiochia nel gennaio di quest'anno (con le monete che ne celebrarono la \"Profectio\"), radun\u00f2 le legioni ed i suoi migliori generali, tra cui Lusio Quieto (a capo della cavalleria maura) e Quinto Marcio Turbone (allora \"praefectus classis Misenis\"). Ad Antiochia ricevette doni e messaggi di amicizia da parte del re Abgar VII di Osroene, che tuttavia evit\u00f2 di incontrarlo di persona preferendo mantenersi neutrale per il momento, dato che l'esito della guerra era ancora incerto ed egli temeva ugualmente i Romani e i Parti.\nRaccolta, pertanto, l'armata, marci\u00f2 sull'Armenia (regno \"cliente\" per lungo tempo dei Romani). I satrapi e i principi della regione invasa si affrettarono a venirgli incontro riconoscendo la sua autorit\u00e0 e offrendogli dei doni. A \"Satala\" Traiano ricevette e ricompens\u00f2 con doni Anchialo, il re degli Eniochi e dei Macheloni. Sempre in questo periodo, stando a quanto narra Eutropio, Traiano diede un re agli Albani (rendendo dunque l'Albania caucasica un regno cliente di Roma) e ricevette in alleanza i re degli Iberi, Colchi, Bosporani e Sarmati. Il re armeno, Partamasiri, messo alle strette, apr\u00ec le trattative di pace con Roma ma nella prima lettera commise l'errore diplomatico di arrogarsi il titolo di \"re\", non ricevendo per questo motivo alcuna risposta dall'imperatore romano; in una seconda lettera, omettendo il suo titolo, richiese che Marco Giunio Omullo, governatore della Cappadocia, fosse inviato a lui per concludere la pace. Traiano gli invi\u00f2 il figlio di Giunio, mentre egli stesso si diresse a Arsamosata, che espugn\u00f2 senza combattere.\nRaggiunse successivamente Elegeia in Armenia, dove ricevette Partamasiri: il principe lo salut\u00f2, si tolse il diadema dalla testa e lo pose ai suoi piedi, poi si inchin\u00f2, aspettandosi di riceverlo indietro; percependo l'ostilit\u00e0 dei soldati, e temendo per la sua incolumit\u00e0, il re armeno consider\u00f2 la possibilit\u00e0 di fuggire, ma trovandosi circondato, argoment\u00f2 che non poteva essere costretto a parlare di fronte a tanta gente. Fu, quindi, condotto nella tenda, ma non ottenne nulla di quanto aveva desiderato. Partamasiri cominci\u00f2 a parlare con grande franchezza, dichiarando tra le altre cose che non era stato n\u00e9 sconfitto n\u00e9 catturato, ma che era venuto volontariamente, ritenendo che non gli sarebbe stato fatto un torto e che avrebbe riottenuto il regno, come Tiridate lo aveva ricevuto da Nerone. Traiano rispose che l'Armenia ormai apparteneva ai Romani e sarebbe stata governata, da quel momento in poi, da un governatore romano, ma permise a Partamasiri di partire per dove desiderasse. Licenzi\u00f2 il principe armeno, insieme ai suoi seguaci parti, gli diede una scorta di cavalleria per assicurarsi che non si sarebbe associato con nessun altro e che non avrebbe cominciato nessuna rivolta; comand\u00f2 inoltre a tutti gli Armeni che erano con il principe di rimanere dov'erano, in quanto erano ormai divenuti suoi sudditi. Deposto Partamisiri (che, insinua Frontone, sarebbe stato fatto assassinare dall'imperatore), Traiano annesse i suoi territori all'Impero romano, facendone una nuova provincia. Per i suoi successi militari, il senato gli confer\u00ec il titolo di \"Optimus Princeps\".\nLe sue armate consolidarono la sottomissione dell'Armenia. Gaio Bruttio Presente, comandante della \"Legio VI Ferrata\", condusse delle campagne per le montagne dell'Armenia nel corso dell'inverno 114-115, come risulta da alcuni frammenti di Arriano che riportano le difficolt\u00e0 dovute alle intemperie invernali. Arriano riporta che in molti luoghi la neve era profonda oltre 16 piedi e che, poich\u00e9 l'attraversamento sembrava impossibile, Bruttio riun\u00ec i nativi e ordin\u00f2 loro di fargli strada, nel modo in cui essi erano abituati a viaggiare in inverno; grazie a delle rudimentali \"scarpe da neve\", i nativi procedevano con sicurezza sulla neve, fornendo inoltre un agevole passaggio per i Romani.\nLe sue armate proseguirono da settentrione fino in Media, e poi in Mesopotamia settentrionale.\n115.\nCon l'inizio del nuovo anno di guerra, le armate romane passarono l'Eufrate dalla Siria, discesero il fiume Tigri dagli altopiani armeni e si diressero a sud contro la Partia stessa. Lasciando guarnigioni in luoghi opportuni, Traiano giunse a Edessa, dove incontr\u00f2 Abgar VII, re dell'Osroene, per la prima volta. E sebbene Abgar gli avesse gi\u00e0 in passato inviato ambasciatori con doni in numerose occasioni, non si era mai presentato di persona all'Imperatore, come del resto anche Manno, re dell'Arabia, e Sporace, re dell'\"Anthemusias\". In quest'occasione, tuttavia, temendo il suo arrivo, lo incontr\u00f2 lungo la strada e, porgendogli le sue scuse, ottenne il perdono, anche grazie al fatto che il figlio, \"Arbandes\", godeva del favore dell'Imperatore. Cassio Dione riferisce che in questo modo Abgar si amic\u00f2 Traiano, conservando cos\u00ec il trono seppur come re cliente di Roma, intrattenendolo inoltre con un banchetto durante il quale fece esibire il figlio in una danza barbarica.\nMentre l'imperatore era in Mesopotamia, sia Manno che Manisaro gli inviarono ambasciatori per implorare la pace: essi comunicarono che Manisaro, che sembra fosse in rivolta contro Osroe, fosse pronto a ritirarsi da quelle zone dell'Armenia e della Mesopotamia che erano state occupate. Traiano rispose che non gli avrebbe creduto fino a quando non glielo avesse detto di persona e avrebbe confermato le sue offerte con i fatti. L'imperatore sospettava di Manno, poich\u00e9 quest'ultimo aveva inviato reparti ausiliari a sostegno di \"Mebarsapes\", re dell'Adiabene, che furono in ogni modo annientati dai Romani. Traiano, deciso a non attendere, diresse le sue armate contro l'Adiabene: \"Singara\" e diverse altre fortezze furono occupate da Lusio Quieto senza combattere.\nSecondo Cassio Dione, in seguito alla conquista di \"Nisibis\" e \"Batnae\", il Senato romano gli riconobbe ufficialmente il titolo di \"Parthicus\". Secondo Cassio Dione:\nAnche \"Dura Europos\" fu occupata dai Romani intorno a questo periodo (forse nel 115): un arco di trionfo eretto dalla \"Legio III Cyrenaica\" ne testimonia la temporanea conquista.\nSi racconta che, al termine della campagna militare, nel corso dell'inverno, mentre l'Imperatore si trovava nella citt\u00e0 di Antiochia, quest'ultima fu sconvolta da un terribile terremoto, tanto che lo stesso Traiano fu costretto a rifugiarsi nel \"Circus\" per diversi giorni.\n116.\nCon il principio della primavera, Traiano penetr\u00f2 in territorio nemico. Di fronte al problema che la regione lungo il Tigri fosse carente di legno per la costruzione di navi, lo risolse utilizzando il legname delle foreste nei pressi di Nisibi per costruirle e poi facendole trasportare fino al fiume su carri. Si trattava di imbarcazioni costruite in modo tale da poter essere smontate e poi rimontate nuovamente. Incontr\u00f2, tuttavia, notevoli difficolt\u00e0 nell'attraversare il fiume, nel punto dove si trovano i monti Gordiani. Qui i barbari disposero le proprie truppe schierate lungo la riva opposta e provarono a ostacolargli il passaggio. Il comandante romano tuttavia, avendo a disposizione una grande abbondanza di navi e soldati, riusc\u00ec comunque ad attraversare il fiume, impadronendosi poi dell'intera Adiabene. Forse fu in questo frangente che i Romani si impadronirono della fortezza di \"Adenystrae\" (forse identificabile con Dunaisir), dove \"Mebarsapes\", re di Adiabene, aveva imprigionato un centurione romano di nome Senzio; all'avvicinarsi dell'esercito romano alla fortezza, Senzio e gli altri prigionieri riuscirono nell'impresa di fuggire dalla prigione, di uccidere il comandante del presidio e di aprire le porte ai loro connazionali. Dopo questi successi, i Romani continuarono la loro avanzata, impadronendosi della stessa Babilonia. Qui Traiano visit\u00f2 il palazzo dove era morto Alessandro. I successi romani furono agevolati dalla guerra civile che affliggeva la Partia in quel periodo, combattuta tra il re legittimo Osroe I e il pretendente al trono Vologase III.\nTraiano prese in considerazione la possibilit\u00e0 di costruire un canale che connettesse Tigri ed Eufrate, in modo che le sue navi potessero seguirlo lungo il percorso di penetrazione all'interno della \"Parthia\". Rinunci\u00f2 per\u00f2 a questo progetto quando si rese conto che il letto del fiume Eufrate si trovava su un livello pi\u00f9 elevato rispetto a quello del Tigri. Ci\u00f2 avrebbe prodotto rischio non quantificabile, probabilmente rendendo il tratto di Eufrate a sud di questo ipotetico canale non navigabile. Decise, pertanto, di utilizzare i suoi carri per trascinare le navi attraverso quella stretta striscia di terra che separava i due fiumi, per poi attraversare il Tigri ed entrare in Ctesifonte. Il re dei Parti Osroe I fugg\u00ec precipitosamente abbandonando il suo trono dorato e la figlia, che finirono nelle mani dei Romani.\nQuando Traiano prese possesso della capitale del regno dei Parti fu salutato \"imperator\" ed ottenne il titolo di \"Parthicus\". Oltre agli altri titoli conferitogli dal senato, gli fu garantito il privilegio di celebrare quanti trionfi egli desiderasse. Dopo aver espugnato Ctesifonte, concep\u00ec il desiderio di navigare lungo il Mare Eritreo. Invase dunque il Mesene/Caracene, regione vassalla dei Parti che si affacciava sul golfo persico, venendo accolto favorevolmente dalla popolazione locale ed espugnando agevolmente l'isola sul Tigri (chiamata da Cassio Dione \"l'isola di Mesene\", forse da identificare con Abadan) dove aveva sede il re locale Attambelo VII; quest'ultimo accett\u00f2 di diventare re cliente di Roma e si mantenne fedele a Traiano anche in seguito, non unendosi ai ribelli, nonostante gli fosse stato imposto di pagargli un tributo. In questo frangente, narra sempre Cassio Dione, la flotta romana rischi\u00f2 di essere distrutta da una tempesta combinata con la forte corrente del Tigri e con le ondate provenienti dall'oceano.\nSecondo quanto riportano due storici del IV secolo, Rufio Festo ed Eutropio, al termine di questa campagna militare, Traiano decise di annettere i nuovi territori creando le due nuove province di Mesopotamia e Assiria. In realt\u00e0, se l'istituzione da parte di Traiano delle province di Armenia e Mesopotamia \u00e8 confermata dalla monetazione del periodo, pi\u00f9 dubbia \u00e8 l'effettiva creazione della provincia di Assiria, della quale \u00e8 incerta anche la collocazione geografica (alcuni studiosi moderni la identificano con l'Adiabene, altri con la regione di Babilonia, altri ancora ne negano l'effettiva istituzione).\nL'imperatore romano continu\u00f2 poi verso sud, fino alle rive del Golfo Persico, ma desistette dal continuare lamentandosi di essere troppo vecchio per seguire le orme di Alessandro. Pare che abbia detto, nell'atto di assistere alla partenza di una nave per l'India:\nEgli cominci\u00f2 quindi a rimpiangere la sua et\u00e0 avanzata, e consider\u00f2 Alessandro Magno un uomo fortunato in quanto, avendo compiuto le sue conquiste in giovane et\u00e0, pot\u00e9 giungere fino in India. Dopo aver appreso dello scoppio di nuovi disordini tra gli Ebrei in Mesopotamia, Siria, Cipro, Giudea, Egitto e Cirenaica (vedi seconda guerra giudaica), dichiar\u00f2 che si sarebbe spinto ancora oltre a quanto aveva gi\u00e0 fatto Alessandro, sebbene i nuovi disordini rivelassero quanto fragili fossero le sue conquiste e la conservazione dei nuovi territori occupati.\nPer le sue gesta ottenne, tra gli altri onori, il privilegio di celebrare un trionfo per ogni nazione sottomessa, e il senato e il popolo romano si preparavano a costruirgli un arco trionfale per celebrare le sue ultime vittorie contro i Parti. Traiano, tuttavia, era destinato a non tornare pi\u00f9 a Roma, n\u00e9 a proseguire le sue campagne militari. Al contrario giunse a perdere persino i primi territori conquistati nelle sue campagne contro i Parti. La vastit\u00e0 dei territori occupati, la presenza di sacche di resistenza e la tattica della guerriglia con arcieri a cavallo, usata dai Parti, mettevano in pericolo le sue conquiste: mentre stava salpando per l'Oceano, gli giunse la notizia che i distretti conquistati gli si erano rivoltati e avevano espulso le guarnigioni romane.\nTraiano apprese di ci\u00f2 mentre si trovava a Babilonia, e reag\u00ec immediatamente inviando Lusio Quieto e Massimo (forse da identificare con Appio Massimo Santra o, in alternativa, con Tito Giulio Massimo Manliano) contro i ribelli. L'ultimo dei due fall\u00ec risultando sconfitto e ucciso dalle forze ribelli (se l'identificazione con Appio Massimo Santra \u00e8 corretta, l'esercito nemico era condotto da \"Arsace\", da identificare presumibilmente con il pretendente al trono partico Sanatruce, e lo scontro avvenne nei pressi di \"Balcia Tauri\", corrispondente all'odierno passo di Bitlis); al contrario Lusio, inviato nella Mesopotamia settentrionale, ottenne ancora dei buoni successi, come la riconquista di \"Nisibis\" e di \"Edessa\", quest'ultima messa a sacco e data alle fiamme. Seleucia venne riconquistata e data alle fiamme dai luogotenenti Erucio Claro e Giulio Alessandro. Traiano, ormai conscio delle difficolt\u00e0 crescenti, pens\u00f2 di dover rinunciare alla Mesopotamia meridionale, creandovi per\u00f2 un regno cliente sotto il governo di un re a lui fedele: il giovane Partamaspate, incoronato re dei Parti dallo stesso imperatore romano a Ctesifonte. Inoltre Vologese, figlio del pretendente al trono dei Parti Sanatruce, presumibilmente su ordini del padre, invase l'Armenia alla testa di un'armata ma, prima ancora di ingaggiare battaglia con le truppe di Lucio Catilio Severo, governatore romano dell'Armenia, apr\u00ec le negoziazioni con Traiano per una tregua; alla fine l'imperatore acconsent\u00ec a cedergli una parte dell'Armenia (con ogni probabilit\u00e0 la porzione orientale) in cambio della pace.\n117.\nIn seguito l'imperatore si rec\u00f2 in Arabia per reprimere l'insurrezione dei cittadini di \"Hatra\", descritta da Cassio Dione come una citt\u00e0 non troppo grande o prospera, ma protetta dal clima desertico, il quale rendeva quasi impossibile un assedio da parte delle armate romane. Risulta infatti che n\u00e9 Traiano, n\u00e9 Settimio Severo riuscirono ad espugnare la citt\u00e0, malgrado fossero stati in grado di distruggere parti delle sue mura. Dopo aver rischiato addirittura la propria incolumit\u00e0, l'Imperatore decise di desistere dall'assedio. Poco tempo dopo la sua salute cominci\u00f2 a declinare.\nLa salute malferma, la vecchiaia e una nuova rivolta di Ebrei scoppiata nel 115 prima in Cirenaica, poi in Egitto, chiusero questo primo capitolo di offensive romane in territorio partico con la morte dell'imperatore.\nTraiano si stava preparando per un'ulteriore spedizione in Mesopotamia, ma, essendosi aggravate le sue condizioni di salute, prefer\u00ec incamminarsi per l'Italia, lasciando Publio Elio Traiano Adriano con l'esercito in Siria. Colpito da un malore, si spense nell'agosto 117 in Cilicia, mentre il suo successore, Adriano, prefer\u00ec ripristinare lo \"status quo ante bellum\", precedente ai primi scontri, per poi riportare i confini imperiali ancora al fiume Eufrate.\nConseguenze.\nReazioni immediate.\nCon la morte di Traiano tutti i territori orientali occupati ad est dell'Eufrate, fino al golfo persico (comprese le nuove provincie di Mesopotamia ed Assiria, oltre a quella d'Armenia), furono abbandonati dal successore Adriano. Quest'ultimo adott\u00f2 una politica di rafforzamento dei vecchi confini, mantenendo le precedenti acquisizioni di Traiano come la Dacia e l'Arabia petrea.\nDue storici del IV secolo, Eutropio e Festo, accusarono Adriano di aver rinunciato ai territori conquistati ai Parti da Traiano per una presunta invidia nei confronti dei successi militari del suo predecessore. In realt\u00e0, come conferma la narrazione di Cassio Dione, i territori conquistati ai Parti erano stati resi subito instabili dalle continue rivolte ed erano andati in gran parte perduti gi\u00e0 prima della decisione presa da Adriano. Traiano stesso aveva ceduto parte dell'Armenia (con ogni probabilit\u00e0 la porzione orientale) all'arsacide Vologese e creato un regno cliente nella regione di Babilonia (Mesopotamia meridionale) governato dal re vassallo Partamaspate. Alla morte di Traiano i Romani erano riusciti a conservare a stento il controllo diretto dell'Armenia occidentale e della Mesopotamia settentrionale.\nLe rinunce territoriali di Adriano erano in linea con il consiglio di Augusto di mantenere l'impero entro i confini \"naturali\" dallo stesso lasciati (\"consilium coercendi intra terminos imperii\"), ignorato invece da Traiano con le sue grandi campagne di conquista. La ragione di questo monito, ovviamente, era la previsione di una perdita finanziaria per l'Impero, in caso di ulteriori conquiste, per la difficile gestione di territori tanto ampi. Adriano consider\u00f2 uno spreco di risorse cercare di conservare o riconquistare territori cos\u00ec difficili da pacificare e rinunci\u00f2 a tutte le conquiste orientali del suo predecessore, completandone l'evacuazione. L'Armenia occidentale fu ceduta all'arsacide Vologese che divenne cos\u00ec re dell'intera Armenia, mentre la Mesopotamia settentrionale fu restituita ai Parti che nel frattempo, sempre nel 117, avevano detronizzato Partamaspate tornando indipendenti da Roma.\nImpatto sulla storia.\nLa conquista della capitale dei Parti Ctesifonte da parte delle armate romane fu il pretesto per i futuri imperatori, da Lucio Vero a Settimio Severo, fino a Flavio Claudio Giuliano per compiere nuove campagne militari oltre l'Eufrate, sulle orme del leggendario Alessandro Magno.\nFonti.\nLe fonti superstiti sono tutt'altro che esaustive nel ricostruire la guerra di Traiano contro i Parti. Lo storico greco del II secolo Arriano, testimone oculare del conflitto (avendovi preso parte), scrisse una \"Parthica\" in diciassette libri, di cui gli ultimi dieci (dall'VIII al XVII) trattavano proprio la campagna partica di Traiano, ma purtroppo di questa opera ci rimangono solo scarni frammenti preservati dal \"Suda\" e da Stefano di Bisanzio. La \"Parthica\" di Arriano fu la fonte usata dallo storico del III secolo Cassio Dione Cocceiano per descrivere nel libro LXVIII della sua \"Storia romana\" le campagne partiche di Traiano, ma purtroppo anche di quel libro ci \u00e8 pervenuta solo una epitome (a cura del monaco bizantino dell'XI secolo Giovanni Xifilino) nonch\u00e9 alcuni scarni frammenti. Altra fonte per il conflitto \u00e8 la cronaca di Giovanni Malala redatta nel VI secolo, che tuttavia \u00e8 estremamente inattendibile. Alcuni dettagli sulla guerra sono contenuti nelle opere del letterato latino coevo Marco Cornelio Frontone."}
{"id": "2136621", "revid": "124547927", "url": "https://it.wikipedia.org/wiki?curid=2136621", "title": "Concilio ecumenico", "text": "Un concilio ecumenico, chiamato anche concilio generale e in greco \u03bf\u1f30\u03ba\u03bf\u03c5\u03bc\u03b7\u03bd\u03b9\u03ba\u1f74 \u03c3\u03cd\u03bd\u03bf\u03b4\u03bf\u03c2, sinodo ecumenico, \u00e8 un sinodo (riunione solenne) di tutti i vescovi cristiani per definire argomenti controversi di fede o indicare orientamenti generali di morale. L'etimologia dell'aggettivo \"ecumenico\" lo riconduce al greco \"ecumene\", \"[l'intero] mondo abitato\", ma storicamente si riferisce all'intero mondo romano. Infatti quelli del primo millennio del cristianesimo erano convocati dallo stesso imperatore per evitare dissidi e favorire l'unit\u00e0 religiosa nell'Impero.\nIl numero e l'identit\u00e0 dei concili riconosciuti come ecumenici varia a seconda delle Chiese cristiane. Secondo la Chiesa ortodossa sono sette. Le Chiese ortodosse orientali hanno partecipato solo a tre e non ne riconoscono altri. Similmente la Chiesa assira d'Oriente e l'Antica Chiesa d'Oriente ne accettano solo due. La Chiesa cattolica sia occidentale che orientale considera ecumenici anche certi concili tenutisi nel secondo millennio su convocazione dal papa senza alcun riferimento ad un imperatore. In generale, la dottrina del protestantesimo ignora tutti i concili ecumenici, ma l'anglicanesimo attribuisce una certa autorit\u00e0 ai primi quattro.\nCriteri di ecumenicit\u00e0.\nNei primi secoli di vita del cristianesimo, proliferavano i sinodi locali o provinciali. Pi\u00f9 tardi, a quelli considerati come rappresentativi della Chiesa intera e validi per la Chiesa intera \u00e8 stata attribuita un'autorit\u00e0 superiore. Le dispute concernenti l'accettazione o il rigetto di determinati concili, quali quelli di Efeso (431) e di Calcedonia (451), hanno dato origine al problema di stabilire dei criteri per definire quando un concilio potesse dirsi veramente ecumenico. A rendere necessaria una chiarificazione fu inoltre la tendenza sempre pi\u00f9 evidente e marcata delle Chiese di Roma, di Costantinopoli e di Alessandria a diversificare le proprie dottrine ecclesiologiche, in rapporto soprattutto al primato papale e alla preminenza dell'una o dell'altra sede patriarcale.\nIl Concilio di Nicea II (787), riconosciuto come ecumenico dalla Chiesa cattolica e dalla Chiesa ortodossa (ma non dalle Chiese ortodosse orientali e dalla Chiesa anglicana) ha negato l'ecumenicit\u00e0 del Concilio di Hieria (754) per i seguenti motivi:\nNello stesso Secondo Concilio di Nicea non erano presenti i patriarchi di Alessandria, di Antiochia e di Gerusalemme: lo storico dei concili Hefele afferma che a questi non era nemmeno arrivato l'invito al concilio e i due monaci (non vescovi) giunti da tali patriarcati non pretendevano di rappresentare gli stessi patriarchi.\nIl Concilio di Costantinopoli I, inizialmente inteso come sinodo locale, \u00e8 stato convocato nel 381 da Teodosio I, allora imperatore solo dell'Impero bizantino, con partecipazione di 150 vescovi del suo dominio, ma senza i vescovi occidentali, compreso quello di Roma, che ha riconosciuto tale Concilio come ecumenico solo nel VI secolo.\nTutti e sette i concili riconosciuti come ecumenici dalle Chiese cattolica e ortodossa sono stati convocati dagli Imperatori romani, i quali ne hanno poi ratificato i decreti. Ma questo criterio varrebbe pure per concili quali il Secondo Concilio di Efeso e il Concilio di Hieria, che nessuna Chiesa ora qualifica come ecumenici.\nL'ortodosso russo Aleksey Stepanovic Chomiakov (1804\u20131860) era dell'opinione che, per essere ecumenico, un concilio deve essere recepito dai fedeli, dalla base, una tesi rigettata da altri teologi ortodossi. Secondo Robert L. Millet, non \u00e8 affatto chiaro che il Concilio di Calcedonia sia stato \u00abrecepito dai fedeli, dalla base\u00bb, dato che la maggior parte del Patriarcato di Alessandria e la met\u00e0 circa di quello di Antiochia l'hanno rifiutato.\nLo stesso dubbio riguardante l'accettazione del Concilio di Calcedonia da parte di alcuni patriarcati conta anche contro il criterio\u00a0\u2013 avanzato a seguito del rigetto del Concilio di Hieria, che ha reso evidente l'insufficienza del criterio \u00abimperiale\u00bb \u2013 del consenso pentarchico, cio\u00e8 dell'approvazione di tutti e cinque i patriarcati dell'Impero romano, proprio quando le conquiste arabe avevano nella prassi ridotto i cinque in due: Roma e Costantinopoli.\nLa Chiesa cattolica considera essenziale (pur senza dichiararlo unico) il criterio che \u00abMai si ha Concilio Ecumenico, che come tale non sia confermato o almeno accettato dal Successore di Pietro\u00bb. Per la Chiesa ortodossa, tale criterio \u00e8 insufficiente, visto che essa non accetta come ecumenico il Concilio di Basilea, Ferrara e Firenze, al quale \u00e8 stata conferita l'approvazione sia papale che imperiale.\nUn criterio che si pu\u00f2 chiamare comune a tutte le Chiese cristiane ma che \u00e8 anche diversificante \u00e8 il giudizio delle singole Chiese sulla coerenza o meno dei decreti di un determinato concilio con i precedenti concili ecumenici, cio\u00e8 il loro porsi in linea di continuit\u00e0 teologica, morale e disciplinare.\nConcili ecumenici o generali del Secondo Millennio.\nL'elenco dei Concili ecumenici comunemente accettato nella Chiesa cattolica differisce poco da quello steso dal cardinale Roberto Bellarmino nel 1586, al quale mancano solo il Concilio di Costanza e la parte da lui esclusa del Concilio di Basilea, Ferrara e Firenze Sono inclusi i sette Concili riconosciuti anche dalla Chiesa ortodossa e inoltre quello tenuto a Costantinopoli nell'869-870. Gli altri elencati hanno avuto luogo nell'Europa occidentale senza partecipazione dei vescovi con cui la comunione con Roma \u00e8 stata interrotta dopo il Grande Scisma del 1054.\nSecondo il Bellarmino, l'approvazione papale \u00e8 l'elemento preminente o addirittura esclusivo che rende ecumenico un concilio.\nVerso la fine del XX secolo Alberto Melloni introdusse una distinzione tra Concili ecumenici e Concili generali, due termini generalmente trattati come sinonimi: sarebbero generali ma non ecumenici i 4 concili lateranensi, 2 concili lionesi e quello di Vienne. Tale tesi \u00e8 stata rigettata da diversi storici e teologi.\nIl Concilio di Trento si \u00e8 denominato ecumenico come pure il Concilio Vaticano I e il Concilio Vaticano II.\nAlcuni teologi ortodossi sostengono la possibilit\u00e0 per la Chiesa ortodossa di tenere concili ecumenici nell'attuale situazione di separazione fra essa e il vescovo di Roma, e attribuiscono ecumenicit\u00e0 ai concili sull'esicasmo del 1341 e del 1351.\nRiconoscimento dei concili.\nChiesa cattolica.\nLa Chiesa cattolica riconosce i seguenti 21 concili:\nLa Chiesa cattolica riconosce come ecumenici un numero maggiore di concili rispetto alle Chiese ortodosse, che considerano invece tutti quelli convocati dal papa semplici sinodi locali (in base ai criteri di ecumenicit\u00e0 visti come stabiliti al Concilio di Nicea II nel 787).\nChiesa vetero-cattolica.\nLa Chiesa vetero-cattolica riconosce solo i primi sette concili:\nChiesa anglicana.\nLa Chiesa anglicana riconosce solo i primi quattro concili:\nChiese luterane.\nLe Chiese luterane riconoscono solo i primi sette concili ecumenici:\nChiesa cristiana ortodossa.\nLa Chiesa cristiana ortodossa riconosce ufficialmente solo i primi sette concili:\nChiese ortodosse orientali.\nLe Chiese ortodosse orientali accettano solo Nicea I, Costantinopoli I, Efeso I (per questo sono chiamate l'ortodossia dei tre concili); la formulazione del Credo calcedoniano nel 451 caus\u00f2 lo scisma delle Chiese monofisite.\nChiese \"nestoriane\".\nLe Chiese cristiane che riconoscono come loro teologia quella nestoriana (Chiesa assira d'Oriente, Antica Chiesa d'Oriente e Chiesa siro-caldea d'Oriente) riconoscono solo i primi due concili ecumenici, Nicea I e Costantinopoli I."}
{"id": "2136635", "revid": "177744", "url": "https://it.wikipedia.org/wiki?curid=2136635", "title": "Piero Cusato", "text": "Accanito sostenitore del protocollo MIDI fin dai suoi esordi, \u00e8 da annoverare tra i primi musicisti che ne hanno dimostrato la validit\u00e0: nei primi anni ottanta, realizza tre lavori discografici utilizzando esclusivamente \"sequencers hardware\" e sintetizzatori: \"Anassagora\" (solo), \"Calablues\" (con il trio \"Il Giorno Truccato\") e \"AI\" (di Marco Ongaro).\nLa successiva attivit\u00e0 di ricerca come antropologo musicale lo porta realizzare, nel 1994, altre due produzioni discografiche: \"Calablues II\" (con ospiti illustri come Mark Harris) e \"Iconaniconica\" (basato su musiche rituali degli indiani Haida delle Isole Regina Elisabetta - Canada) in cui vi \u00e8 anche la collaborazione del M. Giorgio Gaslini.\nNel 1995, arrangia in MIDI \"Only sleep brings dreams\" del compositore E. Filippelli, con la partecipazione del chitarrista Marco Rinalduzzi (Giorgia, Alex Baroni) e la voce della cantante blues newyorkese Amy Coleman. Nel 1999 realizza, su Logic, il CD \"Sabir\", basato su ricerche effettuate nel bacino mediterraneo e utilizzando un unico generatore di suoni (Roland SC8850). Nello stesso periodo, collabora come compositore nella realizzazione di CD-ROM interattivi per il Ministero della Pubblica Istruzione, Edizioni Master, Universit\u00e0 della Calabria, Comuni e associazioni private. Le produzioni discografiche, sia \u201celettroniche\u201d che jazz, si susseguono, fino ad arrivare all'ultimo CD conosciuto, Rosa Martirano \"Quartet\", del 2004, in cui figura, tra gli ospiti, l'armonicista jazz Toots Thielemans.\nNegli anni novanta, oltre a lavorare come arrangiatore MIDI in varie produzioni discografiche, collabora con il CRT dell'Universit\u00e0 della Calabria, ACJ, AMJ, CJC, Comfor, CPM, ISMEZ, Mercato Nero, SMAC2, Wesson &amp; Boile. Per Digital Music Service (MI) realizza migliaia di arrangiamenti in midifile e brani dimostrativi per sintetizzatori Yamaha e Korg.\nDal 2000 in poi dedica maggiore attenzione all'insegnamento in universit\u00e0 e in conservatorio (dove insegnava Jazz) e alle pubblicazioni scientifiche.\nDiresse, per pi\u00f9 di vent'anni, orchestre di musica jazz e contemporanea e, in varie formazioni, ha effettuato concerti in Europa e in America. Ha preso parte, con varie formazioni, a trasmissioni televisive e radiofoniche, da Concertazione (Rai Uno\u00a0\u2013 1977/78\u00a0\u2013 di G. Calabrese con la regia di Enzo Trapani), al primo \u201cCaterraduno\u201d di Caterpillar (Radiodue), TV7, Carovana d'estate, Unomattina, Rai Stereonotte con Raffaele Cascone.\n\u00c8 morto a causa di un infarto il 30 settembre 2010 a soli 50 anni d'et\u00e0."}
{"id": "2136637", "revid": "20845838", "url": "https://it.wikipedia.org/wiki?curid=2136637", "title": "Dandy Warhols", "text": ""}
{"id": "2136651", "revid": "1431409", "url": "https://it.wikipedia.org/wiki?curid=2136651", "title": "Jan \u00c5ge Fj\u00f8rtoft", "text": "Carriera.\nClub.\nDopo aver iniziato in Norvegia con le maglie di Hamarkameratene e Lillestr\u00f8m ed aver trascorso quattro stagioni in Austria con il Rapid Vienna, Fj\u00f8rtoft ha passato diverse stagioni in Inghilterra, negli anni novanta. Ha firmato per lo Swindon Town nell'estate 1993, successivamente alla loro promozione in Premiership ed \u00e8 stato il loro capocannoniere per il campionato 1993-1994, ma la squadra \u00e8 retrocessa. Nella stagione successiva, Fj\u00f8rtoft ha continuato a segnare frequentemente, aiutando i suoi a raggiungere i quarti di finale di Coppa di Lega ma, a causa della scarsa forma del club in campionato, \u00e8 passato al Middlesbrough nel mercato invernale. La sua partenza non ha certamente aiutato lo Swindon Town, che \u00e8 poi retrocesso nuovamente.\nComunque, Fj\u00f8rtoft ha giocato regolarmente per il \"Boro\", subito dopo essere arrivato. Ha dato il suo contributo per far vincere alla squadra la Football League First Division. A causa della ristrutturazione della lega, poi, il Middlesbrough ha guadagnato automaticamente la promozione in Premier League. Ha giocato stabilmente anche nel campionato 1995-1996, assieme al playmaker della squadra, Juninho Paulista. L'arrivo di Fabrizio Ravanelli nella stagione successiva, per\u00f2, gli ha fatto perdere il posto in squadra e Fj\u00f8rtoft \u00e8 stato ceduto allo Sheffield United, in Prima Divisione.\nDopo la sconfitta degli \"Blades\" nei play-off del 1998, ha firmato per i neopromossi in Premiership del Barnsley, che al termine del campionato sono retrocessi e il norvegese ha lasciato il club.\nFj\u00f8rtoft ha cos\u00ec continuato la carriera in Germania, all'Eintracht Francoforte, con cui ha trascorso tre anni. Ha realizzato il gol decisivo per la salvezza dell'Eintracht nella stagione 1998-1999 di Bundesliga, all'89\u00ba minuto della partita vinta per 5-1 contro il all'ultima giornata. Tornato in Norvegia, ha militato nello Stab\u00e6k e poi nel Lillestr\u00f8m, con cui ha chiuso la carriera.\nNazionale.\nFj\u00f8rtoft ha giocato per la dal 1986 al 1996, raccogliendo settantuno presenze e ventuno reti. Ha fatto parte della selezione che ha partecipato al , dove \u00e8 partito titolare nelle sfide contro e .\nDopo il ritiro.\nDopo il ritiro dal calcio giocato, Fj\u00f8rtoft ha lavorato come commentatore televisivo per la Norsk rikskringkasting. Ha abbandonato questo ruolo quando \u00e8 diventato dirigente del Lillestr\u00f8m, prima di andare a lavorare per un'altra televisione, TV3."}
{"id": "2136654", "revid": "1431409", "url": "https://it.wikipedia.org/wiki?curid=2136654", "title": "Michael Trucco", "text": "Biografia.\nNato a San Mateo, in California, Michael ha frequentato la Junipero Serra High School. Figlio di un poliziotto, Trucco voleva seguire le orme del padre fino a che, al college, si interess\u00f2 alla recitazione; ha frequentato un corso teatrale minore mentre studiava diritto penale, ma Michael andava cos\u00ec bene che gli fu suggerito di cambiare e cos\u00ec termin\u00f2 i suoi studi artistici all'Universit\u00e0 di Santa Clara. Ha sposato l'attrice Sandra Hess nel luglio 2009, matrimonio celebrato in Messico. Michael \u00e8 anche il chitarrista di un band chiamata Simpleworld.\nHa iniziato a lavorare in televisione nei tardi anni 1990, apparendo in varie serie televisive, tra le quali \"Il tocco di un angelo\", \"Beverly Hills 90210\" e \"La signora del West\". Ha ottenuto il ruolo da protagonista di Tucker \"Spoon\" Henry nella serie \"Pensacola - Squadra speciale Top Gun\", oltre a ruoli di rilievo con i personaggi di Cooper Lee in \"One Tree Hill\" e di Samuel Anders in \"Battlestar Galactica\".\nDoppiatori italiani.\nNelle versioni in italiano dei suoi film, Michael Trucco \u00e8 stato doppiato da:"}
{"id": "2136655", "revid": "125268167", "url": "https://it.wikipedia.org/wiki?curid=2136655", "title": "Barbarigo", "text": "I Barbarigo furono una famiglia patrizia di Venezia, del cui patriziato fecero ancora parte anche dopo la serrata del Maggior Consiglio del 1297.\nStoria.\nSecondo la tradizione erano originari di Muggia e sarebbero giunti in laguna nei primi anni della Serenissima. Sempre secondo la leggenda, il nome della casata deriverebbe dal soprannome di un suo membro, Arrigo, che nell'880 vinse i Saraceni e si cinse la testa con una sorta di corona ricavata dalle barbe degli sconfitti; secondo un'altra versione, il cognome originario era Barbani e si doveva al \"Monte Barbasco cio\u00e8 Trieste\". In realt\u00e0, il cognome Barbarigo \u00e8 considerato un patronimico derivato dal soprannome o dal nome di un antenato con l'aggiunta dell'antico suffisso veneziano in -\"igo\".\nLa famiglia ebbe propriet\u00e0 nei pressi della chiesa di Santa Maria Zobenigo, di cui, secondo la tradizione, furono i fondatori assieme ai Jubanici.\nLa famiglia si estinse con Giovanni Filippo Barbarigo (1771-1843), morto senza figli. Quest'ultimo aveva nominato suo erede universale il conte Antonio Nicol\u00f2 Giustinian Cavalli, con l'impegno di aggiungere al proprio cognome quello della casata estinta. Anche i Giustinian Cavalli Barbarigo scomparvero dopo due generazioni con le sorelle Orsola e Maria di Sebastiano Giulio."}
{"id": "2136660", "revid": "183694", "url": "https://it.wikipedia.org/wiki?curid=2136660", "title": "Luigi de Nardis", "text": "Biografia.\nAllievo di Pietro Paolo Trompeo, \u00e8 stato professore ordinario di lingua e letteratura francese, prima presso la Facolt\u00e0 di Lettere e Filosofia dell'Universit\u00e0 degli Studi di Milano, di cui \u00e8 stato anche preside (1969-1974), e poi, dal 1974, presso la Facolt\u00e0 di Lettere e Filosofia dell'Universit\u00e0 di Roma \"La Sapienza\", di cui ha diretto il dipartimento di francesistica e di cui \u00e8 stato preside, dopo la scomparsa di Carlo Salinari (1977-1985). Per diversi anni \u00e8 stato Presidente del Servizio Relazioni Internazionali della \"Sapienza\".\nHa condotto studi in ambito letterario e filologico sia per quanto riguarda l'italianistica che la francesistica ed \u00e8 stato considerato uno dei maggiori esperti di Baudelaire e Mallarm\u00e9 in Italia. Ha inoltre pubblicato la traduzione delle \"Poesie\" di Fran\u00e7ois Villon e dei \"Fleurs du Mal\" di Baudelaire.\n\u00c8 stato tra l'altro membro dell'Accademia dei Lincei, socio onorario della \"Soci\u00e9t\u00e9 d'histoire litt\u00e9raire de la France\", vicepresidente del \"Comitato nazionale delle opere di Belli\", presidente dell'Istituto Nazionale di Studi Romani, membro dell'Accademia Letteraria Italiana dell'Arcadia. \u00c8 stato insignito del titolo di commendatore dell'Ordine al merito della Repubblica. Nel 1996, alla Sorbonne, gli \u00e8 stato conferito il titolo di Dottore \"Honoris Causa\"."}
{"id": "2136663", "revid": "123363556", "url": "https://it.wikipedia.org/wiki?curid=2136663", "title": "Polo di Rinascita Comunista in Francia", "text": "Il Polo di Rinascita Comunista in Francia (\"P\u00f4le de Renaissance Communiste en France, PRCF\") \u00e8 un'organizzazione politica francese fondata nel gennaio 2004. \u00c8 stata una tendenza interna del Partito comunista francese (PCF) e ne rappresenta l'ala sinistra, rifiutando la \"mutazione\" introdotta nel partito all'inizio del 1990.\nIl Presidente Delegato del PRCF \u00e8 L\u00e9on Landini; il presidente del Comitato politico nazionale (PCN) \u00e8 Jean-Pierre Hemmen; il dirigente portavoce politico di Iniziativa Comunista, \u00e8 George Gastaud; George Hage, un membro del parlamento per il Nord (provincia) e gli alti dell'Assemblea Nazionale, \u00e8 il presidente onorario.\nIl PRCF \u00e8 organizzato in associazioni francesi, dipartimenti, sezioni e cellule (centralismo democratico). Esso si basa sulla teoria del socialismo scientifico di Karl Marx, Friedrich Engels, Vladimir Lenin e altri rivoluzionari . Il PRCF pubblica Iniziativa Comunista, rivista mensile, e l'esame teorico \"Etincelle\".\nL'organizzazione trasmette un programma di convergenza ogni luned\u00ec dalle 8 alle 9 pm su Radio Gal\u00e8re. La sua ala giovanile, \"Giovani per la Rinascita Comunista in Francia\" (JRCF), ha preso parte nel 2006 al movimento di massa contro il Contrat premi\u00e8re embauche."}
{"id": "2136669", "revid": "39224", "url": "https://it.wikipedia.org/wiki?curid=2136669", "title": "Tetramorfo", "text": "Il tetramorfo (dal greco antico , \"tetra\", \"quattro\", e , \"morf\u00e9\", \"forma\") \u00e8 una raffigurazione iconografica composta da quattro elementi risalente a una simbologia di origine mediorientale.\nNella tradizione cristiana, e nella storia dell'arte, il termine viene normalmente utilizzato per indicare l'immagine biblica composta dai quattro simboli degli evangelisti - un uomo alato, un leone, un toro (o vitello) e un'aquila - mutuata da una visione veterotestamentaria del profeta Ezechiele e dalla descrizione neotestamentaria dei \"quattro esseri viventi\" contenuta nell'Apocalisse.\nEbraismo.\nLa rappresentazione pi\u00f9 conosciuta di essere tetramorfo risale all'\"Antico Testamento\", in cui il profeta ebraico Ezechiele descrive una visione (\"Ezechiele\" ) avuta durante la deportazione a Babilonia nel 593 a.C.\nGli apparve \u00abuna grande nube, tutta circondata da bagliori\u00bb (); nel mezzo della nube quattro esseri viventi dotati di quattro ali e quattro facce con il volto di uomo, leone, vitello e aquila, identificati successivamente con cherubini (). Gli esseri tetramorfi erano posti alla base di una volta su cui poggiava il Trono di Dio (del cui movimento sembrano occuparsi). \u00abGuardando gli esseri viventi, vidi a fianco di ognuno una specie di ruota che toccava la terra\u2026\u00bb ().\nAl di l\u00e0 delle differenze di descrizione, quindi, la loro funzione simbolica non sembra molto diversa da quella dei \"lamassu\" neo-assiri: segnalano l'ingresso del \"palazzo reale\". I \"lamassu\" o \"aladlamm\u00fb\" (=spirito protettore) erano monumentali statue di toro col volto d'uomo, perlopi\u00f9, ma non sempre, dotate di ali. Due \"lamassu\", per esempio, erano posti ai lati dell'ingresso dei palazzi reali di Ninive e di Khorsabad.\nLe quattro facce del tetramorfo potrebbero semplicemente indicare il dominio divino su tutto il creato: sull'umanit\u00e0, sugli animali domestici, su quelli selvatici e sugli uccelli.\nLa visione di Ezechiele ebbe luogo agli inizi della sua missione profetica: la visione del Trono di Dio \u00e8 preliminare e funzionale alla consegna di un libro e all'incarico di predicare (). Il racconto, cio\u00e8, sottolinea che il profeta ha ricevuto un mandato e non \u00e8 libero di adattare il messaggio al proprio o altrui volere.\nUna descrizione del tetramorfo molto simile a quella di Ezechiele compare nel cap. XVIII dell'Apocalisse di Abramo, uno scritto giudaico apocrifo del I secolo.\nCristianesimo.\nGli \"esseri viventi\" dell'Apocalisse.\nAnche nel \"Libro dell'Apocalisse\" nel \"Nuovo Testamento\" \u00e8 presente una descrizione di quattro esseri viventi con caratteristiche simili a quelli del libro di Ezechiele (). In questo caso, per\u00f2 ogni essere ha le fattezze di uno solo animale e le ali sono sei come quelle dei serafini descritti in \"Isaia\" . Entrambe le visioni (di Ezechiele e di Isaia) contemplano il trono divino e sono preliminari all'investitura profetica. L'autore dell'Apocalisse, trovandosi in una situazione analoga, ha fatto ricorso ad una contaminazione del linguaggio simbolico di due fra i maggiori profeti dell'Antico Testamento in modo da inserire nel proprio simbolismo un rimando ad entrambe le visioni.\nIl Vangelo quadriforme.\nIreneo di Lione nel suo \"Trattato contro le Eresie\" scritto verso l'anno 180 si oppose a Marcione che intendeva abolire tutti i vangeli, tranne quello di Luca, privato per giunta di alcune parti. Per giustificare, per\u00f2, il rifiuto dei vangeli gnostici, fra cui il \"vangelo di Tommaso\", scrisse che nei quattro vangeli oggi detti canonici soffia un unico spirito e che perci\u00f2 si tratta di un unico vangelo tetramorfo e che di vangeli non ne occorrevano pi\u00f9 di quattro, n\u00e9 vangeli diversi dai quattro tradizionali. Per rafforzare questa affermazione introdusse per primo un confronto fra i tetramorfi biblici, il vangelo quadriforme e quattro caratteristiche del Cristo (regale come il Leone, vittima sacrificale e sacerdote, come il vitello sacrificato nello Yom Kippur dal sommo sacerdote, uomo perch\u00e9 nato da donna e aquila perch\u00e9 dal cielo effonde sulla chiesa il suo Spirito Santo).\nL'idea venne ripresa e modificata da Gerolamo: \u00absecondo san Girolamo il tetramorfo sintetizza la totalit\u00e0 del mistero cristiano: \"Incarnazione\" (l'uomo alato), \"Passione\" (il bue), \"Resurrezione\" (il leone) e \"Ascensione\" (l'aquila)\u00bb; dunque simboleggia le quattro fasi della vita di Cristo: nato come uomo, mor\u00ec come un vitello sacrificale, fu leone nel risorgere e aquila nell'ascendere (\"fuit homo nascendo, vitulus moriendo, leo resurgendo, aquila ascendendo\").\nL'abbinamento fra vangeli e volti del tetramorfo.\nIreneo, inoltre, associ\u00f2 per primo uno specifico vangelo ai quattro esseri zoomorfi dell'Apocalisse. La proposta di Ireneo, per\u00f2, venne modificata da Gerolamo, la cui proposta \u00e8 quella oggi utilizzata nell'iconografia religiosa. Ireneo, infatti, associ\u00f2 il vangelo di Giovanni al leone e quello di Marco all'aquila. Oggi, invece, si considera il modo con cui i vangeli iniziano il proprio racconto:\nLa corrispondenza fra vangeli e volti del tetramorfo determina l'ordine con cui i vangeli si trovano nei codici antichi e nelle bibbie a stampa odierne. L'ordine seguito, infatti, \u00e8 quello di Ezechiele: uomo (Matteo), leone (Marco), bue (Luca), aquila (Giovanni). Fra i codici antichi pi\u00f9 importanti solo il \"Codex Bez\u00e6\", proveniente da Lione non rispetta quest'ordine: Lione infatti \u00e8 la citt\u00e0 di Ireneo e quindi nel codice la posizione di Marco e di Giovanni \u00e8 scambiata.\nNell'arte.\nIl tetramorfo come insieme dei quattro simboli evangelici \u00e8 comune soprattutto nella scultura romanica ed in particolare del repertorio iconografico che caratterizza, soprattutto in Italia, i pulpiti, da dove in effetti viene fatta la lettura del Nuovo Testamento e nei portali delle cattedrali in cui \"i quattro viventi\" attorniano la figura del Cristo, soprattutto in Francia. Gli evangelisti accompagnati dai loro animali, o gli animali soli, sono anche comunissimi dal Rinascimento in poi come soggetti dei quattro affreschi che solitamente riempiono i pennacchi che sovrastano i pilastri che sorreggono una cupola.\nErmetismo.\nSecondo Adrian Snodgrass: \u00abNelle dottrine ermetiche le quattro creature viventi erano associate ai quattro elementi: il Toro alla Terra, l'Uomo all'Acqua, il Leone al Fuoco e l'Aquila all'Aria\u00bb. Questa associazione, elaborata nel corso del Medioevo e del Rinascimento, determina una correlazione con la tetrade pitagorica.\nI quattro simboli del tetramorfo compaiono anche in alcune carte di Arcani maggiori dei tarocchi. Nel caso della carta del Mondo, la correlazione \u00e8 ovvia: il Mondo, infatti, \u00e8 composto dai quattro elementi.\nOrigine astronomica nell\"'era zodiacale del Toro\".\nI quattro volti del tetramorfo sono stati associati gi\u00e0 dall'esegesi rabbinica ai quattro punti cardinali. Diversi studiosi, perci\u00f2, hanno cercato di far corrispondere gli elementi che compongono il tetramorfo con quattro costellazioni dello zodiaco, poste circa a 90\u00ba l'una dall'altra, nelle quali sorgeva il Sole nei giorni degli equinozi e dei solstizi. Non c'\u00e8 per\u00f2 unanimit\u00e0 di interpretazione e le due possibili varianti sono discusse nel seguito.\nIl Toro e il Leone, in effetti, sono due note costellazioni zodiacali poste circa a 90\u00b0 fra loro. Nella cultura mesopotamica, l'inizio dello zodiaco veniva posto proprio nel Toro, la costellazione in cui si trovava il Sole all'equinozio di primavera nella cosiddetta \"era zodiacale del Toro\", un periodo, che corrisponde approssimativamente al IV e III millennio prima di Cristo. Solo nel periodo ellenistico l'inizio dello zodiaco fu posto in Ariete, per tener conto della precessione degli equinozi. L'antica tradizione mesopotamica compare ancora nel I secolo a.C. nel papiro 4Q318 di Qumran.\nLe altre due costellazioni corrispondenti a direzioni cardinali nell'era del Toro dovrebbero essere l'Aquario e lo Scorpione. Non c'\u00e8 consenso, per\u00f2, su quali facce del tetramorfo possano essere associate a queste due costellazioni e, per esempio, le due possibili alternative sono scelte nel \"Dizionario dei Simboli Cristiani\" di Edouard Urech e in \"Simboli e Allegorie\" di Matilde Battistini.\nPoco sopra l'Aquario, ma sempre nella fascia zodiacale, si trova la costellazione dell'Aquila, cio\u00e8 proprio il terzo volto del tetramorfo. A Babilonia l'Aquila poteva essere utilizzata al posto dell'Aquario La costellazione zodiacale adiacente allo Scorpione, infine, \u00e8 quella del Sagittario. Quando all'equinozio di primavera il Sole sorgeva nelle prime stelle del Toro (cio\u00e8 circa 6000 anni fa), esso sorgeva all'equinozio d'autunno nelle ultime del Sagittario. Ecco perci\u00f2 che il volto d'uomo del tetramorfo potrebbe essere quello del Sagittario.\nSecondo Matilde Battistini, invece, il tetramorfo \u00abrappresenta la suddivisione quaternaria della superficie terrestre nei punti cardinali e la quadripartizione della volta celeste nelle costellazioni del Toro, del Leone, dell'Aquila-Scorpione e dell'Aquario (corrispondenti alle antiche posizioni del Sole nei solstizi e negli equinozi).\u00bb L'interpretazione di Battistini, che \u00e8 comune anche ad altri studiosi, si scontra col fatto che Aquila e Scorpione sono due costellazioni diverse e abbastanza distanti fra loro, ma viene giustificata col fatto che Aquila \u00e8 un paranatellon di Scorpione. Nella tradizione ermetica, infatti, resta difficile non associare l'acqua, cui l'Uomo \u00e8 associato, alla costellazione dell'Aquario e perci\u00f2 l'Aquila deve essere identificata in qualche modo con lo Scorpione.\nSe il tetramorfo \u00e8 in qualche modo collegato all'era del Toro, terminata circa 1500 anni prima che il testo di Ezechiele fosse scritto, l'associazione fra direzioni cardinali e costellazioni \"cardinali\" dell'era del Toro dovrebbe essere stata sviluppata agli albori dell'astronomia e dell'astrologia ed essersi radicata profondamente nella cultura iconografica dell'Antico Vicino Oriente. Altre combinazioni iconografiche simili, quindi, dovrebbero essere interpretate in questa stessa prospettiva di archeo-astronomia.\nAltre chimere mitologiche.\nLa mitologia abbonda di \"chimere\", cio\u00e8 di animali immaginari costituiti da pezzi di esseri viventi (animali o uomini) eterogenei. Un esempio zodiacale \u00e8 il pesce-capra, oggi detto Capricorno.\nPresso molti popoli mesopotamici e in Egitto, erano comuni raffigurazioni di figure mostruose zoomorfe. Un primo esempio \u00e8 l'uccello grifone (corpo di leone, testa e ali d'aquila) degli Ittiti, simile ad una ieracosfinge egizia. Esso combina le costellazioni solstiziali dell'era del Toro.\nAltre sculture dei popoli mesopotamici sembrano combinare pi\u00f9 elementi appartenenti alle quattro costellazioni dell'era del Toro. Ad esempio l'aggiunta di un volto umano d\u00e0 origine alle sfingi egizie e ai leoni alati mesopotamici: non \u00e8 chiaro, per\u00f2, se si intendeva rappresentare un essere trimorfo o se il volto e le ali servano solo per caratterizzare il leone come una divinit\u00e0 (il volto) celeste (le ali).\nEsistono prove archeologiche che nell'antichit\u00e0 gli uomini dividessero in quattro parti l'orizzonte, lo spazio ed in generale alcuni luoghi, come un tempio, ed assegnassero peculiari caratteristiche e qualit\u00e0 spirituali a ciascun quarto. Gli elementi che identificavano ciascun quarto potrebbero quindi essere stati riassemblati in creature mitiche come i \"k\u00e2ribu\" babilonesi, caratterizzati dalle zampe di toro.\nL'origine delle rappresentazioni tetramorfe, quindi, si troverebbe in Mesopotamia dove gli Assiri realizzarono dei \"k\u00e2ribu\": esseri dalla testa umana, corpo di leone, zampe di toro e ali d'aquila, le cui statue erano poste all'ingresso e sembra a custodia dei templi (i \"lamassu\" e gli \"shedu\" erano invece posti a custodia dei palazzi).\nLa funzione di queste rappresentazioni pu\u00f2 essere ipotizzata sulla base di due elementi:"}
{"id": "2136671", "revid": "187240", "url": "https://it.wikipedia.org/wiki?curid=2136671", "title": "Chenosi", "text": ""}
{"id": "2136673", "revid": "932277", "url": "https://it.wikipedia.org/wiki?curid=2136673", "title": "Popolazione mendeliana", "text": "Una popolazione mendeliana \u00e8 definita come un gruppo di individui interfertili (o interfecondi) che condividono un insieme di geni in comune. Questo insieme di geni, e quindi il totale di tutti gli alleli, rappresenta la struttura genetica di una popolazione ed \u00e8 definito pool genico.\nLe popolazioni mendeliane costituiscono le unit\u00e0 di studio nella genetica delle popolazioni. In realt\u00e0 non esistono precisi limiti di separazione tra due popolazioni mendeliane adiacenti a causa di un flusso genico pi\u00f9 o meno consistente tra di esse."}
{"id": "2136674", "revid": "1728", "url": "https://it.wikipedia.org/wiki?curid=2136674", "title": "Caesaraugusta", "text": ""}
{"id": "2136677", "revid": "124630707", "url": "https://it.wikipedia.org/wiki?curid=2136677", "title": "Alto Evoluzionario", "text": "L'Alto Evoluzionario (\"High Evolutionary\"), il cui vero nome \u00e8 Herbert Edgar Wyndham, \u00e8 un personaggio dei fumetti, creato da Stan Lee (testi) e Jack Kirby (disegni), pubblicato dalla Marvel Comics. La sua prima apparizione avviene in \"The Mighty Thor\" (vol. 1) n. 134 (novembre 1966).\nBiografia del personaggio.\nHerbert Edgar Wyndham nacque a Manchester in Inghilterra. Mentre era uno studente all'Universit\u00e0 di Oxford negli anni trenta, si interess\u00f2 al lavoro del biologo Nathaniel Essex (l'alter ego di Sinistro), e inizi\u00f2 a fare esperimenti con la manipolazione genetica, costruendo una macchina (che chiam\u00f2 l'acceleratore genetico) con la quale prov\u00f2 a \u201cevolvere\u201d i topi che aveva trovato nello scantinato di sua madre. Mentre partecipava a una conferenza di genetica a Ginevra, Wyndham fu avvicinato da un misterioso uomo (in realt\u00e0, il genetista inumano Phaeder che era stato bandito dalla sua comunit\u00e0) che gli consegn\u00f2 appunti contenenti informazioni per modificare il genoma umano. Con questa informazione utile ai suoi esperimenti, Wyndham svilupp\u00f2 con successo un siero che chiam\u00f2 \u201cIsotopo A\u201d.\nSebbene espulso dall'universit\u00e0 per questioni ideologiche, alla fine riusc\u00ec a far evolvere il suo cucciolo di dalmata Dempsey in una forma umana dotata dell'intelligenza di uno scimpanz\u00e9. Dempsey sfortunatamente fu abbattuto dai bracconieri, e Wyndham comprese che tali creature non avrebbero avuto spazio nel mondo umano. In collaborazione con lo scienziato \"Jonathan Drew\" (padre di Jessica Drew), Wyndham trasfer\u00ec i suoi esperimenti sul Monte Wundagore nella piccola nazione della Transia. La scoperta dell'uranio in quelle terre (ereditate dalla moglie di Drew) procur\u00f2 molti finanziamenti, e i due comprarono altri terreni dal padrone locale, \"Gregor Russoff\" (padre di Jacob Russoff).\nCostruendo una \u201ccittadella della scienza\u201d progettata dallo scienziato tedesco Horace Grayson (padre del futuro Marvel Boy) e costruita da schiavi Moloidi messi a disposizione da Phaeder, i due scienziati continuarono i loro esperimenti finch\u00e9 la figlia di Drew non venne colpita da avvelenamento da uranio, e fu posta in animazione sospesa per salvarle la vita. In seguito la moglie di Drew fu attaccata e uccisa da un lupo mannaro (lo stesso Russoff, vittima di una maledizione di famiglia), e Drew lasci\u00f2 Wundagore; Wyndham, dal canto suo, svilupp\u00f2 un'armatura protettiva in argento per se stesso, in modo da poter continuare il suo lavoro, assieme al nuovo assistente Miles Warren (il futuro criminale Sciacallo), Wyndham fu in grado di fare molte altre scoperte, tra cui l'evoluzione genetica di alcuni animali locali in mezzi uomini e mezzi animali, esseri che lui ribattezz\u00f2 \"Nuovi Uomini\".\nQuando Jonathan Drew ritorn\u00f2 a Wundagore, posseduto dal fantasma del mago \"Magnus\" che visse nel sesto secolo, avvert\u00ec Wyndham che la cittadella era stata costruita sopra il luogo dove l'antico dio Chthon fu imprigionato. Magnus inizi\u00f2 ad addestrare i Nuovi Uomini sia nel combattimento che nella cavalleria del suo tempo, finch\u00e9 i Nuovi Uomini non si ribattezzarono \u201cCavalieri di Wundagore\u201d, e Wyndham \u201cLord Alto Evoluzionario\u201d. Nel 1958, i timori di Magnus si avverarono quando il Barone Russoff tent\u00f2 di usare l'antico libro magico conosciuto come Darkhold per curare la propria licantropia, liberando inavvertitamente Chthon dalla sua prigionia. I Cavalieri gli tennero testa mentre Magnus fu in grado di imprigionare nuovamente il demone; ma quella stessa notte, una donna incinta di nome Magda cerc\u00f2 rifugio nella cittadella e diede alla luce due gemelli. Il momento della nascita coincise con la sconfitta di Chthon, che tocc\u00f2 la bambina. Whyndham tent\u00f2 di trovare dei genitori adottivi per i piccoli, ma non ci riusc\u00ec e allora decise di mettere in animazione sospesa i bimbi per alcuni decenni finch\u00e9 non fosse riuscito a trovare dei genitori adatti. Cresciuti dagli zingari Django e Marya Maximoff, i gemelli sarebbero divenuti gli eroi Quicksilver e Scarlet, quest'ultima capace di manipolare magia caotica grazie all'influenza di Chthon.\nContro Terra.\nL'Alto Evoluzionario considerava ormai se stesso superiore alla natura, poich\u00e9 il suo acceleratore genetico gli permetteva di compiere in pochi secondi quello che la selezione naturale impiegherebbe milioni di anni a realizzare. Per anni, fece evolvere ogni specie di animale ricorrendo al suo acceleratore, in particolare i suoi collaboratori pi\u00f9 fidati e ambasciatori erano il Conte Tagar (una tigre modificata) e Pogra (derivato da un maiale). Incaric\u00f2 questi ultimi di trovare un insegnante per i Nuovi Uomini e questi la trovarono in Jane Foster, senza sospettare che essa era l'amata di Thor, il dio asgardiano del tuono. Quando questi giunse a Wundagore, trov\u00f2 lo spettacolo che si estendeva davanti ai suoi occhi una follia ma non fece guerra all'Alto Evoluzionario, era giunto solo per cercare Jane. Ma la sua intrusione distrasse l'Alto Evoluzionario che in quel momento stava facendo evolvere un lupo grigio. Poich\u00e9 l'acceleratore genetico stavolta non fu fermato, il lupo si evolvette ben oltre i Nuovi Uomini e divenne la massima rappresentazione dell'evoluzione, l'apice della selezione naturale. L'Uomo Lupo cre\u00f2 anche una sua razza di Nuovi Uomini ma fu sconfitto da Thor e dai Cavalieri di Wundagore e spedito nella galassia Dromisana.\nWyndham alla fine comprese che il mondo era troppo piccolo, e trasform\u00f2 la sua cittadella in una nave spaziale, con la quale esplor\u00f2 le stelle in compagnia dei suoi Nuovi Uomini. Pi\u00f9 tardi trasfer\u00ec i suoi compagni di viaggio su un pianeta che chiam\u00f2 Wundagore II, mentre lui and\u00f2 a progettare un'esatta copia della terra, da situare dall'altra parte del sole, su una delle lune del pianeta. Si dovette alleare con l'incredibile Hulk per sedare una rivolta dei suoi Nuovi Uomini su Wundagore II. Egli stesso si evolse in un essere semi divino (\"Ultimato\") e riport\u00f2 alle forme originali i Nuovi Uomini.\nL'Evoluzionario alla fine torn\u00f2 alla sua forma umana e termin\u00f2 il suo progetto: la Contro-Terra. Sebbene la Contro Terra era pensata come una struttura temporanea che sarebbe dovuta trasformare in una specie di paradiso terrestre, l'Uomo Bestia rovin\u00f2 il processo, e la Contro Terra divenne una terra come la nostra, ma senza super-esseri. In quello stesso periodo L'Alto Evoluzionario adott\u00f2 Adam Warlock e gli don\u00f2 la Gemma dell'Anima, mandandolo a risolvere la situazione su Contro Terra. L'Evoluzionario aiut\u00f2 Adam contro l'Uomo Bestia e i suoi agenti. Uno degli araldi di Galactus scopri la Contro Terra, e Galactus decise che questo pianeta poteva soddisfare la sua fame di energia (proprio come la terra originale). L'Evoluzionario sfid\u00f2 Galactus e venne sconfitto, ma i Fantastici Quattro e Gorr ingannarono il divoratore di mondi convincendolo a cercare sostentamento su un mondo disabitato. Durante le prime fasi della sua costruzione, la Contro Terra fu categorizzata come pezzo da collezione da parte dei Beyonders. Alcuni agenti degli Arcani manipolarono Adam Warlock nel tentativo di uccidere l'Alto Evoluzionario per poi \u201crubare\u201d la Contro Terra. Ma l'Evoluzionario fu riportato in vita da Dragoluna e da \u201cLei\u201d la controparte di Warlock. Quando l'Evoluzionario scopr\u00ec la scomparsa della Contro Terra, assieme alla Cosa, Alicia Masters, Falco Stellare, Dragoluna, e Lei insegu\u00ec gli Arcani. Quando arrivarono al Pianeta Museo degli Arcani, rimase stupefatto quando vide la grandezza dei loro poteri e quanto insignificante egli fosse comparato a quegli esseri. Questo fu l'incontro che stabil\u00ec l'inizio dell'instabilit\u00e0 mentale dell'Alto Evoluzionario. Sebbene l'Evoluzionario dichiarasse che gli Arcani consideravano la Contro Terra un \u201cinteressante ma primitivo lavoro di un provincialotto talentuoso\u201d, non c'\u00e8 una spiegazione per cui loro desiderassero interrompere il progetto anche prima dell'introduzione di esseri viventi sul pianeta da parte dell'Evoluzionario. Per ragioni sconosciute gli Arcani misero in stasi tutti gli esseri viventi su Contro Terra e permisero che il pianeta fosse distrutto durante il conflitto del guanto dell'infinito, sebbene potessero prevenire questo disastro facilmente.\nEvolutionary War.\nL'Alto Evoluzionario era diventato molto instabile e maniacale. Il suo tentativo di suicidio fu impedito dai meccanismi della sua tuta. Torn\u00f2 sulla terra, nella speranza di trovare qualcosa di abbastanza forte da poter bypassare i sistemi della sua armatura e terminare la sua miserabile vita. Cerc\u00f2 di provocare Hulk per farsi attaccare, e in effetti Hulk riusc\u00ec a rompere l'armatura e cos\u00ec l'Evoluzionario si trasform\u00f2 in una serie di organismi monocellulari, che solo in seguito ristabilirono la forma originale. Comunque fu solo una questione di tempo prima che i circuiti dell'armatura riorganizzassero e riportassero al suo stato originale l'Alto Evoluzionario. La sua morte e la sua successiva rinascita diedero all'Evoluzionario un nuovo modo di vedere l'umanit\u00e0. Piuttosto che essere un protettore benevolo ma distaccato, come era stato con i Nuovi Uomini, avrebbe modellato il futuro dell'umanit\u00e0 direttamente, cos\u00ec che la razza umana avrebbe potuto essere potente quanto gli Arcani un giorno.\nIn seguito l'Alto Evoluzionario entr\u00f2 in conflitto con diversi supereroi, tra cui i Vendicatori e Adam Warlock, quando prov\u00f2 ad evolvere l'intera razza umana con la sua \u201cBomba dell'Evoluzione\u201d (nella saga Evolutionary War). I Vendicatori lo fermarono, sebbene l'Alto Evoluzionario ed Ercole furono esposti alla Camera della Genesi dello stesso Evoluzionario e divennero \u201csuperiori agli dei\u201d, uscendo dal piano dell'esistenza.\nLe essenze evolute dell'Evoluzionario e di Ercole furono raccolte dai Celestiali, imprigionate e manipolate per scopi sconosciuti nella \"Galassia Oscura\". Alla fine entrambi ebbero nuovamente le loro forme originali, e l'Evoluzionario ritorn\u00f2 nello spazio con i suoi Cavalieri di Wundagore. Dopo la sua liberazione, l'Alto Evoluzionario decise che piuttosto che tentare di evolvere l'umanit\u00e0, egli avrebbe creato dei nuovi dei e degli immortali (inclusi i Nuovi Immortali e l'Analizzatore) usando la materia di cui era composta la Galassia Oscura. Assieme alle sue nuove creature fu testimone della nascita di un nuovo Celestiale, ma osservando questo evento con i suoi nuovi sensi iperevoluti sembr\u00f2 riportare l'Evoluzionario nuovamente alla follia. Successivamente l'Evoluzionario studi\u00f2 Ego il pianeta vivente, che venne assorbito da un essere che lo stesso Evoluzionario chiam\u00f2 \u201cSuper-Ego\u201d. L'Evoluzionario teorizz\u00f2 che ci fosse pi\u00f9 di un Ego (una convinzione supportata dall'apparente strano comportamento del pianeta vivente attraverso gli anni, le varie storie sulla sua origine e dal fatto che un altro Ego fu distrutto dai propri \u201cgenitori\u201d) e che tutti dovevano essere nati dal \u201cSuper-Ego\u201d.\nLa sua instabilit\u00e0 mentale continuava al punto che l'Evoluzionario si innamor\u00f2 di Shanna, la moglie di Ka-Zar. Shanna fu imbevuta dei poteri degli abitanti della Terra Selvaggia, cos\u00ec da divenire potente, malleabile e mentalmente instabile. Shanna e l'Evoluzionario presto si infatuarono l'uno dell'altra e per poco non abbandonarono la terra per creare un nuovo mondo, ma Ka-Zar riusc\u00ec a convincere la moglie a rimanere. Pentito l'Alto Evoluzionario consent\u00ec a riportare allo stato normale Shanna e comprese che non c'era futuro nella loro relazione.\nPosizioni attuali.\nNella serie \u201cQuicksilver\u201d, viene rivelato che il codice genetico dell'Alto Evoluzionario era divenuto instabile, durante i suoi periodi di mania e di aggressivit\u00e0. L'Evoluzionario divenne sempre pi\u00f9 potente e maniacale, ma Quicksilver fu in grado di fermarlo. Con l'aiuto di \"Bova\" e \"Delphis\" dei Nuovi Uomini, e dopo aver quasi perso vita a causa dell'Uomo Bestia, l'Evoluzionario fu capace di curarsi e di ritornarne a uno stato umano e mentale stabile usando l'isotopo G. A partire da questo incontro, l'Evoluzionario \u00e8 ritornato alla piena sanit\u00e0 mentale e non desidera pi\u00f9 evolvere tutte le forme di vita sulla Terra.\nL'Alto Evoluzionario \u00e8 un alleato occasionale di Thor e di altri eroi. Di recente ha incontrato il suo mentore, Sinistro, assieme agli X-Men quando questi aveva preso il controllo di un suo apparecchio satellitare (che tolse temporaneamente ai mutanti il loro gene-X che dona loro i poteri) e lo modific\u00f2 per mutare gran parte della popolazione.\n\u00c8 stato visto nella storia X-Men: Specie in pericolo, quando la Bestia gli offre la propria anima in cambio dell'aiuto per trovare una soluzione agli eventi del M-Day. Nel secondo capitolo della storia, la Bestia tenta di raggiungere il Monte Wundagore per incontrare l'Evoluzionario. I Cavalieri di Wundagore lo affrontano per poi scortarlo all'interno della base, dove l'Evoluzionario gli appare sotto forma di ologramma, dando alla Bestia solo risposte criptiche e scoraggianti. L'Uomo Ragno durante la storia Soltanto un altro giorno, gli chiede se pu\u00f2 fare qualcosa per salvare la vita di sua zia May. L'Evoluzionario gli risponde che non pu\u00f2 essergli d'aiuto.\nDurante Annihilation Conquest, l'Alto Evoluzionario appare nello spazio Kree, dentro una navicella. Adam Warlock porta Quasar e Dragoluna da lui dopo essere stati sopraffatti dai guerrieri Phalanx, che invadono velocemente il vascello dell'Evoluzionario. Una volta che Ultron si \u00e8 rivelato come il leader dei Phalanx, l'Evoluzionario fa saltare in aria la sua navicella. Ma viene successivamente catturato dalla Phalanx e costretto a trasferire l'essenza di Ultron nel corpo di Adam Warlock, uccidendo questi in apparenza.\nPoteri e abilit\u00e0.\nL'Alto Evoluzionario \u00e8 considerato come il genetista pi\u00f9 importante all'interno dell'Universo Marvel; solo Noah Black, Arnim Zola e Wladyslav Shinksky possono competere con lui. Dati gli esperimenti sul proprio codice genetico, il suo cervello altamente evoluto e un esoscheletro cibernetico, l'Alto Evoluzionario ha dimostrato di possedere poteri quasi divini: l'abilit\u00e0 di evolvere a proprio piacimento le varie forme di vita, manipolazione e creazione di materia e di energia, coscienza cosmica, telepatia e telecinesi, viaggi extra-dimensionali, alterazione della propria statura. Il suo esoscheletro gli procura un'incredibile forza e protezione dagli attacchi e funziona anche come supporto vitale (filtra e ricicla l'aria e procura sostentamento quando serve). Se ferito gravemente, l'armatura pu\u00f2 guarirlo senza problemi, restaurando i suoi codici genetici."}
{"id": "2136683", "revid": "1573940", "url": "https://it.wikipedia.org/wiki?curid=2136683", "title": "Boophis albipunctatus", "text": "Boophis albipunctatus \u00e8 una rana appartenente alla famiglia Mantellidae, endemica del Madagascar."}
{"id": "2136686", "revid": "1206186", "url": "https://it.wikipedia.org/wiki?curid=2136686", "title": "Pedro Infante", "text": " \u00c8 attore e cantante dell'\"epoca d'oro\" del cinema messicano. Lui, Jorge Negrete e Javier Sol\u00eds erano soprannominati i \"Tres Gallos Mexicanos\" (i tre galli messicani). Era nato a Mazatl\u00e1n, nello stato di Sinaloa, ma crebbe a Guam\u00fachil e per questo era anche conosciuto come l'\"idolo di Guam\u00fachil\". Mor\u00ec a M\u00e9rida, nello Yucat\u00e1n, in un incidente aereo, ai comandi di un velivolo che lui stesso pilotava verso Citt\u00e0 del Messico.\nDal 1939 apparve in pi\u00f9 di 60 film e a partire dal 1943 incise circa 350 canzoni. Per la sua interpretazione nel film \"Tizoc\", vinse l'Orso d'Argento come miglior attore protagonista al Festival di Berlino, nel 1957; mentre il film si aggiudic\u00f2 il Golden Globe, a Hollywood, nel 1958, come miglior film straniero.\nIl suo successo pi\u00f9 noto in Italia \u00e8 \"Angelitos negros\", del 1948, tradotto in \"Angeli negri\" e lanciato da Don Marino Barreto Junior nel 1959 e ripresa anche da Fausto Leali nel 1968.\nQuattro statue sono state erette in suo onore. Una a Citt\u00e0 del Messico, fatta con il bronzo di migliaia di chiavi donate dai suoi fan e raccolte su appello di un'emittente radiofonica. Un'altra dove mor\u00ec, a M\u00e9rida, nello Yucat\u00e1n, sempre con il bronzo delle chiavi donate dal popolo. La terza nella sua citt\u00e0 natale, Mazatl\u00e1n, dove Pedro Infante \u00e8 rappresentato a bordo di una motocicletta, in ricordo del suo ruolo nel film \"A.T.M. A toda m\u00e1quina!\" e nel suo seguito \"\u00bfQu\u00e9 te ha dado esa mujer?\". L'ultima \u00e8 nella piazza principale di Guam\u00fachil, la sua citt\u00e0 adottiva.\nBiografia.\nFiglio di Delfino Infante Garc\u00eda e di Refugio Cruz Aranda, era il terzo di quattordici fratelli, di cui solo nove erano sopravvissuti. Il padre era musicista e suonava il contrabbasso in una banda oltre a possedere un negozio e una falegnameria. Fin da adolescente, Pedro dimostr\u00f2 talento per la musica e impar\u00f2 a suonare in breve tempo strumenti a corda, a fiato e percussioni. Appoggiato dal padre, studi\u00f2 chitarra con Carlos R. Hubbard e prese lezioni di canto.\nSpos\u00f2 Mar\u00eda Luisa Le\u00f3n, e la moglie, che era economicamente benestante, lo convinse ad andare a vivere a Citt\u00e0 del Messico dove avrebbe pi\u00f9 facilmente potuto mettere a frutto il suo talento.\nA Citt\u00e0 del Messico interpret\u00f2 le canzoni di Alberto Cervantes (Alberto Ra\u00fal Cervantes Gonz\u00e1lez), Jos\u00e9 Alfredo Jim\u00e9nez, Cuco S\u00e1nchez, Tom\u00e1s M\u00e9ndez, Rub\u00e9n Fuentes e Salvador Flores Rivera (Chava Flores). La sua prima incisione fu \"El Soldado Raso\", il 19 novembre 1943.\nDopo la prima apparizione sullo schermo nel film \"En un burro tres baturros\", ed altri piccoli ruoli secondari, ebbe il ruolo di protagonista nella pellicola \"La feria de las flores\", del 1943.\nDalla sua relazione con la ballerina Lupita Torrentera ebbe tre figli: Graciela Margarita, Pedro e Guadalupe Infante Torrentera. E da Irma Dorantes, una giovanissima attrice che conobbe quando lei aveva solo 16 anni, un'altra figlia, Irma Infante, che ha seguito le orme paterne diventando attrice e cantante.\nCarriera cinematografica.\nNegli anni quaranta, la massiccia migrazione dei contadini verso le citt\u00e0 (fondamentalmente Citt\u00e0 del Messico) per portare mano d'opera alle nascente industria manufatturiera, trasform\u00f2 il Messico da paese rurale a urbano. Sorsero i quartieri dei lavoratori e il cinema trov\u00f2 un'icona di identificazione con la nuova classe operaia urbana in Pedro Infante, con il suo personaggio di Pepe il Toro nella trilogia melodrammatica \"Nosotros los pobres\" (1947), \"Ustedes los ricos\" (1948) e \"Pepe El Toro\" (1952) con Evita Mu\u00f1oz \"Chachita\" quale interprete femminile, tutti con la regia di Ismael Rodr\u00edguez.\nFu proprio con il personaggio di Pepe il Toro, il povero falegname con il marcato accento della capitale, che Pedro Infante eguagli\u00f2 la popolarit\u00e0 di celebrit\u00e0 dell'epoca quali Mario Moreno \"Cantinflas\", Fernando Soler e persino Jorge Negrete e Mar\u00eda F\u00e9lix.\nNella migrazione era insita la nostalgia per la vita rurale, la popolarit\u00e0 per la musica ranchera e l'idealizzazione del charro (il \"cowboy\" messicano), ruolo che Infante aveva ricoperto in pellicole quali: \"Los tres Garc\u00eda\" e \"Vuelven los Garc\u00eda\", del 1946, a fianco dell'attrice Sara Garc\u00eda e per la regia di Ismael Rodr\u00edguez Ruelas; e, pi\u00f9 tardi, in \"Ah\u00ed viene Mart\u00edn Corona\" (1951) e \"Los hijos de Mar\u00eda Morales\" (1952).\nUna delle sue migliori interpretazioni fu per il film \"Sobre las olas\" (1950), basato sulla vita di Juventino Rosas, compositore messicano del celebre valzer del titolo (Sulle onde). Le doti musicali di Pedro contribuirono non poco alla realizzazione del personaggio. La regia era di Ismael Rodr\u00edguez Ruelas che diresse anche, nel 1952, \"Dos tipos de cuidado\" dove si ritrovavano fianco a fianco i due idoli dell'epoca: Pedro Infante e Jorge Negrete.\nUn punto importante nella carriera di attore di Pedro Infante fu ottenere il Premio Ariel dell'Accademia Messicana di Arti e Scienze Cinematografiche come miglior attore per il suo ruolo nel film \"La vida no vale nada\".\nPer il suo penultimo film, \"Tizoc\", del 1956, a fianco di Mar\u00eda F\u00e9lix, ottenne l'Orso d'Argento al Festival del Cinema di Berlino come miglior attore protagonista. Il premio gli fu conferito postumo.\nInterpretazioni canore.\nHa interpretato canzoni di vario genere: valzer, cha cha cha, tradizionale messicano, \"ranchera\" e bolero ed \u00e8 stato uno dei pi\u00f9 popolari cantanti di musica mariachi e ranchera. Rese popolare il cosiddetto \"bolero ranchero\" che riunisce i due generi musicali.\nTra le sue interpretazioni pi\u00f9 popolari ricordiamo: \"Amorcito Coraz\u00f3n\" (di Manuel Esper\u00f3n) , \"Te quiero as\u00ed\", \"La que se fue\", \"Coraz\u00f3n\", \"El durazno\", \"Dulce patria\", \"Maldita sea mi suerte\", \"As\u00ed es La vida\", \"Ma\u00f1ana Rosal\u00eda\", \"Mi Cari\u00f1ito\", \"Dicen que soy mujeriego\", \"Carta a Eufemia\", \"Nocturnal\", \"Cien A\u00f1os\", \"Flor sin reto\u00f1o\", \"P\u00e9njamo\", e \"\u00bfQu\u00e9 te ha dado esa mujer?\".\nLa famosissima \"B\u00e9same mucho\", composta da Consuelo Vel\u00e1zquez, fu l'unica che incise in inglese e la interpret\u00f2 nel film \"A toda m\u00e1quina\" (A.T.M.) con Luis Aguilar, nel 1951.\nEra spesso accompagnato da grandi complessi musicali dell'epoca, quali: il Mariachi Vargas de Tecalitl\u00e1n, l'orchestra di No\u00e9 Fajardo, il Tr\u00edo Calaveras e il chitarrista Antonio Bribiesca. Era gi\u00e0 famoso il caratteristico grido mariachi da lui creato.\nCuriosit\u00e0.\nNel film di animazione 3D Coco della Disney-Pixar le fattezze del personaggio di Ernesto de la Cruz sono in omaggio a Pedro Infante.\nCollegamenti esterni.\nI seguenti siti sono tutti in spagnolo:"}
{"id": "2136687", "revid": "3115", "url": "https://it.wikipedia.org/wiki?curid=2136687", "title": "Willy Cohn", "text": "Insieme a Victor Klemperer fu uno dei pi\u00f9 noti cronisti delle persecuzioni antisemite del Nazismo tedesco.\nBiografia.\nNato in una famiglia benestante di Breslavia, partecip\u00f2 alla prima guerra mondiale ottenendo una Croce di ferro. Dal 1919, dopo essersi laureato, Cohn insegn\u00f2 al \"Johannesgymnasium\" (liceo di San Giovanni) della citt\u00e0 natale. Suo alunno fu anche Walter Laqueur.\nNonostante i provvedimenti contro gli Ebrei, rimase in Germania anche dopo il 1933, insieme con la sua seconda moglie Gertrud e i figli. Cohn documentava nei suoi taccuini la fine della sua famiglia e della comunit\u00e0 ebraica di Breslavia, la terza per grandezza allora in Germania. I tre figli del suo primo matrimonio emigrarono prima del 1940, mentre Cohn, la seconda moglie e le loro due figlie Susanne e Tamara, furono arrestati il 21 novembre del 1941 e trasportati in Lituania. Il 25 novembre l'intera famiglia venne uccisa presso il campo del \"Forte IX\", insieme con altri 2000 ebrei di Breslavia e di Vienna.\nI \"Taccuini\" nei quali aveva raccolto le sue osservazioni sono oggi conservati nei \"Central Archives for the History of the Jewish People\" a Gerusalemme e furono pubblicati per la prima volta come testimonianza della storia ebraica nel dicembre 2006.\nCampi scientifici.\nWilly Cohn si occup\u00f2 come storico del Medioevo e ha pubblicato saggi sulla storia del Sacro Romano Impero, sulla Sicilia nel XII e XIII secolo e sugli Ebrei nel Medioevo. Pubblic\u00f2 inoltre le biografie dei fondatori del Partito Socialdemocratico di Germania e di Karl Marx e di Friedrich Engels.\nBibliografia.\nNel 2008 ne \u00e8 stata pubblicata una versione in un singolo volume, sempre dalla B\u00f6hlau, ISBN 978-3-412-20139-5."}
{"id": "2136691", "revid": "73843", "url": "https://it.wikipedia.org/wiki?curid=2136691", "title": "Do They Know It's Christmas", "text": ""}
{"id": "2136700", "revid": "755885", "url": "https://it.wikipedia.org/wiki?curid=2136700", "title": "Collected (Massive Attack)", "text": "Collected \u00e8 la seconda raccolta del gruppo musicale britannico Massive Attack, pubblicata il 27 marzo 2006 dalla Virgin Records.\nDescrizione.\n\"Collected\" \u00e8 stato pubblicato in versione normale (un CD) e in edizione limitata DualDisc.\nL'album segue il singolo \"Live with Me\" uscito il 13 marzo."}
{"id": "2136701", "revid": "144796", "url": "https://it.wikipedia.org/wiki?curid=2136701", "title": "Aleksandr Sergeevi\u010d Men\u0161ikov", "text": "Biografia.\nEra il figlio di Sergej Aleksandrovi\u010d Men\u0161ikov, e di sua moglie, Ekaterina Nikolaevna Golycina. Secondo i pettegolezzi, il padre biologico fosse il conte Armfeldt. Studi\u00f2 a casa e a Dresda. \nCarriera.\nNel 1805 entr\u00f2 come cadetto presso il Collegio degli Affari Esteri. L'anno successivo venne nominato Lord of the Bedchamber. In un primo momento, era in missione a Berlino, e poi, nel 1807, a Londra. Nel 1809 divenne diplomatico presso l'ambasciata russa di Vienna. \nGuerra russo-turca.\nIl 15 luglio 1809 inizi\u00f2 il suo servizio militare come sottotenente nel battaglione d'artiglieria.\nPartecip\u00f2 alla guerra russo-turca, come aiutante generale di Nikolaj Michajlovi\u010d Kamenskij, comandante dell'esercito moldavo. Il 20 maggio 1810 prese parte alla battaglia di Charez e alla conquista delle fortificazioni Turtukaj, durante l'assedio di Silistra. \nNel 1811 divenne aiutante di campo di Alessandro I, entrando nella cerchia dell'imperatore.\nGuerra del 1812 e viaggi all'estero.\nDurante la guerra del 1812, partecip\u00f2 alla Battaglia di Borodino, grazie alla quale venne promosso al grado di capitano. Alla fine del 1812 venne trasferito nel Reggimento Preobra\u017eenskij con il grado di tenente. Tra il 1813 e il 1814 partecip\u00f2 alle guerra della sesta coalizione.\nIl 16 gennaio 1814 venne promosso al grado di capitano del Reggimento Preobra\u017eenskij. Si distinse nelle battaglie di Kulm, Lipsia. Il 20 settembre 1813 venne promosso a colonnello. Nel marzo 1814 alla conquista di Parigi, fu ferito nuovamente a una gamba.\nNel 1816 venne promosso al grado di maggiore generale e fu nominato aiutante di campo di P\u00ebtr Petrovi\u010d Volkonskij.\nNel 1817, Men\u0161ikov venne nominato generale dello Stato maggiore. Nel 1823, venne trasferito al Ministero degli affari esteri e nel 1824 lasci\u00f2 la vita militare. \nGuerra di Crimea.\nNel gennaio 1826 sal\u00ec al trono Nicola I. Egli rientr\u00f2 al servizio pubblico e fu mandato da Nicola I in una missione di emergenza in Persia. Nel 1827 venne arrestato e imprigionato. \nNella campagna turca nel 1828, al comando di una squadra di sbarco inviato alle coste orientali del Mar Nero, conquist\u00f2 la fortezza di Anapa, dopo di che fu nominato comandante delle truppe russe. Durante l'assedio della fortezza fu ferito ad entrambe le gambe e fu costretto a lasciare l'esercito.\nNel 1829 divenne ministro della Marina e nel 1830 divenne Governatore della Finlandia e divenne membro del Consiglio di Stato. Nel 1833 venne promosso al grado di ammiraglio.\nNel 1853 venne inviato in missione a Costantinopoli, e quando scoppi\u00f2 la Guerra di Crimea, venne nominato comandante in capo delle armate russe di terra e di mare. Fu il comandante supremo russo alla battaglia di Alma ed a quella di Inkerman, dove rivel\u00f2 la sua incompetenza e mancanza di talento militare. Il 15 febbraio 1855, lo zar gli ritir\u00f2 il comando affidandolo al principe Gor\u010dakov. Dal dicembre 1855 ad aprile 1856, fu governatore di Kron\u0161tadt prima di ritirarsi a vita privata.\nMassone, fu iniziato nella loggia \"Zum Goldenen Apfel\" ( o \"Pellicano\", lui stesso non se lo ricordava, poich\u00e9 non frequent\u00f2 pi\u00f9 le logge). Nel 1822, dopo la chiusura delle logge, sottoscrisse all'obbligo di non pi\u00f9 far parte della Massoneria. \nMatrimonio.\nSpos\u00f2 la contessa Anna Aleksandrovna Protasova (1790-1849), nipote della cameriera della zarina, Anna Stepanovna Protasova. Secondo le memorie di Konstantin Ivanovich Fischer quando suo padre inform\u00f2 il giovane Menshikov di aver trovato una sposa adatta per lui e gli chiese di venire a incontrarla, lui scrisse in risposta: \"Non ho niente da guardare; sposerei anche una capra se avesse le corna d'oro e potesse dare alla luce un Menshikov\". Effettivamente la contessa Protasova, proprietaria di 7000 schiavi e di molti diamanti, era una donna grassa, brutta, di mente limitata e senza alcuna istruzione adeguata al rango. Le sue conversazioni si limitavano a discussioni con monaci e pellegrini e alle sue attivit\u00e0 ordinarie come la visita di chiese e monasteri. Menshikov rimase inorridito alla vista della sua sposa, ma non solo la spos\u00f2 ma agli amici che gli chiedevano spiegazioni di questa scelta, rispondeva che per lui era solo un mezzo per avere un erede e che al momento giusto l'avrebbe estromessa dalla sua vita. Il matrimonio, con queste premesse, non fu felice. La principessa, per conto suo, tormentava continuamente il marito con un'ingiustificata gelosia che feriva il suo orgoglio, al punto che fu Menshikov stesso a chiedere che i due vivessero separati nel loro palazzo. La coppia ebbe insieme due figli:"}
{"id": "2136705", "revid": "44578", "url": "https://it.wikipedia.org/wiki?curid=2136705", "title": "Tempio di San Saba", "text": ""}
{"id": "2136706", "revid": "125139312", "url": "https://it.wikipedia.org/wiki?curid=2136706", "title": "Fethi Baccouche", "text": "Ha partecipato a due olimpiadi: a Los Angeles 1984 fu 12\u00ba nella finale dei 3.000 siepi, mentre fu eliminato nelle batterie dei 5.000 m; a Seoul 1988 fu eliminato nella semifinale dei 3.000 siepi.\nAi campionati del mondo di corsa campestre vanta, come miglior posizione, un 38\u00ba posto nel 1985 a Lisbona.\nHa vinto una medaglia d'oro nei 10000 m ai Giochi del Mediterraneo.\nTra i trofei minori, \u00e8 stato il primo vincitore non europeo della Corsa internazionale di San Silvestro di Bolzano, nel 1987."}
{"id": "2136707", "revid": "1272592", "url": "https://it.wikipedia.org/wiki?curid=2136707", "title": "Segnalamento marittimo ed aereo", "text": "La Segnalamento Marittimo e Aereo (SMA) era un'azienda italiana che operava nel settore del segnalamento civile e militare, costruendo radar navali e terrestri, apparecchiature di illuminazione per il segnalamento, sistemi per il monitoraggio ambientale, meteorologici, biomedici.\nStoria.\nL'azienda venne fondata il 2 agosto 1943 a Firenze per iniziativa di Enrico Bocci, Lorenzo Fernandes e Giuseppe Salvini allo scopo di produrre apparecchiature meccaniche\ned ottiche di segnalamento di progettazione francese. Cofondatore e in seguito presidente e poi presidente onorario della SMA il Professor Nello Carrara.\nNel corso della ricostruzione post-bellica nacquero o si svilupparono in Italia importanti industrie di tecnologia avanzata.\nLa SMA realizz\u00f2 e produsse in serie nel 1949 il primo radar post-bellico italiano in Banda X, progettato da Nello Carrara, Lorenzo Fernandez e Pietro Lombardini, denominato CFL-3 dai cognomi dei suoi ideatoridove 3 rappresentava la lunghezza d'onda in centimetri.\nNel 1950 SMA stipul\u00f2 un contratto con la Marina militare italiana per la fornitura di dieci radar di navigazione, sempre in Banda X, denominati 3N10 (sigla MMI: NMS 8) che furono consegnati nel 1952. Segu\u00ec lo sviluppo di diversi radar per usi militari, principalmente radar di navigazione e radar di scoperta aerea per le unit\u00e0 navali.\nLa tipologia delle apparecchiature radar, impiegate dalla Marina Militare italiana, nel corso degli anni cinquanta, nonostante lo sforzo dell'industria italiana di trovare la giusta soluzione per soddisfare le esigenze della flotta della Marina Militare era molto varia e in gran parte proveniente dal mercato americano; il primo passo per raggiungere l'obiettivo per una pi\u00f9 ampia autonomia dal mercato estero, che sar\u00e0 raggiunto solamente nel nuovo Millennio venne intrapreso all'inizio degli anni sessanta della Societ\u00e0 Segnalamento Marittimo e Aeronautico con la realizzazione di una nuova generazione di apparecchiature radar; il radar multifunzione MM/SPQ-2, realizzato dall'azienda, aveva caratteristiche tali da poter essere impiegato sia per la navigazione, sia la scoperta di superficie navale a breve distanza ed aerea a bassa quota ed in grado da soddisfare le esigenze operative delle unit\u00e0 minori, come unica apparecchiatura imbarcata, e quelle delle unit\u00e0 maggiori per integrare la copertura a breve distanza. Il modello base SPQ-2, che impiegava un'antenna fessurata, dall'inizio degli anni sessanta inizi\u00f2 ad essere adottato da tutte le unit\u00e0 di nuova costruzione o sottoposte ad ammodernamento.\nNegli anni sessanta venne approntato lo stabilimento presso la bellissima Villa Strozzi di San Martino a Soffiano, sopra Firenze, che verr\u00e0 utilizzato per oltre un quarto di secolo, con successivi ampliamenti pur con le notevoli difficolt\u00e0 dovute ai vincoli paesaggistico-ambientali. \nDal 1973 al 1982 Franco Samoggia \u00e8 stato l'amministratore delegato e direttore generale della SMA.\nNel 1975 l'azienda inizi\u00f2 lo sviluppo del radar per elicotteri APS 705, restato in servizio, con diverse varianti ed ammodernamenti, per oltre 20 anni. Nel 1976 inizi\u00f2 lo sviluppo dei radar navali di scoperta della Serie 700, tra cui SPS 701 su aliscafo Nibbio e del radar SPS 702 sulle fregate ASW Classe Lupo e classe Maestrale. Tra le apparecchiature prodotte l'antenna S.M.A. OA.3 del radar di scoperta aeronavale Selenia MM/SPS-774, che dai primi anni ottanta equipaggia le unit\u00e0 della Flotta della Marina Militare Italiana nonch\u00e9 il sistema di guida del missile Sea Killer.\nIl 10 febbraio 1986 Lando Conti, sindaco di Firenze, dirigente della SMA e stretto collaboratore del ministro della Difesa Spadolini venne assassinato da un nucleo armato delle Brigate Rosse, organizzazione terroristica di estrema sinistra di matrice marxista-leninista che con un comunicato rivendic\u00f2 l'omicidio.\nNel 1988 \u00e8 entrata a far parte del gruppo EFIM, che controllava il 98.8% della societ\u00e0. Nel 1994 \u00e8 stata inglobata nella Societ\u00e0 Galileo passando sotto il controllo di Finmeccanica.\nBilancio 1991.\nL'azienda SMA, il cui capitale sociale era di 12 miliardi di lire, nel 1991 registr\u00f2 67,5 miliardi di fatturato, di cui 79 derivanti dal settore difesa, 4,2 dal settore civile e i restanti da altre attivit\u00e0, con un utile per 4,8 miliardi e portafoglio ordini di 166 miliardi di lire. Nel giugno 1992 aveva 576 dipendenti occupati negli stabilimenti di Campi Bisenzio, Firenze e Montespertoli."}
{"id": "2136710", "revid": "33689", "url": "https://it.wikipedia.org/wiki?curid=2136710", "title": "Rigaut de Berbezilh", "text": "Biografia.\nAppartenente alla piccola nobilt\u00e0 di Saintonge, le informazioni biografiche su Rigaut de Berbezilh sono pressoch\u00e9 nulle, essendo sconosciute le stesse date di nascita e morte. Tuttavia si sa che egli oper\u00f2 come trovatore a cavallo tra XII e XIII secolo.\nViene comunemente accettato il fatto che Rigaut provenisse da una famiglia delegata del signore del castello di Barb\u00e9zieux e probabilmente imparentata a quella di Jaufr\u00e9 Rudel attraverso i conti di Angoul\u00eame. Egli stesso probabilmente era il pi\u00f9 giovane di due figli, entrato poi a far parte di una famiglia altolocata di Angoumois. La sua intera vita sembra sia trascorsa nella regione a sud di Angoul\u00eame, mentre un documento posteriore al 1157 attesta la sua entrata in un monastero.\n\"Vida\".\nSecondo la sua \"vida\", alquanto inattendibile, Rigaut era un povero cavaliere del castello di Barb\u00e9zieux (vicino a Cognac) nella Diocesi di Saintes. Era capace e ben messo, ma \"saup mielhs trobar qu'entendre ni que dire\" (\"sapeva meglio comporre che ascoltare o recitare\".) Ritenuto dall'autore della \"vida\" timido, particolarmente in compagnia dei nobili, ma cantava \"in modo incantevole\" allorch\u00e9 veniva incoraggiato.\nSi innamor\u00f2 della moglie di Jaufre de Tonnay (\"Gaufridus de Tonai\"), forse una figlia di Jaufr\u00e9 Rudel. Lei cercava di apparire \"dolce e amorevole verso lui... come una signora che desiderava che un trovatore inventasse poesie per lei.\" Rigaut le si rivolge con il \"senhal\" \"Miellz-de-Domna\" (\"la migliore delle signore\"), in almeno quattro dei suoi lavori. Sebbene per molto tempo cantasse canzoni per la \"Miellz-de-Domna\", si presume che non abbia avuto con lei una relazione sessuale. Quando lei mor\u00ec Rigaut se ne and\u00f2 in Spagna e, secondo i due manoscritti della sua \"vida\", trascorse il resto della sua vita alla corte di Diego L\u00f3pez II de Haro, un rinomato patrono di trovatori.\nLe liriche.\nDi Rigaut de Berbezilh restano una quindicina di poesie, tra le quali un \"planh\" e una decina di \"cansos\": dunque un'eredit\u00e0 piuttosto esigua, ma di fondamentale importanza nella tradizione della lirica e dei bestiari.\nLa sua cifra stilistica, infatti, \u00e8 l'uso insistito di similitudini zoologiche, le quali riempiono di immagini fortemente marcate dal punto di vista simbolico i suoi versi, nei quali si riscontra una sorta di missione evangelica di educazione all'amore. Come viene riportato dalla sua \"vida\", Rigaut cercava di inserire nelle sue poesie immagini tratte dal mondo naturale \u2014 uccelli, bestie, stelle, sole, ecc. \u2014 , con riferimenti eruditi a Ovidio e alla leggenda di Perceval, ma l'uso eccessivo della similitudine veniva a gravare non poco sulla resa poetica.\nIl suo messaggio si presenta come religione cortese: per questo, la poetica di Rigaut pu\u00f2 essere messa in relazione, per certi versi, con la poetica di Marcabruno.\nL'importanza dei bestiari che si ritrova nelle liriche di Rigaut \u00e8, pur in modo diverso, associabile a quella che si riscontra nel \"Bestiario d'amore\", capolavoro di Richard de Fournival: ci\u00f2 \u00e8 testimoniato anche dal fatto che sono le opere di questi due autori francesi a causare, nel Duecento, la moda del bestiario in Italia, che trover\u00e0 illustri discendenti nella Scuola siciliana e, poi, in Chiaro Davanzati.\nQuattro \"cansos\" in totale \u2014 due \"cansos\" di bestiari, la \"canso\" di Perceval e una \"canso\" tradizionale \u2014 sopravvivono con melodie. Rigaut viene anche citato nel \"Roman de la Rose\". Uno dei suoi componimenti, \"Atressi com l'orifans\", ottiene fama imperitura e la sua melodia sopravvive in almeno tre manoscritti, fornendo materia e ispirazione per il \"Novellino\" italiano del tardo XIII secolo.\n&lt;poem&gt; Atressi cum l'olifans\n que quan chai no s pot levar\n tro que l'autre, ab lo cridar\n de lor votz, lo levon sus,\n et eu segrai aquel us\n quar mos mesfaitz m'es tan greus e pesans;\n e si la cortz del Puei e 'l ric bobans\n e l'adreitz pretz dels leials amadors\n no m relevon, jamais non serai sors;\n que deigneson per mi clamar merce\n lai on preiars ni merces no m val re!\n E s'ieu per los fis amans\n non puosc en joi retornar,\n per totz temps lais mon chantar\n que de mi no i a ren plus;\n ans viurai cum lo reclus,\n sols, ses solatz, c'aitals es mos talans,\n quar ma vida m'es trabaillz et afans,\n e gaugz m'es dols, e plazers m'es dolors;\n qu'ieu non sui ges de la maneira d'ors\n que, qui 'l bat fort ni 'l ten vil ses merce,\n el engraissa e meillura e reve.\n Tal Seignor ai en cui a tant de be\n quant m'en sove non puosc faillir en re.\n Belh Bericle, joi e pretz vos mante;\n tot quan vuelh ai, quan de vos me sove.&lt;/poem&gt;"}
{"id": "2136713", "revid": "22475", "url": "https://it.wikipedia.org/wiki?curid=2136713", "title": "Enciclopedia oraziana", "text": "L'Enciclopedia oraziana, iniziata da Francesco Della Corte e diretta per anni da Scevola Mariotti, \u00e8 un'opera tematica che si prefigge lo scopo di far conoscere la fortuna del poeta latino in Italia e all'estero. \nL'enciclopedia raccoglie in ordine alfabetico tutti i lemmi su Orazio, che riguardano scrittori di tutto il mondo. Ogni voce \u00e8 compilata da uno specialista o da uno studioso.\nPubblicata nel 1998, \u00e8 divisa in tre volumi ed \u00e8 edita dall'Istituto dell'Enciclopedia Italiana (Treccani)."}
{"id": "2136714", "revid": "1342115", "url": "https://it.wikipedia.org/wiki?curid=2136714", "title": "Giuseppe Donati", "text": ""}
{"id": "2136726", "revid": "2730", "url": "https://it.wikipedia.org/wiki?curid=2136726", "title": "Gruppo 47", "text": "Il Gruppo 47 fu un movimento culturale sorto a Monaco di Baviera nel 1947 e scioltosi nel 1967, di cui facevano parte giovani letterati e scrittori emergenti tedeschi, tendenzialmente di sinistra, con l'intenzione di far risorgere la Cultura della Germania \"ormai dimenticata e repressa dall'intervento nazista\".\nStoria.\nL'attivit\u00e0 produttiva era legata alla rivista \"Der Ruf\", che trattava temi riguardanti una rivoluzione imminente, da parte della \"giovane generazione\"; le redini, amministrate e gestite dai due fondatori, Alfred Andersch e Hans Werner Richter, vengono per\u00f2 indebolite dalla censura statunitense che ne proibisce la pubblicazione: il contenuto delle varie produzioni dell'\"assemblea della resurrezione culturale\" tratta temi evidentemente troppo realistici per la mentalit\u00e0 preclusa della met\u00e0 del Novecento, anche se varia con un piacere descrittivo per l'illogicit\u00e0 e lo stravagante che contrastano ampiamente la scuola di pensiero del periodo.\nQuesta stagione culturale, in cui molti testi vengono oscurati e denunciati dal governo, \u00e8 esemplificato, ad esempio, dalla mancata autorizzazione alla pubblicazione del libro di Hermann Hesse, \"Il giuoco delle perle di vetro\", contrastante, appunto, con l'ideologia dell'epoca.\nCritica.\nSi deve molto a questo movimento letterario, descritto molto bene da un giudizio di uno dei componenti, Peter Bichsel, il quale sottolinea la libert\u00e0 con la quale si vivevano gli incontri e le sedute di lettura delle produzioni dei membri, soprattutto in pubblico, e non \"Olimpiadi della letteratura\"; non erano sfide o dispute di pensiero verso tutto e tutti, ma un', e la consapevolezza che non sarebbero stati snobbati per un'azione cos\u00ec mirata a risvegliare la profondit\u00e0 dell'uomo, sepolta sotto le macerie della seconda guerra mondiale.\nEsponenti.\nSuoi membri sono stati:"}
{"id": "2136731", "revid": "1226", "url": "https://it.wikipedia.org/wiki?curid=2136731", "title": "Nostra Aetate", "text": ""}
{"id": "2136736", "revid": "1573940", "url": "https://it.wikipedia.org/wiki?curid=2136736", "title": "Hermann Scheer", "text": "Scheer vedeva nelle energie rinnovabili con corte catene di approvvigionamento e diffusione sul territorio l'unica alternativa alle lunghe e complesse catene di produzione e approvvigionamento dei combustibili fossili caratterizzate da inquinamento ambientale e sfruttamento di risorse limitate collocate anche molto distanti dai luoghi di consumo e controllate da oligopoli.\nHa ricevuto nel 1999 il Right Livelihood Award per \"l'infaticabile opera di promozione dell'energia solare nel mondo\".\n\u00c8 morto nel 2010 all'et\u00e0 di 66 anni a causa di un infarto."}
{"id": "2136737", "revid": "169529", "url": "https://it.wikipedia.org/wiki?curid=2136737", "title": "Giuseppe Donati (giornalista)", "text": "Biografia.\nNato in una famiglia povera (il padre Severo \u00e8 fornaciaio, la madre Domenica Baccarini fa la lavandaia) \u00e8 il terzogenito di cinque fratelli. Si trasferisce con la famiglia a Faenza nel 1903. L'anno seguente muore il padre per una pleurite. Per assicurargli un avvenire, la madre decide di farlo studiare. Dopo la maturit\u00e0 classica, conseguita nel Seminario vescovile come allievo esterno, Donati frequenta l'Istituto superiore di Studi sociali \"Cesare Alfieri\" di Firenze.\nNel 1907, l'ultimo anno in cui vive a Faenza, aderisce alla Lega Democratica Nazionale, il movimento democratico cristiano fondato da Romolo Murri. A Firenze difende una linea di intransigenza (nessuna collaborazione coi socialisti), diversa rispetto a quella del fondatore. Inizia a scrivere sull'organo del movimento, \u00abAzione democratica\u00bb. La Lega si scioglie nel 1910. Un anno dopo la Lega \u00e8 rifondata a Firenze come \u00abLega democratica cristiana italiana\u00bb. Donati \u00e8 tra le persone di vertice del partito. \u00c8 redattore capo dell'organo di stampa ufficiale, \u00abL'Azione\u00bb (1911-1918), che si stampa a Cesena, e collabora con altri periodici, tra i quali \u00abL'Unit\u00e0\u00bb di Gaetano Salvemini e \u00abLa Voce\u00bb di Giuseppe Prezzolini e Giovanni Papini.\nNel 1912 fonda un proprio giornale, \u00abIl Risorgimento\u00bb: una rivista di cultura politica, che per\u00f2 ha vita breve (solo sei numeri). Nel 1915 partecipa al congresso nazionale del partito, che si tiene a Bologna (5-7 gennaio). Cattolico interventista, nel 1915 combatte da volontario durante la prima guerra mondiale, restando per\u00f2 ferito al fronte. Viene insignito della medaglia d'argento al valor militare. Tornato agli abiti civili, decide di portare a termine gli studi al Cesare Alfieri. Nel giugno 1916 si laurea; pochi giorni dopo, l'8 luglio, si sposa con Vidya Morici, conosciuta nello stesso istituto. Il primo lavoro dopo la laurea \u00e8 come giornalista all'ufficio stampa del Quartier generale (direttore Ugo Ojetti).\nNel 1918 sale alla segreteria della Lega democratica cristiana italiana (settembre), riottenendo anche la guida de \u00abL'Azione\u00bb. Al congresso del 1919 la Lega democratica si scioglie per dare vita al Partito democratico cristiano (P.D.C.). Il neonato partito si propone come antagonista rispetto all'altro partito cattolico nato in quell'anno, il Partito popolare. Donati accusa il movimento di don Luigi Sturzo di essere composto in parte da elementi con una visione conservatrice (che lo condizionerebbero) e, inoltre, di aver voluto creare un partito talmente laico da espellere qualsiasi \u201csincera passione religiosa\u201d. Alle elezioni politiche del 1919 per\u00f2 la formazione di Donati va incontro a una d\u00e9b\u00e2cle, conquistando un solo seggio parlamentare (da parte del friulano Marco Ciriani a Udine, mentre Donati viene sconfitto). Nel 1920 Donati considera conclusa l'esperienza del P.D.C. e sancisce lo scioglimento del partito.\nA novembre dello stesso anno s'iscrive al P.P.I. Le sue capacit\u00e0 organizzative vengono immediatamente riconosciute: Donati organizza il congresso del 1921 (Venezia, 20-23 ottobre). Al congresso viene eletto vicesegretario ed entra nel Consiglio nazionale. Quando nel 1923 Sturzo decide di fondare un quotidiano che ospiti il dibattito culturale in seno al partito, Donati \u00e8 il primo direttore. Il primo numero de \u00abIl Popolo\u00bb esce il 5 aprile 1923. \nIl suo \u00e8 un giornalismo apertamente schierato contro il nascente regime fascista. Il punto pi\u00f9 alto del suo impegno \u00e8 raggiunto con due approfondite inchieste: la prima \u00e8 svolta all'interno dell'ambiente che attorniava uno dei quadrumviri, Emilio De Bono, e si conclude con l'apertura di un procedimento di messa in stato d'accusa del gerarca, istruito dal Senato nelle vesti di Alta Corte di Giustizia.\nLa seconda inchiesta parte dall'assassinio di don Minzoni, sacerdote di Argenta (FE), e termina chiamando in causa le massime gerarchie del regime, mettendo in luce le responsabilit\u00e0 di Italo Balbo (\"ras\" del partito fascista della provincia di Ferrara) quale mandante delle spedizioni punitive eseguite dai fascisti locali.\nLe inchieste di Donati gettano una fosca luce sul regime, ma non producono condanne effettive. Del resto, la sua battaglia resta isolata. Quando nel 1924 viene assassinato Giacomo Matteotti, egli osserva che i deputati dell'opposizione \"si ritirano sul colle Aventino\" piuttosto che denunciare apertamente il regime. Dal 9 ottobre 1924 \u00abIl Popolo\u00bb \u00e8 l'organo ufficiale del partito. Il 25 ottobre don Luigi Sturzo \u00e8 costretto a lasciare l'Italia perch\u00e9 gli \u00e8 impedito esprimere liberamente il suo pensiero.\nMinacciato di morte, Donati deve abbandonare l'Italia e riparare in Francia (18 giugno 1925). Nel Paese transalpino continua la sua battaglia contro il regime: fonda \u00abIl Corriere degli Italiani\u00bb, che esce a Parigi il 28 gennaio 1926. Il regime, per\u00f2, lo segue e fa fallire l'iniziativa, che rimane senza finanziamenti. Stessa sorte tocca a \u00abIl Pungolo\u00bb, nato nel dicembre 1928 e cessato poco pi\u00f9 di un anno dopo. Intanto il governo fascista lo priva della cittadinanza italiana che gli verr\u00e0 restituita solo nel 1931.\nNel 1929 avviene la rottura con la ristretta comunit\u00e0 di esuli popolari e antifascisti d'Oltralpe: in febbraio vengono conclusi i Patti Lateranensi tra il regime e la Santa Sede. Donati lamenta il carattere anticlericale dei loro giudizi e giudica invece positivamente i Patti, quanto meno per la chiusura dell'annosa \"questione romana\". Sul \u00abPungolo\u00bb di Milano Donati scrive che i Patti, \"anche se portano la firma di alcuni assassini emeriti come Mussolini e Giunta e come Rocco\" rappresentano \"un trionfo delle idee liberali\". Per tale opinione viene espulso dall'Unione tra i giornalisti italiani \u201cG. Amendola\u201d e dalla Lega italiana dei diritti dell'uomo.\nCostretto a lavori di ripiego e praticamente alla fame, riceve l'aiuto di don Sturzo, che gli trova un impiego a Malta come professore d'italiano al Collegio cattolico inglese \u201cSant'Edoardo\u201d. Giunto sull'isola ai primi d'ottobre del 1930, Donati vi rimane fino alla fine dell'anno scolastico. Nel frattempo le sue condizioni di salute si aggravano (Donati soffre di un'affezione bronco-polmonare). Il clima mediterraneo, quasi africano, di Malta non ha giovato alla sua salute. Nel giugno 1931 ritorna a Parigi, dove viene ospitato dall'amico Giuseppe Stragliati in rue de Flandre.\nMuore nella capitale francese il 16 agosto dello stesso anno. Nel 1947 le sue spoglie sono state traslate nel cimitero di Faenza."}
{"id": "2136740", "revid": "295921", "url": "https://it.wikipedia.org/wiki?curid=2136740", "title": "Federico Boido", "text": "Biografia.\nHa intrapreso nel 1957 la carriera di attore cinematografico, dal 1974 al 1983 dipinge come da studi numerose miniature su lastre di rame in piazza Navona, dove condivide la sua arte con importanti artisti e pittori romani come Paolo Salvati e molti altri, ha recitato in diversi film horror, spaghetti western e peplum. La sua carriera sul set ha inizio all'et\u00e0 di 26 anni, arrivando a lavorare in oltre cinquanta pellicole, tra cui \"Roy Colt &amp; Winchester Jack\", \"Terrore nello spazio\" e \"Diabolik\" diretti da Mario Bava, \"Tre passi nel delirio\" e \"\". \u00c8 apparso in diversi film della serie cinematografica \"Sartana\", ha conosciuto e lavorato con numerosi attori del cinema italiano e internazionale. Appassionato della poesia scrive e pubblica numerose opere.\nMuore a Roma il 7 ottobre 2014 all'et\u00e0 di 76 anni."}
{"id": "2136741", "revid": "599013", "url": "https://it.wikipedia.org/wiki?curid=2136741", "title": "Eliv\u00e9lton", "text": "Carriera.\nClub.\nLa carriera di Eliv\u00e9lton inizi\u00f2 nel San Paolo, nel 1990, in uno dei periodi migliori della squadra paulista, con la quale vinse due coppe Libertadores, una Coppa Intercontinentale e un campionato brasiliano di calcio, nel 1991. Nel 1993 si trasfer\u00ec in Giappone per giocare con il Nagoya Grampus Eight, club in cui rimase per due stagioni segnando sette volte in 46 gare. Nel 1995 torn\u00f2 in Brasile, nuovamente nello stato di San Paolo, per giocare con il Corinthians, che vinse in quell'anno il campionato statale. Pass\u00f2 nel 1996 al Palmeiras, acerrimo rivale del Corinthians; Eliv\u00e9lton vinse cos\u00ec il Campeonato Paulista due volte consecutive, con due squadre rivali. Nel 1997 pass\u00f2 al Cruzeiro, che vinse la Coppa Libertadores di quell'anno, con il gol della vittoria realizzato proprio dal centrocampista di Serrania. Nel 1998 pass\u00f2 al Vit\u00f3ria di Bahia, con il quale disput\u00f2 il campionato nazionale. L'anno successivo gioc\u00f2 per l'Internacional di Porto Alegre, club con il quale rimase fino al 2000. Le tre stagioni seguenti le pass\u00f2 al Ponte Preta; nel 2003 si trasfer\u00ec al S\u00e3o Caetano, dove gioc\u00f2 fino al termine dell'anno solare. Nel 2004 gioc\u00f2 con l'Esporte Clube Bahia, fino al 2005, anno nel quale si trasfer\u00ec all'Uberl\u00e2ndia, di fatto iniziando una carriera nelle societ\u00e0 minori brasiliane.\nNazionale.\nCon la Nazionale brasiliana gioc\u00f2 13 partite, segnando un gol dal 1991 al 1993, venendo incluso nella rosa dei convocati per la Copa Am\u00e9rica 1993."}
{"id": "2136742", "revid": "20847076", "url": "https://it.wikipedia.org/wiki?curid=2136742", "title": "Branca D'Oria", "text": ""}
{"id": "2136743", "revid": "110157", "url": "https://it.wikipedia.org/wiki?curid=2136743", "title": "Accademia Veneziana", "text": "L'Accademia Veneziana (o, talvolta, Accademia Veneta), nota anche come \"Accademia della Fama\", per via della propria marca editoriale, \u00e8 stata un'istituzione culturale e scientifica, nonch\u00e9 una casa editrice, attiva a Venezia nella seconda met\u00e0 del XVI secolo.\nStoria.\nFondata nel 1558 da Federico Badoer, un diplomatico della Repubblica di Venezia, era composta da un centinaio fra patrizi, eruditi, scienziati e umanisti dell'epoca, che prescelsero come proprio cancelliere Bernardo Tasso. Le sue riunioni erano articolate sulla letture di memorie relative a diverse discipline, fra le quali la teologia, la filosofia, la metafisica, la poesia, la matematica e la cosmografia, le scienze naturali e il diritto, tanto che, nonostante la breve vita delle sue attivit\u00e0, venne considerata alla stregua di una universit\u00e0 di scienze e lettere, con grande notoriet\u00e0 anche a livello internazionale. Fra gli obiettivi dell'Accademia vi era anche la promozione della lingua italiana in materie nelle quali il suo uso era ancora nuovo: si ricorda, ad esempio, il \"Discorso generale sopra la legge canonica\" dell'accademico Marco Antonio Pagani da Forl\u00ec.\nIl programma dell'Accademia \"della Fama\" prevedeva anche di fornire, con l'ausilio e il \"placet\" del Consiglio dei Dieci, la sistematizzazione e la pubblicazione delle leggi della Repubblica veneziana, promuovendo altres\u00ec tutto quanto potesse essere utile, come ad esempio l'accesso ad una fornita biblioteca.\nLa conoscenza del sapere doveva essere, infatti, veicolata attraverso la pubblicazione di testi scelti, fra i quali quelli dell'umanista Paolo Manuzio, che fin dall'inizio - non a caso - era stato chiamato a dirigere la tipografia dell'Accademia, affinch\u00e9 ne curasse le edizioni secondo i canoni delle aldine. La marca editoriale, che compariva sul frontespizio dei volumi, era costituita dalla \"\u00abFama in atto di volare, con un piede sul mondo e la tromba in bocca, su sfondo di raggi di luce, entro una corona di alloro\u00bb\", mentre aveva come motto \"Io vol al ciel per riposarmi in Dio\". La sua esperienza si chiuse, nel 1561, con il fallimento e il connesso incarceramento del suo fondatore."}
{"id": "2136744", "revid": "3831", "url": "https://it.wikipedia.org/wiki?curid=2136744", "title": "Emanuele Propizio", "text": ""}
{"id": "2136746", "revid": "213136", "url": "https://it.wikipedia.org/wiki?curid=2136746", "title": "Accademia della Fama", "text": ""}
{"id": "2136752", "revid": "326822", "url": "https://it.wikipedia.org/wiki?curid=2136752", "title": "Zack &amp; Cody", "text": ""}
{"id": "2136758", "revid": "192549", "url": "https://it.wikipedia.org/wiki?curid=2136758", "title": "Vescovo di Angoul\u00eame", "text": ""}
{"id": "2136764", "revid": "1226", "url": "https://it.wikipedia.org/wiki?curid=2136764", "title": "Fritto", "text": ""}
{"id": "2136769", "revid": "767487", "url": "https://it.wikipedia.org/wiki?curid=2136769", "title": "Storia immortale", "text": "Storia immortale (\"Une Histoire immortelle\") \u00e8 un film del 1968 scritto e diretto da Orson Welles, tratto dall'omonimo racconto di Karen Blixen (contenuto nel volume \"Capricci del destino\" del 1958), presentato in concorso al Festival di Berlino.\nPrimo film a colori di Orson Welles, malgrado non raggiunga la durata di un'ora \u00e8 uno dei film pi\u00f9 importanti di Welles e ne rappresenta una sorta di testamento, poich\u00e9 nell'interpretare l'ennesimo uomo solo e apparentemente onnipotente, come Kane, Arkadin e Quinlan, un personaggio che incarna la figura stessa del regista cinematografico, riflette sulla vanit\u00e0 delle azioni umane, sulla presunzione di voler dare sostanza ai sogni, ossia sul rapporto tra arte e realt\u00e0, e sull'inevitabile destino di fallimento e morte.\nTrama.\nAlla fine del XIX secolo, nell'isola portoghese di Macao, l'anziano mercante americano Mr. Clay, immensamente ricco ma gretto e solo, a cui non piacciono le finzioni ma i puri fatti, decide di far diventare realt\u00e0 una vecchia storia sentita molti anni prima e abitualmente raccontata sulle navi mercantili come episodio realmente accaduto, che narra di un marinaio a cui un ricco signore offre venti ghinee per passare la notte con la propria bella e giovane moglie e dargli un erede.\nDeciso a interpretare lui stesso il ruolo del ricco signore, incarica il suo contabile e factotum ebreo Elishama Levinsky di trovare una donna adatta ad interpretare il ruolo della moglie, mentre si reca in prima persona nel quartiere del porto per trovare il marinaio. Elishama\noffre cento ghinee per partecipare alla messinscena a Virginie Ducrot, scelta non casualmente, perch\u00e9 figlia di un socio in affari di Mr. Clay morto suicida a causa dell'insolvenza di un debito proprio con il mercante che si era poi impossessato della sua casa, la quale accetta solo per le trecento ghinee dell'antico debito, persuasa da Elishama che questa storia porter\u00e0 in un modo o nell'altro alla fine di Mr. Clay. Ingaggiato quindi per venti ghinee il giovane marinaio Paul, reduce da un naufragio che l'ha costretto a trascorrere un anno solo su un'isola deserta, a cui il compenso \u00e8 necessario per acquistare una nuova imbarcazione, quella sera la messinscena pu\u00f2 avere luogo nella casa di Mr. Clay.\nL'incontro tra Virginie e Paul si svolge come programmato da Mr. Clay che, ottenuto ci\u00f2 che desiderava, muore. Quello che per\u00f2 il mercante non ha potuto prevedere \u00e8 che il giovane marinaio, che non ha mai conosciuto l'amore di una donna prima di quella notte, non ha alcuna intenzione di raccontare ad altri quanto gli \u00e8 accaduto e di rendere quindi reale a tutti gli effetti quella storia.\nDifferenze con il racconto.\nIl racconto \"La storia immortale\", che nei titoli di testa \u00e8 accreditato a Isak Dinesen, ha come protagonista un ricco inglese con eredi a Londra, mentre nel film pi\u00f9 volte si parla di un americano.\nLa ricerca del marinaio al porto \u00e8 due volte infruttuosa, ma nella sceneggiatura si racconta immediatamente dell'ultimo tentativo, peraltro tribolato: il marinaio minaccia Clay con un coltello, fatto che nel film \u00e8 solo suggerito.\nLa mattina Virginie \u00e8 sconvolta dalla possibilit\u00e0 che Paul la veda alla luce del giorno e lo invita ad andarsene, senza vincerne la resistenza. Il saluto tra i due, nella sceneggiatura di Welles, \u00e8 decisamente abbreviato.\nNel finale Levinsky annuncia che Mr. Clay \u00e8 morto, ma nel racconto questo fatto non c'\u00e8, e Clay si accascia soltanto esausto.\nProduzione.\n\"Storia immortale\", il cui titolo in origine avrebbe dovuto essere \"The Guinea Piece\", avrebbe dovuto far parte di un'antologia ispirata alle novelle di Karen Blixen, ma fu l'unico episodio ad essere realizzato: \"The Heroine\" fu abbandonato dopo un solo giorno di riprese, a Budapest per l'insolvenza del produttore inglese. \"The Country Tale\", con Peter O'Toole, non fu nemmeno avviato.\nLe riprese in esterni furono realizzate tra il settembre e il novembre 1966 a Madrid e Parigi.\nDistribuzione.\nCo-prodotto dalla televisione francese ORTF (Office de Radiodiffusion T\u00e9l\u00e9vision Fran\u00e7aise), fu contemporaneamente proiettato al cinema a Parigi e trasmesso in televisione per la prima volta il 24 maggio 1968.\nIn Italia, il film non fu distribuito nelle sale cinematografiche e fu trasmesso in televisione l'8 marzo 1970. Fu proiettato per la prima volta al cinema, grazie a Paolo Mereghetti, l'11 maggio 1977 presso la sala dell'Obraz Cinestudio di Milano.\nNel 2003 \u00e8 stato distribuito in DVD da Ripley's Home Video in un'edizione che contiene tre versioni, quella inglese di 58 minuti e quelle francese e italiana pi\u00f9 brevi, di 46 minuti."}
{"id": "2136773", "revid": "767487", "url": "https://it.wikipedia.org/wiki?curid=2136773", "title": "Maria Antonietta, regina di Francia", "text": "Maria Antonietta, regina di Francia (\"Marie-Antoinette reine de France\") \u00e8 un film del 1955 diretto da Jean Delannoy e interpretato da Mich\u00e8le Morgan nel ruolo della protagonista.\nIl film tratta della vita della regina Maria Antonietta, chiamata con sprezzo dal popolo \"l'Austriaca\". La figura di Maria Antonietta, all'interno del film, appare sensibile, superba nel suo splendore e fragile nella sua intimit\u00e0, divisa tra la fedelt\u00e0 dovuta al marito Luigi XVI e alla passione nutrita per il conte Fersen.\nDistribuzione.\nIl film fu presentato in concorso al Festival di Cannes 1956.\nCritica.\nSecondo la storica francese Evelyne Lever, esperta del personaggio e del suo tempo, il film offre una figura piuttosto realistica di Maria Antonietta."}
{"id": "2136775", "revid": "110157", "url": "https://it.wikipedia.org/wiki?curid=2136775", "title": "Extreme Behavior", "text": "Extreme Behavior \u00e8 l'album di debutto della rock band Hinder. \u00c8 uscito nel 2005 con recensioni quasi all'unanimit\u00e0 negative, prima di diventare disco di platino nel settembre 2006. Tutti i testi sono stati scritti insieme a Brian Howes tranne \"Shoulda\", scritta in collaborazione con Brian Howes e i Social Code. La canzone \"Running In The Rain\" \u00e8 rimasta esclusa dall'album ma \u00e8 stata comunque suonata ai concerti nel loro tour nordamericano.\nUscita.\nIl primo singolo (e la canzone che ha dato attenzione alla band) \u00e8 stato \"Get Stoned\". L'album contiene anche il singolo pi\u00f9 apprezzato degli Hinder, \"Lips of an Angel\", arrivato alla numero 1 nelle classifiche pop nel 2006. Il terzo singolo del disco \u00e8 stato \"How Long\" che \u00e8 ancora messo in onda dalle stazioni rock in tutti gli USA, mentre \"Better Than Me\" \u00e8 il quarto singolo estratto.\nCopertina.\nLa copertina \u00e8 quasi identica a quella del libro \"How to Tell a Naked Man What to Do: Sex Advice from a Woman Who Knows\" di Candida Royalle eccetto che, nel libro, l'intimo della modella \u00e8 nero. Una delle immagini della copertina \u00e8 stata cambiata e le immagini davanti alla modella sono state modificate per includere i membri degli Hinder, mentre la copertina alternativa \u00e8 stata utilizzata in mercati conservatori come le Filippine e il Medio Oriente. La donna nella copertina originale non \u00e8 l'attrice Katherine Heigl, diversamente da quanto annunciato.\nAccoglienza.\nIn linea generale le recensioni della critica sono state negative. Il disco \u00e8 stato considerato come uno dei peggiori del 2005 da All Music Guide (1 stella e mezzo su 5). Secondo All Music Guide, \"gli Hinder sono cos\u00ec enormemente monotoni che non sembrano appassionati di musica, ma fan del dammi il cinque\".\nRiedizione di Wal-Mart.\nL'album \u00e8 stato rieditato per il retailer Wal-Mart. Il primo CD dell'album \u00e8 stato pubblicato in versione censurata ed \u00e8 stato aggiunto un secondo CD con 4 tracce bonus.\nDeluxe Edition.\nLa versione deluxe contiene la tracklist standard e include il DVD \"You Can't Make This Sh*t Up\".\nCD.\nContiene la tracklist originale e due bonus track."}
{"id": "2136785", "revid": "1340213", "url": "https://it.wikipedia.org/wiki?curid=2136785", "title": "Gossip Girl", "text": ""}
{"id": "2136788", "revid": "121837", "url": "https://it.wikipedia.org/wiki?curid=2136788", "title": "Stella di van Maanen", "text": ""}
{"id": "2136791", "revid": "767487", "url": "https://it.wikipedia.org/wiki?curid=2136791", "title": "Parchi naturali regionali della Francia", "text": "I Parchi naturali regionali della Francia (in francese \"Parc naturel r\u00e9gional, o PNR\") sono enti amministrativi locali, creati dai governi comunali locali, con la certificazione statale, che hanno come fine la protezione, la gestione e lo sviluppo di un territorio.\nAl momento dell'istituzione del parco viene definito un documento, detto \"Carta del Parco\" che definisce il piano dello sviluppo economico sostenibile da attuare nel territorio, per un periodo di 12 anni, nonch\u00e9 le regole di gestione del parco.\nLa maggior parte dei parchi naturali regionali sono gestiti da un consiglio di amministrazione aperto composto da membri eletti della comunit\u00e0 (comuni, dipartimenti, regioni) e, talvolta, parti sociali ed economiche.\nIl territorio di un PNR \u00e8 definito con decreto del Primo Ministro ed ha validit\u00e0 per 12 anni.\nLista dei Parchi naturali regionali della Francia.\nI Parchi naturali regionali della Francia sono attualmente 45 (2008)."}
{"id": "2136797", "revid": "767487", "url": "https://it.wikipedia.org/wiki?curid=2136797", "title": "Christine B\u00f6hm", "text": "Christine B\u00f6hm era figlia dell'attore austriaco Maxi B\u00f6hm. Inizi\u00f2 la sua carriera recitando nei teatri viennesi in spettacoli che venivano mandati in onda dalla televisione austriaca. La sua carriera televisiva inizi\u00f2 nel 1971 con il film \"Liliom\", mentre il suo esordio cinematografico avvenne nel 1972 nel film \"Violenza contro la violenza\". La sua ultima apparizione fu nel film francese \"Lady Oscar\" (1979), in cui interpret\u00f2 la regina Maria Antonietta, che come lei era austriaca.\nApparve anche in una puntata della serie TV Arsenio Lupin (\"Il cappellino con le piume\").\nLa sua carriera, appena all'inizio, fu stroncata da un incidente stradale nel 1979: Christine aveva solo venticinque anni."}
{"id": "2136805", "revid": "1987129", "url": "https://it.wikipedia.org/wiki?curid=2136805", "title": "Soci\u00e9t\u00e9 des Bains de Mer", "text": "La Soci\u00e9t\u00e9 des Bains de Mer \u00e8 la pi\u00f9 antica societ\u00e0 del Principato di Monaco; la sua fondazione risale al 1863.\nSi tratta della societ\u00e0 monegasca con il maggior numero di dipendenti e con il fatturato pi\u00f9 elevato. Dalla Soci\u00e9t\u00e9 des Bains de Mer dipendono 32 ristoranti, 5 casin\u00f2, 4 alberghi, 7 bar e night club, 3 spa, 4 club sportivi e 3 sale da spettacoli.\n\u00c8 quotata alla Borsa di Parigi."}
{"id": "2136821", "revid": "6923", "url": "https://it.wikipedia.org/wiki?curid=2136821", "title": "Gian Paolo Timoleone di Coss\u00e9-Brissac", "text": "Biografia.\nSecondo figlio maschio e terzo dei figli d'Artus-Timol\u00e9on, conte poi duca de Brissac, e di Marie Louise B\u00e9chameil de Nointel, succedette al fratello maggiore, Charles (1693-1732), morto senza un erede maschio.\nInizialmente fu cavaliere di Malta e guardia della Marina nel 1713, fece servizio sulle galere maltesi nel 1714 e si trov\u00f2 a combattere in diverse azioni contro i turchi; nel 1716, combatt\u00e9 a Corf\u00f9, difesa dal maresciallo di Schulembourg, che costrinse i turchi alla fuga. Il cavaliere de Brissac lasci\u00f2 il servizio della Marina e rientr\u00f2 in Francia nel 1717.\nIn veste di maestro di campo di un reggimento che portava il suo nome, Brissac fece servizio distinguendosi a tal punto che il suo valore e il suo zelo furono premiati con il bastone di maresciallo di Francia. Il suo coraggio, la sua educazione e soprattutto il suo modo di parlare denotavano la lealt\u00e0 e la franchezza di un bravo cavaliere e il modello degli antichi guerrieri francesi. In un'occasione, quand'era gi\u00e0 piuttosto vecchio, fece un'affermazione galante alla Delfina di Francia, la futura regina Maria Antonietta: l'8 giugno 1773, Maria Antonietta fece la sua prima apparizione ufficiale a Parigi alle Tuileries e quando si affacci\u00f2 al balcone la folla inizi\u00f2 a urlare dalla gioia e la Delfina rispose con un sorriso seducente, allora il duca de Brissac le fece il baciamano e le disse: \u00abMadame, senza pregiudizio per Monsieur le Dauphin, qui voi avete duecentomila amanti\u00bb. Il duca de Brissac mor\u00ec nel 1784, all'et\u00e0 avanzata di ottantasei anni, prima di vedere gli sconvolgimenti della Rivoluzione francese.\nMatrimonio e figli.\nBrissac nel 1732 spos\u00f2 Marie Jos\u00e8phe Durey de Sauroy (\u2020 1756), dalla quale ebbe tre figli:\nIl titolo pass\u00f2 agli eredi di Ren\u00e9-Hugues (1702-1754), terzo figlio maschio di Artus-Timol\u00e9on."}
{"id": "2136822", "revid": "869733", "url": "https://it.wikipedia.org/wiki?curid=2136822", "title": "Dengeki sentai Changeman", "text": " (italiano: Squadra d'assalto Changeman), \u00e8 una serie giapponese del genere super sentai, la nona serie di questo genere. Essa fu trasmessa dal network TV Asahi dal 2 febbraio 1985 al 22 febbraio 1986, con un totale di 55 episodi.\nTrama.\nDopo aver conquistato centinaia di pianeti, la Grande Lega Stellare Gozma, condotto dal Re delle Stelle Bazoo, ha intenzione di conquistare la Terra. Ma un essere nominato Yui Ibuki si \u00e8 opposto al piano di Bazoo e ha fondato la Forza per la Difesa della Terra, composta di soldati delle forze armate giapponesi.\nDopo un attacco delle forze di Gozma, sono rimasti solo cinque soldati della Forza e questi vengono investiti da una grande forza nominata Forza Terrestre. Questa forza ha dato a loro un grande potere che li trasforma nei cinque grandi guerrieri per la difesa della Terra: i Changemen della Squadra Luminosa. Ognuno di loro ha ricevuto il potere da un animale mitologico: il Drago, il Grifone, il Pegaso, la Sirena e la Fenice.\nPersonaggi.\nI Changemen.\nMecha.\n, \n. \n, \nNemici.\nGuerrieri Mostri Spaziali.\nI sono mostri alieni che sono stati catturati o trasformati da Gozma."}
{"id": "2136823", "revid": "287204", "url": "https://it.wikipedia.org/wiki?curid=2136823", "title": "Jan Age Fjortoft", "text": ""}
{"id": "2136827", "revid": "130842", "url": "https://it.wikipedia.org/wiki?curid=2136827", "title": "Camepizio", "text": ""}
{"id": "2136828", "revid": "1728", "url": "https://it.wikipedia.org/wiki?curid=2136828", "title": "Camerario", "text": ""}
{"id": "2136832", "revid": "161374", "url": "https://it.wikipedia.org/wiki?curid=2136832", "title": "Camillini", "text": ""}
{"id": "2136834", "revid": "465169", "url": "https://it.wikipedia.org/wiki?curid=2136834", "title": "Antichi", "text": ""}
{"id": "2136835", "revid": "204012", "url": "https://it.wikipedia.org/wiki?curid=2136835", "title": "Poliarterite nodosa classica", "text": ""}
{"id": "2136836", "revid": "339392", "url": "https://it.wikipedia.org/wiki?curid=2136836", "title": "Ordo Clericorum Regularium Ministrantium Infirmis", "text": ""}
{"id": "2136840", "revid": "318966", "url": "https://it.wikipedia.org/wiki?curid=2136840", "title": "Camino vulcanico", "text": ""}
{"id": "2136842", "revid": "125725622", "url": "https://it.wikipedia.org/wiki?curid=2136842", "title": "Giovanni Orfei", "text": "Carriera.\nGiocatore.\nCresciuto nelle giovanili della , fa il suo debutto nel professionismo nel 1993 in Serie C1 con la maglia biancorossa. Nella stagione successiva viene acquistato dalla Lazio, facendo la spola tra prima squadra e Primavera, con la quale vince anche il campionato di categoria nella stagione 1994-95. Nel 1995 si trasferisce alla , con la quale conquista la promozione in Serie A, debuttando nella massima serie l'annata successiva. Con la modalit\u00e0 del prestito veste le maglie di e Palermo per poi fare ritorno in Emilia.\nDopo una stagione trascorsa tra le file del Catania, nel 2001 passa al , squadra con la quale ottiene la promozione in A.\nNel 2002 passa al , successivamente vestir\u00e0 le maglie di Salernitana, Torino e Verona. Dopo alcuni mesi di inattivit\u00e0, nel 2009 passa alla Sambonifacese, formazione di Lega Pro Seconda Divisione.\nNella sua carriera ha ottenuto tre promozioni: Reggiana (1996), Modena (2002) e Torino (2006).\nNel luglio del 2012 abbandona l'attivit\u00e0 di calciatore.\nAllenatore.\nNel 2012 inizia l'attivit\u00e0 di allenatore come secondo di Davide Pellegrini sulla panchina degli Allievi Regionali dell'Hellas Verona. Nel gennaio 2013, a seguito di una revisione dell'organigramma, viene nominato allenatore degli Allievi Regionali stessi. La stagione successiva allena gli esordienti del Chievo.\nNella stagione 2016-2017 ha la sua prima esperienza di tecnico di prima squadra con la Provese nel campionato di Promozione Veneto, ottenendo la promozione in Eccellenza. Nella stagione successiva \u00e8 esonerato il 18 dicembre 2017 con la squadra ad un punto dalla zona playout. Il 14 marzo 2019 \u00e8 ingaggiato come allenatore del Mozzecane nel campionato di Promozione Veneto; la stagione successiva \u00e8 esonerato dopo aver ottenuto 10 punti in 9 giornate. Nella stagione 2021-2022 \u00e8 alla guida della formazione veronese del Pescatina Settimo militante nel campionato di Eccellenza."}
{"id": "2136843", "revid": "125594126", "url": "https://it.wikipedia.org/wiki?curid=2136843", "title": "The Story of Death SS 1977-1984", "text": "The Story of Death SS. 1977-1984 \u00e8 un album del 1987, che riunisce brani registrati dalla primissima formazione dei Death SS, formatasi nel 1977 e scioltasi nel 1984. Si tratta della prima pubblicazione ufficiale della band, fatta uscire nel 1987 dal chitarrista originario Paul Chain, un anno prima che il gruppo si riunisse con una formazione totalmente differente per opera di Steve Sylvester.\nIl disco.\nTre anni dopo lo scioglimento dei Death SS, il chitarrista e principale compositore del gruppo, Paul Chain, pubblica l'album per l'etichetta discografica Minotauro: esso raggruppa vari brani (demo e live, pi\u00f9 quelli dell'EP \"Evil Metal\") registrati ai tempi in cui il gruppo era in attivit\u00e0. \nIl disco contiene canzoni destinate a diventare classici del gruppo, come \"Terror\", introdotta da versi e ululati, \"Horrible Eyes\" e \"Inquisitor\". Molti brani saranno in seguito ri-registrati da un'altra formazione in versioni differenti dalle originali.\nLe prime cinque canzoni sono cantate da Steve Sylvester, le altre da Sanctis Ghoram.\n\"Violet Ouverture\" \u00e8 un pezzo di solo organo, suonato da Paul Chain, che ritroviamo anche come cantante nel brano \"Schizophrenic\". Nei due brani finali, \"The Story of Death SS &amp; Gilas - Part 1\" e \"The Story of Death SS &amp; Gilas - Part 2\" collabora al microfono il cantante Gilas (Sante Scardavi). Il suono di alcune di queste registrazioni non \u00e8 molto nitido, per\u00f2 questo \u00e8 l'unico materiale ufficialmente disponibile, relativamente alle origini del gruppo, fino all'uscita di \"The Horned God of the Witches\" nel 2004.\nNel 2008 esce anche la compilation \"The Story of Death SS 1977-1984 - Part Two\", contenente brani registrati dalla prima formazione, di cui alcuni non erano ancora stati pubblicati in maniera ufficiale.\nRiedizioni.\nNel marzo del 2005 \u00e8 uscita la versione rimasterizzata per la Fuel Records, prodotta da Marco Melzi.\nNel 2013 le case discografiche Svart e Deadly Sin pubblicano un'ulteriore ristampa dell'album, sottotitolata \"Early Demos &amp; Live Recordings\", da cui risultano tuttavia esclusi i brani cantati da Sanctis Ghoram: di \"Chains of Death\" viene presentata una nuova registrazione, cantata da Steve Sylvester, mentre \"Inquisitor\" \u00e8 stata sostituita con \"The Night of the Witch\"."}
{"id": "2136849", "revid": "113757", "url": "https://it.wikipedia.org/wiki?curid=2136849", "title": "Soci\u00e9t\u00e9 des bains de mer", "text": ""}
{"id": "2136852", "revid": "599013", "url": "https://it.wikipedia.org/wiki?curid=2136852", "title": "Jacob Laursen", "text": "Carriera.\nClub.\nNato a Vejle, Laursen ha trascorso la sua giovinezza giocando per il Vejle Kammeraterne e il Vejle Boldklub (VB). Ha fatto il suo debutto per il VB nel luglio 1989. Ha giocato per il VB finch\u00e9 la squadra non \u00e8 retrocessa, nell'estate 1992.\nIn quell'anno, infatti, Laursen si \u00e8 trasferito al Silkeborg, con cui ha vinto il campionato nel 1994. A luglio 1996, \u00e8 passato agli inglesi del Derby County, in cambio di cinquecentomila sterline. Ha trascorso quattro stagioni al Derby, giocando oltre cento partite per il club. Nel corso degli anni, Laursen ha indossato anche la fascia da capitano.\nNell'estate dello stesso anno, per\u00f2, Laursen \u00e8 tornato in Danimarca. Ha firmato un contratto con il Copenaghen, arrivando a parametro zero. Nella sua prima stagione, il club ha vinto il campionato, sotto la guida dell'allenatore Roy Hodgson. Ha firmato, quindi, per il Leicester City e alla squadra danese sono andate quattrocentomila sterline. Ha giocato 10 partite per il Leicester, prima che il suo rapporto con la societ\u00e0 si inasprisse. Infatti, dopo soli due mesi, \u00e8 stato ceduto in prestito ai Wolverhampton Wanderers e, in seguito, all'Aarhus.\nSuccessivamente \u00e8 stato mandato in prestito al , per l'intero campionato 2002-2003; a novembre 2002, ha rescisso il contratto che lo legava al Leicester e ha firmato per il Rapid Vienna.\n\u00c8 stato rilasciato dagli austriaci ad aprile 2003 ed \u00e8 tornato in Danimarca, per giocare con il club che lo ha lanciato, il Vejle. Ha concluso la carriera con il Fredericia, squadra rivale del Vejle. Si \u00e8 ritirato a settembre del 2005.\nNazionale.\nLaursen ha rappresentato la ai giochi della XXV Olimpiade, quando ha giocato in tutte le tre partite disputate dalla Nazionale prima della sua eliminazione. Ha debuttato con la selezione maggiore a gennaio 1995 e ha partecipato alla FIFA Confederations Cup 1995, vinta proprio dai danesi, guidati dal tecnico Richard M\u00f8ller Nielsen. Ha giocato una sola partita al .\nDopo aver fatto parte della squadra che ha giocato nel , ha lasciato la Nazionale a marzo del 2000."}
{"id": "2136853", "revid": "333161", "url": "https://it.wikipedia.org/wiki?curid=2136853", "title": "Carteggio apocrifo di Seneca e san Paolo", "text": ""}
{"id": "2136855", "revid": "6923", "url": "https://it.wikipedia.org/wiki?curid=2136855", "title": "The story of Death SS 1977-1984", "text": ""}
{"id": "2136857", "revid": "729019", "url": "https://it.wikipedia.org/wiki?curid=2136857", "title": "FitzRoy Somerset, I barone Raglan", "text": "Ancora giovane ufficiale, partecip\u00f2, nel contesto delle guerre napoleoniche, alla guerra d'indipendenza spagnola e a quella dei Cento Giorni come segretario militare del duca di Wellington.\nCome esponente della politica inglese si schier\u00f2 con il Partito Tory e venne eletto membro del parlamento per la circoscrizione di Truro prima di divenire \"Master-General of the Ordnance\".\nFu comandante delle truppe britanniche durante la guerra di Crimea. Dopo i primi successi nella battaglia di Alma, un suo ordine poco chiaro caus\u00f2 la sanguinosa carica della cavalleria leggera nella battaglia di Balaclava. Malgrado il successo della Battaglia di Inkerman, l'assedio di Sebastopoli (1854-1855) si dimostr\u00f2 pi\u00f9 duro e lungo del previsto. Raglan, che soffriva da tempo di depressione, mor\u00ec durante la guerra di colera come molti soldati della coalizione.\nBiografia.\nI primi anni.\nOttavo e ultimo dei figli di Henry Somerset, V duca di Beaufort e di sua moglie Elizabeth Somerset (figlia dell'ammiraglio Edward Boscawen), Somerset venne educato alla Westminster School ed ottenne il rango militare di \"cornet\" nel 4\u00ba Reggimento Ussari della Regina il 16 giugno 1804.\nLa carriera militare.\nPromosso tenente il 1\u00ba giugno 1805, Somerset accompagn\u00f2 il diplomatico Sir Arthur Paget (1771-1840) nella sua visita al sultano Selim III dell'Impero Ottomano che nel 1807 si era allineato troppo a fianco della Francia napoleonica. Divenne quindi capitano del 43\u00ba reggimento di fanteria di Monmouthshire il 5 maggio 1808. Poco dopo arriv\u00f2 la sua nomina ad aiutante di campo del duca di Wellington (nel luglio del 1808). Nell'ambito delle guerre napoleoniche Somerset segu\u00ec l'armata di Wellington il mese successivo all'invio in Portogallo . Combatt\u00e9 quindi nella seconda battaglia di Porto nel maggio del 1809, nella battaglia di Talavera nel luglio del 1809 e nella battaglia di Bussaco (dove venne ferito) nel settembre del 1810. Venne nominato segretario militare di Wellington nel novembre del 1810 e combatt\u00e9 con lui nella battaglia di Pombal del marzo del 1811, poi nella battaglia di Sabugal nell'aprile del 1811 e infine nella battaglia di Fuentes de O\u00f1oro nel maggio del 1811. Promosso maggiore il 9 giugno 1811, prese parte alla battaglia di El Bod\u00f3n nel settembre di quello stesso anno. Si distinse particolarmente nell'assedio di Badajoz di marzo del 1812: fu il primo a oltrepassare le mura nemiche e ad assicurarsi la resa del governatore francese, motivo per cui fu promosso tenente colonnello il 27 aprile 1812.\nCombatt\u00e9 ancora con Wellington nella battaglia di Salamanca (luglio 1812), nell'assedio di Burgos di settembre del 1812 e nella battaglia di Vitoria di giugno del 1813, cos\u00ec come nell'assedio di San Sebasti\u00e1n nel luglio del 1813, nella battaglia dei Pirenei nel luglio del 1813 ed in quella di Nivelle, novembre 1813. Poi nella battaglia della Nive (dicembre 1813), nella Battaglia di Orthez (febbraio 1814) e nella battaglia di Tolosa (aprile 1814). Dopo la nomina di Wellington ad ambasciatore durante la breve restaurazione borbonica in Spagna, il 5 luglio 1814 Somerset assunse il ruolo di segretario d'ambasciata. Venne poi trasferito al Reggimento \"Grenadier Guards\" il 25 luglio 1814 e insignito dell'Ordine del Bagno il 2 gennaio 1815.\nSomerset fu sul campo di battaglia anche durante i Cento Giorni di Napoleone: prest\u00f2 servizio nello staff di Wellington nella Battaglia di Quatre Bras del 16 giugno 1815 ed nella Battaglia di Waterloo due giorni dopo (dove gli venne amputato il braccio destro a causa delle ferite riportate). Curioso \u00e8 il fatto che, pur ferito, si impegn\u00f2 per riprendere il braccio mozzato, dal quale tolse l'anello che la moglie gli aveva regalato. Promosso colonnello e nominato aiutante di campo del principe reggente il 28 agosto 1815, venne nominato cavaliere dell'Ordine Militare di Massimiliano Giuseppe di Baviera il 3 ottobre 1815. Rimase in Francia con l'esercito d'occupazione sino a maggio del 1816, poi torn\u00f2 al suo posto di segretario dell'ambasceria inglese a Parigi.\nSuccessivamente Somerset venne eletto nel partito Tory quale membro del parlamento inglese per la circoscrizione di Truro nel 1818 e divenne il segretario di Wellington che era stato nominato \"Master-General of the Ordnance\" nel 1819. Somerset perse il suo seggio alle elezioni del 1820, ma fu promosso maggiore generale il 27 maggio 1825 e riottenne il seggio nel 1826. Dopo la nomina di Wellington a comandante in capo delle forze inglesi nel gennaio del 1827, Somerset divenne suo segretario militare in agosto. Venne promosso tenente generale il 28 giugno 1838. Fu insignito dell'onorificenza di Cavaliere di Gran Croce dell'Ordine del Bagno il 24 settembre 1852 e nominato \"Master-General of the Ordnance\" il 30 settembre 1852. Ottenne il titolo di Barone Raglan di Raglan, della contea di Monmouthshire, l'11 ottobre 1852.\nGuerra di Crimea.\nRaglan divenne comandante delle truppe britanniche inviate in Crimea ed ottenne temporaneamente il grado di generale il 21 febbraio 1854, venendo promosso a pieno il 20 giugno di quello stesso anno. Mentre l'obbiettivo primario di Raglan era quello di difendere Costantinopoli, dal duca di Newcastle, a quel tempo Segretario di Stato per la Guerra e le Colonie, gli venne ordinato di assediare il porto russo di Sebastopoli \"malgrado non potesse essere preso con una ragionevole prospettiva di successo\". Una forza anglo-francese al comando congiunto di Somerset e del generale Armand Jacques Leroy de Saint-Arnaud sconfissero l'armata del generale Alexander Sergeyevich Menshikov nella Battaglia di Alma nel settembre del 1854.\nNella battaglia di Balaclava dell'ottobre del 1854, Raglan diede l'ordine al suo comandante di cavalleria conte di Lucan, che a sua volta lo impart\u00ec al suo comandante sottoposto, il conte di Cardigan e cognato di Lucan che lo detestava, di dare il via ad una carica di cavalleria che port\u00f2 alla perdita di 278 uomini. Malgrado il risultato poco decisivo di Balaclava, gli inglesi e francesi vinsero la battaglia di Inkerman nel novembre del 1854, e Raglan venne promosso feldmaresciallo il 5 novembre 1854. Ottenne inoltre la I classe dell'Ordine di Medjidie dagli ottomani il 15 maggio 1855.\nVenne per\u00f2 deriso dalla stampa e dal governo per la scarsa capacit\u00e0 tecnica e tattica dimostrate durante la guerra di Crimea e ancora di pi\u00f9 durante l'Assedio di Sebastopoli (1854-1855), dove in pieno inverno i suoi uomini si trovarono senza cibo e vestiario adeguati. Nonostante tutto, parte di questa colpa la si pu\u00f2 oggi addurre anche alle autorit\u00e0 in patria che non gli fornirono un adeguato supporto logistico. Ci\u00f2 che si diceva di lui inizi\u00f2 a minare la salute di Raglan che, anche in preda ad una tremenda depressione, mor\u00ec a causa di un'infezione di colera il 29 giugno 1855. La sua salma, riportata in patria, venne sepolta nella chiesa di St Michael and All Angels di Badminton.\nRaglan aveva inoltre prestato servizio come colonnello onorario del 53\u00ba Reggimento di fanteria dello Shropshire. e poi era divenuto colonnello onorario del \"Royal Regiment of Horse Guards (The Blues)\". Il palazzo di \"Cefntilla Court\" a Llandenny (Monmouthshire) venne costruito come memoriale per Somerset nel 1858: l'iscrizione cita: Al di fuori della casa dei Raglan a Stanhope Gate a Londra nel 1911 venne apposta una blue plaque.\nCuriosit\u00e0.\nIl suo nome \u00e8 passato alla storia nel campo della moda per la manica raglan, che si attacca direttamente al collo del capo di vestiario con una cucitura diagonale che va direttamente dall'ascella alla clavicola. Lord Raglan si fece confezionare dei cappotti con questo taglio di manica per nascondere meglio la mutilazione del braccio destro, di cui aveva subito l'amputazione per una ferita alla battaglia di Waterloo. Il termine \"manica raglan\" fu inserito per la prima volta nel New English Dictionary nel 1903.\nRaglan venne impersonato da Sir John Gielgud nel film \"I seicento di Balaklava (\"The Charge of the Light Brigade\") (1968) dedicato proprio all'episodio che lo vide protagonista nel corso della Guerra di Crimea.\nMatrimonio e figli.\nIl 6 agosto 1814 Somerset spos\u00f2 lady Emily Harriet Wellesley-Pole (figlia di William Wellesley-Pole, III conte di Mornington e nipote quindi del duca di Wellington). La coppia ebbe due figli:"}
{"id": "2136858", "revid": "119879801", "url": "https://it.wikipedia.org/wiki?curid=2136858", "title": "Niccol\u00f2 Campani", "text": "Biografia.\nUomo di carattere faceto, improvvisatore di versi estrosi e lepidi, visse alle corti di Papa Leone X e dei Gonzaga, dei quali godette il favore.\nCome rimatore era abbastanza burlesco e compose rime, ottave e tre farse in versi: \"Strascino\" da cui deriva il nomignolo, \"Coltellino\" e \"Magrino\"."}
{"id": "2136865", "revid": "1543377", "url": "https://it.wikipedia.org/wiki?curid=2136865", "title": "CBIR", "text": "I CBIR (in inglese \"Content-Based Image Retrieval Systems\") sono sistemi di recupero di immagini, digitali e fisse, basati su attributi visuali del contenuto di tali immagini.\nLe caratteristiche visuali maggiormente utilizzate da questi sistemi si riferiscono al colore, alla forma e alla texture.\nTali attributi si estraggono e si rappresentano automaticamente attraverso strutture di dati numerici, di modo che non sia necessario esprimere la nostra ricerca mediante invece che impiegare per esempio tavolozze di colori, disegnando o selezionando immagini a partire dalle quali il sistema restituir\u00e0 altre visivamente simili.\nTuttavia, i sistemi CBIR di carattere misto sono soliti combinare queste opzioni di consultazione anche con la tradizionale espressione linguistica di ci\u00f2 che cerchiamo.\nStoria.\nI sistemi CBIR nacquero negli anni '90, coincidendo con la esplosione dei sistemi multimediali e di digitalizzazione di raccolte di immagini disponibili attraverso Internet e altri media. Questi sistemi nacquero per risolvere le limitazioni che, prima dell'esplosione della produzione di immagini digitali, cominciarono a presentarsi nel modello linguistico (rappresentazioni testuali di immagini e impiego di criteri di recupero anche testuali) applicato al recupero di immagini.\nNonostante le tecniche di indicizzazione testuale abbiano i loro punti di forza, avendo maggior capacit\u00e0 le parole di descrivere quasi tutti gli aspetti del contenuto di un'immagine, il processo di indicizzazione manuale presenta due inconvenienti principali:\nI nuovi sistemi automatizzati permettevano:\nL'integrazione di questi sistemi apporta l'automatizzazione dei processi per risolvere i problemi tradizionali e intraprendere un'analisi e un recupero il pi\u00f9 mirato possibili al contenuto totale delle immagini.\nSARI.\nUn SARI \u00e8 un Sistema Automatizzato di Recupero di Immagini. Si compone di strumenti informatici, documenti e procedimenti di consultazione che rendono possibile la ricerca selettiva di immagini fotografiche integrate in un fondo documentale.\nI sistemi di recupero di immagini fanno uso di due possibili tecniche di rappresentazione e consulta zio ne, che possono essere utilizzate singolarmente o in combinazione. Tali tecniche sono la concettuale e la visuale.\nCome conseguenza a queste due forme di rappresentazione e recupero abbiamo le seguenti varianti di modelli di SARI:\nI sistemi CBIR rispondono al modello VV, sistema di recupero visuale puro. Tuttavia, possono presentarsi anche in forma mista.\nFunzionamento.\nI sistemi CBIR considerano essenzialmente gli elementi formali intrinseci che caratterizzano l'immagine, ovvero il livello formale o plastico. Tra gli elementi formali grafici di carattere intrinseco, che possono essere estratti e analizzati da questi sistemi si trovano colori, texture, figure e relazioni topologiche tra questi attributi. Con l'analisi di questi attributi, si producono automaticamente le strutture di composizione dell'immagine. Il recupero dei dati non \u00e8 altro che un processo di estrazione dei tratti visuali, considerati come il vero contenuto dell'immagine.\nSi possono distinguere tre fasi del funzionamento dei sistemi CBIR:\nErrori abituali nella fase di recupero prodotti da ricerche vaghe ed imprecise da parte dell'utente:\nTecniche di consultazione.\nTecniche di domanda.\nQuesta tecnica di domanda elimina le difficolt\u00e0 che possono sorgere al descrivere immagini con le parole.\nTecniche di comparazione dei contenuti.\nI seguenti punti descrivono i metodi comuni per l'estrazione del contenuto delle immagini in modo da facilitare il confronto con altre immagini. Questi metodi non sono specifici di alcuna applicazione.\nApplicazioni.\nVi \u00e8 un interesse crescente nei sistemi CBIR dovuto alle limitazioni presenti nei sistemi basati sui metadati, come la grande offerta di impieghi possibili per il recupero efficiente delle immagini.\nLa necessit\u00e0 di questo sistema si riassume in tre idee:\nAlcuni esempi di applicazioni:\nPossiamo dire che l'importanza delle tecniche CBIR consiste nel fatto che non escludano altri metodi, ma che bens\u00ec possano funzionare in sinergia con le forme abituali di rappresentazione e recupero delle immagini. Forniscono inoltre soluzione ai problemi del paradigma tradizionale di analisi e recupero cos\u00ec come suscitano nuovo interesse nello studio del recupero delle immagini."}
{"id": "2136870", "revid": "767487", "url": "https://it.wikipedia.org/wiki?curid=2136870", "title": "Tin Machine", "text": "Tin Machine \u00e8 stato un gruppo hard rock angloamericano formatosi nel 1988, guidato dal cantante britannico David Bowie.\nIl gruppo ha pubblicato due studio album e uno dal vivo prima di sciogliersi, nel 1992, quando Bowie \u00e8 tornato alla sua carriera solista. Il cantautore afferm\u00f2 pi\u00f9 volte che, insieme agli altri membri della band, ebbe modo di fare la musica che tutti loro amavano ascoltare, nonch\u00e9 di potersi rinnovare artisticamente; secondo Bowie, infatti, la fondazione del gruppo fu importante, perch\u00e9 gli fece riacquistare il desiderio di sperimentare dopo la lunga parentesi commerciale iniziata con la pubblicazione di Let's Dance (1983) e protrattasi per il resto degli anni ottanta. Tin Machine ha venduto complessivamente due milioni di album.\nStoria.\nL'album di David Bowie \"Never Let Me Down\" e la successiva tourn\u00e9e, il \"Glass Spider Tour\", erano stati attaccati dalla critica, e il cantante era ben consapevole della progressiva diminuzione della sua popolarit\u00e0. Ansioso, pertanto, di tornare a creare musica pi\u00f9 per se stesso che per il pubblico tradizionale, conquistato con l'album \"Let\u2019s dance\", Bowie cominci\u00f2 a collaborare nel 1988 con Reeves Gabrels \u2014 il quale spinse il cantante a riscoprire il suo lato sperimentale \u2014 e con il multi-strumentista turco Erdal K\u0131z\u0131l\u00e7ay.\nI primi frutti di questa collaborazione videro la luce attraverso una nuova versione della canzone del 1979 \"Look Back in Anger\" di Bowie, suonata al concerto di beneficenza \"Intruders at the Palace\" il 1\u00ba luglio 1988. Successivamente, i musicisti cominciarono a progettare un album tematico, basato sull'opera in versi \"East\" di Steven Berkoff, da pubblicare come album solista di Bowie, ma l\u2019idea fu scartata. Bowie e Gabrels iniziarono invece a lavorare su nuove idee con il produttore Tim Palmer. Bowie, dopo aver valutato alcuni famosi strumentisti come Terry Bozzio e Percy Jones, scrittur\u00f2 i fratelli Hunt e Tony Fox Sales, figli dell'attore comico americano Soupy Sales, per costituire, il primo alla batteria e il secondo al basso elettrico, la sezione ritmica del gruppo. Bowie aveva gi\u00e0 lavorato con entrambi alla creazione dell'album \"Lust for Life\" di Iggy Pop e, dopo aver incontrato nuovamente Tony Sales al party che celebrava la conclusione del \"Glass Spider Tour\" a Los Angeles, lo convinse a unirsi alla band insieme al fratello.\nLavorando a Nassau, Bahama, i fratelli Sales indirizzarono con decisione le tonalit\u00e0 delle sessioni di registrazione dall'art-rock verso l'hard-rock, mentre David Bowie, per ravvivare la propria ispirazione, guard\u00f2 in particolare a uno dei suoi gruppi favoriti dell'epoca, The Pixies. I Sales suggerirono altres\u00ec a Bowie di lasciar emergere una maggiore spontaneit\u00e0 compositiva, di registrare diverse canzoni contemporaneamente e di scrivere testi poco elaborati, in modo da fornire alla band una sonorit\u00e0 punk rock, simile a quella dei Pixies.\nIl gruppo scelse il nome \"Tin Machine\" riprendendolo da una delle prime canzoni scritte (Gabrels afferm\u00f2 che il nome funzionava a diversi livelli, ma che in fondo non ne trovarono uno migliore, mentre Hunt Sales spieg\u00f2 anche che il nome ben rifletteva \u201cil suono della band\u201d). La costituzione stessa del gruppo concesse a Bowie, per quanto possibile, una certa dose di anonimato, probabilmente cercato e ritenuto necessario dopo l\u2019intensa attivit\u00e0 sostenuta negli anni ottanta \u2014 ed egli fu felice di lasciare al resto del gruppo (in particolare al batterista Hunt Sales) le luci della ribalta durante le interviste rilasciate ai giornalisti.\nIl primo album della band, pubblicato nel maggio del 1989, intitolato semplicemente \"Tin Machine\" e presentato con un video diretto da Julien Temple, ricevette recensioni a volte divergenti, ma generalmente positive, guadagnandosi paragoni elogiativi rispetto ai tre pi\u00f9 recenti album solisti di Bowie. Tuttavia, molti critici furono quasi sprezzanti di fronte al tentativo del cantante di reinventarsi come un semplice membro della band. Da un punto di vista commerciale l'album ebbe inizialmente un buon successo, raggiungendo la terza posizione nelle classifiche del Regno Unito, ma le vendite diminuirono poi rapidamente. Il gruppo intraprese, tra il 14 giugno e il 3 luglio 1989, una tourn\u00e9e \u2014 il \"Tin Machine Tour\", iniziato a New York e Los Angeles e proseguito in Danimarca, Germania, Paesi Bassi, Francia e Regno Unito \u2014, suonando volutamente in club o teatri con capienze non superiori ai duemila posti; successivamente i quattro musicisti si dedicarono a nuove sessioni di incisione a Sydney, in Australia. Durante queste sessioni \"Tin Machine\" contribu\u00ec a una compilation di musica surf, nell'album \"Beyond the Beach\", con un brano strumentale: \"Needles on the Beach\".\nI membri del gruppo si presero una pausa mentre Bowie era impegnato nel \"Sound+Vision Tour\". Nel dicembre del 1990 Bowie sciolse il suo legame contrattuale con la casa discografica EMI; le due parti in causa affermarono che la separazione era stata consensuale, ma \u00e8 probabile che la \"major\" rifiut\u00f2 di pubblicare un altro album di \"Tin Machine\" in un ultimo, disperato tentativo di assicurarsi un nuovo lavoro sulla falsariga di \"Let's dance\". Nel marzo del 1991 il gruppo si leg\u00f2 alla \"Victory Music\", una nuova etichetta lanciata da JVC e distribuita in tutto il mondo da London Records e PolyGram, e registr\u00f2 del materiale inedito che fu aggiunto alle tracce ricavate dalle sessioni svoltesi a Sydney, al fine di creare l'album \"Tin Machine II\".\nQuesta volta il successo commerciale fu ancor pi\u00f9 fugace e probabilmente David Bowie si era gi\u00e0 stancato d'esser vincolato al progetto del gruppo. Tra il 5 ottobre 1991 e il 17 febbraio 1992 Tin Machine intraprese una prolungata tourn\u00e9e (sessantanove esibizioni in dodici nazioni), nota come \"It's my life tour\". Al gruppo si associ\u00f2 il chitarrista Eric Schermerhorn, il quale avrebbe successivamente suonato con Iggy Pop. Alcune tracce registrate dal vivo durante la tourn\u00e9e furono pubblicate nel luglio del 1992 nell'album \"\". Poco dopo Bowie ritorn\u00f2 a incidere da solo (con il singolo \"Real Cool World\") e la band si sciolse.\nBowie promise l'uscita di \"Tin Machine III\" o quantomeno di un cofanetto di materiale inedito a met\u00e0 degli anni novanta, ma la sua carriera solista ebbe invero il sopravvento, rendendolo restio a spendere ulteriori energie in un progetto ormai considerato concluso. Egli, tuttavia, lavor\u00f2 ancora con Gabrels, avvalendosi della sua collaborazione nei quattro album pubblicati dopo l'esperienza con Tin Machine: \"Black Tie White Noise\" (ove Gabrels contribu\u00ec unicamente a una traccia), \"1.Outside\", \"Earthling\" e hours...\nDopo l'ultimo album creato insieme, Reeves Gabrels intu\u00ec che David Bowie si stava muovendo verso strutture musicali alle quali egli non era interessato; cos\u00ec i loro percorsi professionali si divisero. Successivamente, in alcune interviste, Gabrels manifest\u00f2 il suo disappunto in merito ai progetti retrospettivi che Bowie stava pianificando in quel periodo (l'album \"Toy\" cos\u00ec come il progetto \"Ziggy 2002\") e rivel\u00f2 che ci\u00f2 fu uno dei motivi principali della loro separazione artistica. Specularmente, malgrado da pi\u00f9 parti emergessero commenti sulla infelicit\u00e0 di Bowie all\u2019interno della band, il cantante afferm\u00f2 ripetutamente negli anni successivi che fu sempre felice di comporre e suonare con Tin Machine. Egli, infatti, utilizz\u00f2 il suo tempo con il gruppo per rivitalizzare la sua arte e la sua carriera, e cit\u00f2 proprio Gabrels quale fonte d\u2019ispirazione per la riappropriazione di nuove energie e determinazione.\nFormazione.\nI musicisti e gli strumenti qui elencati sono quelli principali. Per una lista completa degli strumentisti, cfr. i booklet degli album pubblicati."}
{"id": "2136872", "revid": "228446", "url": "https://it.wikipedia.org/wiki?curid=2136872", "title": "Lord Raglan", "text": ""}
{"id": "2136876", "revid": "287204", "url": "https://it.wikipedia.org/wiki?curid=2136876", "title": "Burraia", "text": "La burraia \u00e8 il locale dove si fabbricava o conservava il burro o, pi\u00f9 in generale, adibito alla lavorazione del latte. In Lombardia veniva denominata \"casone\".\nCaratteristiche.\nSi tratta una costruzione rurale edificata nelle zone di pascolo lontane dai paesi o dalle abitazioni dei pastori (alpeggio), quando non era possibile trasportare il latte velocemente per la lavorazione. A volte era costituita da pi\u00f9 locali, dedicati separatamente alla lavorazione del burro, del formaggio e la loro conservazione. Le burraie venivano costruite nelle zone di alpeggio in prossimit\u00e0 di sorgenti o corsi d'acqua e la costruzione garantiva una bassa temperatura interna. Come burraie a volte venivano utilizzate le grotte. Spesso una burraia era condivisa tra pi\u00f9 pastori che si organizzavano in turni per l'utilizzo e la manutenzione della burraia stessa.\nEscursionismo.\nCamminando in campagna od in montagna si possono trovare anche frequentemente le burraie, ormai abbandonate da tempo e sempre pi\u00f9 diroccate.\nIn Toscana \u00e8 stato realizzato il \"Sentiero delle Burraie\", sul crinale del Monte Giovi (tra la piana di Firenze ed il Mugello): un anello escursionistico che tocca le vecchie burraie della zona. L'anello \u00e8 stato aperto nell'ottobre 2008 ed i suoi sentieri sono designati con la sigla \"SB\"."}
{"id": "2136887", "revid": "305330", "url": "https://it.wikipedia.org/wiki?curid=2136887", "title": "Album tematico", "text": ""}
{"id": "2136890", "revid": "135224", "url": "https://it.wikipedia.org/wiki?curid=2136890", "title": "Epitelio di Barrett", "text": ""}
{"id": "2136892", "revid": "305248", "url": "https://it.wikipedia.org/wiki?curid=2136892", "title": "Bad Neuenahr-Ahrweiler", "text": "Bad Neuenahr-Ahrweiler \u00e8 una citt\u00e0 di abitanti della Renania-Palatinato, in Germania.\n\u00c8 il capoluogo, e il centro maggiore, del circondario (\"Landkreis\") di Ahrweiler (targa AW).\nStoria.\nDurante le inondazioni europee del 2021 gran parte della citt\u00e0 \u00e8 stata sommersa e molti sono morti."}
{"id": "2136893", "revid": "1305772", "url": "https://it.wikipedia.org/wiki?curid=2136893", "title": "James Simpson", "text": "Al nome di James Simpson corrispondono i seguenti personaggi:"}
{"id": "2136899", "revid": "1305772", "url": "https://it.wikipedia.org/wiki?curid=2136899", "title": "Giovanni Carli", "text": "Biografia.\nNato ad Asiago (Vicenza) nel 1910, laureato in ingegneria all'Universit\u00e0 di Padova, insegn\u00f2 nel locale istituto \"Giovanbattista Belzoni\". Militante di Azione Cattolica, dopo l'8 settembre entr\u00f2 nella resistenza. Venne inquadrato nella Brigata Sette Comuni, della Divisione Alpina Monte Ortigara delle Brigate Fiamme Verdi, diventando presto commissario politico della divisione per il suo impegno e per le capacit\u00e0 dimostrate. In collegamento con lui nell'area di Canove operava un altro giovane, Francesco Urbani \"Pat\".\nAl comando di una squadra di partigiani, anche se ferito attacc\u00f2 una colonna in ritirata di tedeschi. Gli uomini di Carli riuscirono a fermare la colonna, ad impossessarsi di una grande quantit\u00e0 di armi e munizioni e a fare un gran numero di prigionieri. Il gruppo, vinta la battaglia, si diresse verso Vicenza ma venne attaccato il 27 aprile 1945 nei pressi di Sandrigo dalle truppe tedesche. In tale combattimento Giovanni Carli cadde vittima di una raffica. Nello stesso scontro fu anche catturato Giacomo Chilesotti, poi fucilato."}
{"id": "2136901", "revid": "834", "url": "https://it.wikipedia.org/wiki?curid=2136901", "title": "Bauler", "text": ""}
{"id": "2136902", "revid": "2073280", "url": "https://it.wikipedia.org/wiki?curid=2136902", "title": "Sabina (disambigua)", "text": ""}
{"id": "2136904", "revid": "110157", "url": "https://it.wikipedia.org/wiki?curid=2136904", "title": "Tux Paint", "text": "Tux Paint \u00e8 un software per il disegno libero a mano attraverso il mouse.\nUna finestra, contornata da strumenti per il disegno, la scrittura, la stampigliatura di soggetti pre-disegnati, secchiello per il riempimento delle aree tracciate, gessetti, pennarelli, matite, sfumini, spray, gomma per cancellare, palette dei colori, bacchette magiche, e numerose altre funzionalit\u00e0 grafico-pittoriche e sonore di contesto, fanno di questo programma un mezzo per facilitare l'approccio all'interfaccia, non sempre facile del personal computer da parte dei pi\u00f9 piccoli (bambini dai 3 ai 12 anni) e dei soggetti diversamente abili.\nIl software \u00e8 disponibile in versioni adatte a numerose piattaforme (Windows, Linux, Mac OS, DOS con Hx extender) ed \u00e8 eseguibile anche su alcuni computer palmari."}
{"id": "2136907", "revid": "228587", "url": "https://it.wikipedia.org/wiki?curid=2136907", "title": "Hoffeld", "text": ""}
{"id": "2136910", "revid": "287204", "url": "https://it.wikipedia.org/wiki?curid=2136910", "title": "Parallel Bus Interface", "text": "La Parallel Bus Interface o brevemente PBI \u00e8 una porta composta da 50 pin presente su alcuni home computer della serie XL della Famiglia Atari 8-bit.\nL'interfaccia PBI fornisce una connessione diretta e non bufferizzata alle linee (address, data e control) del bus di sistema ed opera alla stessa velocit\u00e0 della CPU 6502.\nSolo gli home computer 600XL e 800XL sono dotati della interfaccia PBI. I sistemi della linea XE sono invece dotati della interfaccia Enhanced Cartridge Interface."}
{"id": "2136914", "revid": "339392", "url": "https://it.wikipedia.org/wiki?curid=2136914", "title": "Ortsgemeinde", "text": ""}
{"id": "2136918", "revid": "1566286", "url": "https://it.wikipedia.org/wiki?curid=2136918", "title": "Thomas Laughlin (attore)", "text": "\u00c8 noto soprattutto per la serie di 4 film (1967-1977) sul veterano del Vietnam di origini native americane Billy Jack: \u00e8 stato attivo sul grande schermo principalmente fino alla fine degli anni settanta"}
{"id": "2136919", "revid": "599013", "url": "https://it.wikipedia.org/wiki?curid=2136919", "title": "M\u00fcllenbach", "text": ""}
{"id": "2136922", "revid": "729019", "url": "https://it.wikipedia.org/wiki?curid=2136922", "title": "Luigi Tandura", "text": "Biografia.\nEx-allievo della Scuola Militare Nunziatella di Napoli, studente in chimica presso l'Universit\u00e0 di Padova, venne chiamato alle armi nel 1942 e destinato al fronte russo.\nScampato alla quasi totale distruzione del contingente italiano, riusc\u00ec a rientrare in Italia, e venne successivamente destinato al 5\u00ba Reggimento Alpini di Merano come allievo ufficiale.\nAll'atto della firma dell'armistizio di Cassibile, senza esitazioni form\u00f2 un movimento clandestino operante sotto forma di battaglione della Divisione \"Garibaldi-Osoppo\" dapprima nel bellunese, poi nelle valli del Natisone con la Divisione d'assalto \"Garibaldi - Natisone\" (Brigata \"Gramsci\", numero di matricola 102564). Con questa scelta coraggiosa, segu\u00ec le orme del padre Alessandro Tandura, primo paracadutista al mondo in azione di guerra e medaglia d'oro al valor militare e della madre Maddalena Petterle (medaglia d'argento, durante la prima guerra mondiale).\nIl 28 giugno del 1944 durante un'azione di guerriglia alla quale partecipa seppur ferito e febbricitante, rimane ucciso mentre copriva la ritirata dei compagni, impegnando da solo il nemico."}
{"id": "2136923", "revid": "599013", "url": "https://it.wikipedia.org/wiki?curid=2136923", "title": "Kalenborn", "text": ""}
{"id": "2136924", "revid": "1305772", "url": "https://it.wikipedia.org/wiki?curid=2136924", "title": "Lind", "text": ""}
{"id": "2136925", "revid": "124777064", "url": "https://it.wikipedia.org/wiki?curid=2136925", "title": "Farmacia Vaticana", "text": "La Farmacia Vaticana \"Paolo VI\" \u00e8 l'unica farmacia presente nella Citt\u00e0 del Vaticano. Attualmente situata nella via della Porta Sant'Anna, fu fondata nel 1874 da Eusebio Ludvig Fronmen, membro dei Fatebenefratelli.\nSecondo fonti vaticane \u00e8 la farmacia pi\u00f9 frequentata al mondo con 2000 clienti al giorno. La farmacia ha 54 dipendenti.\nL'attuale direttore della farmacia \u00e8 fra Binish Thomas Mulackal, dell'Ordine ospedaliero di San Giovanni di Dio. Nonostante il direttore della farmacia sia sempre stato un membro dell'Ordine, lo staff di farmacisti, negli ultimi trent'anni, \u00e8 composto da laici.\nStoria.\nLa farmacia fu fondata nel 1874 quando il Cardinale Segretario di Stato Giacomo Antonelli chiese ad Eusebio Ludvig Fronmen, che dirigeva la farmacia dell'ospedale San Giovanni di Dio all'Isola Tiberina, di occuparsi di fornire i farmaci ai cardinali ed al papa, che durante la \"questione romana\" si era proclamato prigioniero in Vaticano.\nLa farmacia fu solo una sorta di dispensario fino al 1892 quando inizi\u00f2 ad operare a pieno regime. Nel 1917 la farmacia fu spostata a Porta Sant'Anna vicino all'ingresso principale del Vaticano. Ai tempi, la Farmacia Vaticana divenne molto popolare poich\u00e9 offriva farmaci che altrimenti sarebbero stati introvabili a Roma. Anche oggi, forse per il complicato iter di approvazione dei farmaci nell'ordinamento italiano, la farmacia spesso dispone di alcuni farmaci qualche mese prima rispetto all'Italia.\nDopo i Patti Lateranensi del 1929, la farmacia fu trasferita nella sua attuale posizione in Palazzo Belvedere dietro l'ufficio postale centrale vaticano.\nProdotti.\nLa farmacia non ha in commercio prodotti che siano contrari alla morale cattolica come contraccettivi, farmaci abortivi, farmaci contenenti sildenafil o marijuana. La farmacia vende anche prodotti di bellezza e profumi.\nI prezzi di molti prodotti sono meno cari, dal 12 al 25%, rispetto a quelli delle farmacie della confinante Italia.\nIl rimedio pi\u00f9 richiesto \u00e8 l\"'Hamolind\", un lenitivo per le emorroidi non disponibile in Italia, mentre il farmaco pi\u00f9 prescritto \u00e8 il Valium."}
{"id": "2136926", "revid": "3115", "url": "https://it.wikipedia.org/wiki?curid=2136926", "title": "Ferretti Yachts", "text": "Ferretti Yachts \u00e8 un cantiere italiano produttore di imbarcazioni di lusso. Fa parte del Gruppo Ferretti, azienda attiva a livello mondiale nella progettazione, costruzione e commercializzazione di motor yacht, presente sul mercato con sette marchi: Ferretti Yachts, Pershing, Itama, Riva, Mochi Craft, CRN e Custom Line.\nFerretti Yachts, fondato nel 1968 dai fratelli Alessandro e Norberto Ferretti, \u00e8 il marchio storico del Gruppo, ed attualmente produce flybridge motor yacht dalle dimensioni comprese tra i 15 e i 27 metri. Gli uffici e la produzione del cantiere hanno sede presso gli stabilimenti del Gruppo Ferretti di Forl\u00ec e Cattolica.\nStoria.\nFerretti Yachts nasce nel 1968, quando Alessandro e Norberto Ferretti creano la prima divisione nautica nell'azienda di famiglia. Dopo la produzione di imbarcazioni tipo motor sailers (dotate sia di vela sia di motore), nel 1982 Ferretti presenta la prima barca solo a motore e inizia a realizzare imbarcazioni di tipo sport fisherman, open e flybridge, che gi\u00e0 presentano molte caratteristiche ancora oggi applicate nell'industria nautica: plancetta di poppa, finestre basculanti del salone che si aprono sul pozzetto e passaggio interno dal salone al flying bridge. Questi ultimi anni sono stati caratterizzati dallo sviluppo del cantiere all'interno del Gruppo Ferretti, fino al raggiungimento dell'attuale gamma di imbarcazioni.\nL'azienda.\nFerretti Yachts produce attualmente imbarcazioni in vetroresina dai 55 ai 96 piedi di tipo flybridge, strutturate con ponte superiore scoperto e doppia postazione di guida, interna ed esterna. Tutte le imbarcazioni sono create dalla collaborazione tra lo Studio Zuccon International Project, l'AYT - Advanced Yacht Technology, il centro di ricerca e progettazione navale del Gruppo, e il team di architetti e designer del Centro Stile Ferrettigroup. Tutti gli yacht Ferretti sono contraddistinti dalla colorazione bianca dello scafo e della sovrastruttura e da linee classiche sia all'esterno che negli interni.\nSui modelli pi\u00f9 recenti sono state introdotte nuove soluzioni stilistiche come il progressivo aumento delle finestrature sia nello scafo, all'altezza della cabina armatoriale e delle cabine ospiti, sia sul ponte di coperta. Negli spazi interni, le imbarcazioni Ferretti Yachts si caratterizzano per l'utilizzo di materiali particolari, quali diverse tipologie di legno e pelle. Alla tradizionale linea flybridge, Ferretti Yachts affianca la linea Altura, che unisce lo stile classico del brand alle caratteristiche di un Aft Cabin, con cabina armatoriale a poppa e spazi interni aumentati.\nLe imbarcazioni.\nLa flotta Ferretti Yachts si compone di tredici modelli in gamma: Ferretti Yachts 550, Ferretti Yachts 650 New (nuovo progetto lanciato nel 2014), Ferretti Yachts 690, Ferretti Yachts 750, Ferretti Yachts 800, Ferretti Yachts Altura 840, Ferretti Yachts 870 e Ferretti Yachts 960 lanciato sul mercato nel 2013. Gli yacht Ferretti Yachts sono caratterizzati da numerosi sistemi tecnologici a bordo. I sistemi di monitoraggio integrati Gi8 e Naviop permettono di avere sotto controllo il funzionamento dello yacht attraverso schermi posizionati nella plancia di comando; il sistema di stabilizzazione ARG - Anti Rolling Gyro, sviluppato con Mitsubishi Heavy Industries riduce di oltre il 50% il rollio delle imbarcazioni. Il sistema esclusivo ZF Steer Command by Ferretti sostituisce la tradizionale timoneria idraulica e agevola la manovrabilit\u00e0 e la governabilit\u00e0. Gli yacht Ferretti adottano motori common-rail, che rispettano elevati standard ambientali in termini di inquinamento acustico (ISO 14509)."}
{"id": "2136927", "revid": "1543377", "url": "https://it.wikipedia.org/wiki?curid=2136927", "title": "Al-Shahrastani", "text": "\u00c8 stato uno dei pionieri nello sviluppo di un approccio scientifico negli studi religiosi.\nBiografia.\nAl-Shahrast\u0101n\u012b nacque nella citt\u00e0 di Shahrist\u0101n nell'attuale Repubblica del Turkmenistan, confinante con l'odierno Iran e Afghanistan, in quella vasta area denominata Khorasan. In seguito si trasfer\u00ec a N\u012bsh\u0101p\u016br in Persia per la sua formazione giovanile.\nAll'et\u00e0 di 30 anni si mosse verso Baghdad per intraprendere un corso di studio teologico triennale presso la scuola prestigiosa ash'arita hanafita, chiamata \"Ni\u1e93\u0101miyya\" (perch\u00e9 fondata dal visir selgiuchide Nizam al-Mulk) e proprio a Baghdad ottenne i suoi primi incarichi.\nUna volta rientrato in Persia lavor\u00f2 come politico presso la cancelleria di Sanjar, governatore selgiuchide del Khorasan. Alla fine della sua vita ritorn\u00f2 a vivere nella sua citt\u00e0 nativa, luogo nel quale mor\u00ec nell'anno 1153.\nAl-Shahrast\u0101n\u012b \u00e8 stato identificato come un \"mutakallim\" ash'arita. Secondo vari storici tuttavia al-Shahrast\u0101n\u012b avrebbe praticato la taqiyya, quindi un occultamento della propria fede (nel suo caso ismailita), e un'adesione puramente formale al sunnismo, allo scopo di sfuggire a difficolt\u00e0, se non addirittura a una persecuzione, di tipo religiose.\nOpere.\nAl-Shahrast\u0101n\u012b si \u00e8 distinto per l'aspirazione di descrivere nel modo pi\u00f9 obiettivo possibile la storia delle religioni universali dell'umanit\u00e0. Questo suo desiderio \u00e8 stato impresso nel suo lavoro monumentale intitolato \"Kit\u0101b al-Milal wa al-Ni\u1e25al\" (\"Il libro delle sette e delle fedi religiose\"), che annovera e presenta i punti di vista dottrinali di tutte le religioni e le filosofie esistite sino a quel tempo.\nOltre alla sua opera principale, la originalit\u00e0 e l'importanza del pensiero espresso nei lavori teologici e filosofici di al-Shahrastani sono manifestati nelle sue altre opere maggiori, tra le quali:\nAsh'arita o ismailita ?\nRisulta complicato persino oggi inquadrare ed etichettare con esattezza le credenze di al-Shahrastani, data l'enorme variet\u00e0 sia filosofica sia teologica del suo lessico e del suo pensiero. Egli fu un abile e arguto pensatore, come evidenziano le varie intricate tradizioni e le nozioni (Imam) trovate nei suoi scritti. Spesso si esprimeva in forma allegorica oppure parlava in forma indiretta utilizzando simbologie, preferendo utilizzare un suo vocabolario piuttosto che prendere spunto da quello tradizionale. Per tutta questa serie di ragioni, molti studenti che affrontano le opere di al-Shahrastani sono ancora oggi indecisi sulla sua identit\u00e0 religiosa.\nAl-Shahrastani viene generalmente considerato un seguace della teologia degli ashariti, anche se alcuni studiosi, anche contemporanei, come ad esempio Wilferd Madelung, Jean Jolivet e Guy Monnot, ritengono che il suo lavoro rispecchi maggiormente la tradizione ismailita, mentre attribuiscono le sue manifestazioni vicine alla scuola degli ashariti, ad una pratica di \"taqiyya\", ovvero una dissimulazione religiosa, in quanto la corrente ismailita era perseguitata il quel periodo storico.\nFilosofia.\nAl-Shahrastani si mostr\u00f2 critico nei confronti degli ash'ariti per quanto riguarda il tema della creazione, della quale Dio \u00e8 l'unico agente che suddivise in due parti il mondo: quello spirituale e quello fisico; inoltre discusse con gli ash'ariti della impeccabilit\u00e0 del Profeta; attacc\u00f2 Avicenna riguardo alle conoscenze universali ma non necessariamente particolari dell'Essere Necessario. Proclam\u00f2 l'unicit\u00e0 di un Dio unico e trascendentale, indefinibile che possiede attributi non condivisibili dagli esseri umani, visto che \u00e8 al di sopra di ogni umana comprensione."}
{"id": "2136930", "revid": "228587", "url": "https://it.wikipedia.org/wiki?curid=2136930", "title": "Wehr", "text": ""}
{"id": "2136939", "revid": "599013", "url": "https://it.wikipedia.org/wiki?curid=2136939", "title": "G\u00f6nnersdorf", "text": ""}
{"id": "2136941", "revid": "767487", "url": "https://it.wikipedia.org/wiki?curid=2136941", "title": "Handicapped Scuba Association", "text": "L'Handicapped Scuba Association (HSA) \u00e8 una organizzazione internazionale didattica specializzata nell'insegnamento e certificazione subacquea di persone disabili.\nUtilizza metodi di insegnamento innovativi e specifici per permettere a persone disabili paraplegiche e con patologie tali che non impediscono l'immersione subacquea, ma che aiutano tali persone a vivere emozioni e libert\u00e0 di movimento solitamente non possibili in superficie poich\u00e9 in acqua per la quasi assenza di gravit\u00e0 \u00e8 possibile muoversi liberamente."}
{"id": "2136957", "revid": "729019", "url": "https://it.wikipedia.org/wiki?curid=2136957", "title": "Giovanni Fincato", "text": "Pluridecorato ufficiale del Regio Esercito durante la prima guerra mondiale, partecip\u00f2 anche alla seconda. Dopo la proclamazione dell'armistizio dell'8 settembre 1943 entr\u00f2 nella Resistenza veneta, e fu ucciso dai fascisti dopo due giorni di torture. Fu decorato con la Medaglia d'oro al valor militare alla memoria\nBiografia.\nNato a Enego (Vicenza) nel 1891, figlio di Bartolomeo e Bernarda Guzzo, svolse il servizio militare tra il 1911 e il 1912, congedandosi con il grado di sergente. All'entrata in guerra dell'Italia, il 24 maggio 1915, viene richiamato in servizio partecipando al corso Allievi Ufficiali, al termine del quale, nel dicembre dello stesso anno, divenne sottotenente di complemento. Assume il comando di un plotone della 145\u00aa Compagnia del Battaglione alpino \"Sette Comuni\", operante in seno al 6\u00ba Reggimento alpini, che operava nella zona del Monte Ortigara. Si distingue subito per il suo valore, nel giugno 1916 a Crepaggio viene decorato con la prima Medaglia d'argento al valor militare, \u00e8 promosso Tenente in servizio permanente effettivo per meriti di guerra nel 1917, decorato con una seconda Medaglia d'argento nel giugno dello stesso anno. Promosso capitano nel 1918 diviene comandante di compagnia del Battaglione \"Feltre\" del 7\u00ba Reggimento alpini, e nell'ottobre dello stesso anno ottiene la terza Medaglia d'argento al valor militare in localit\u00e0 Fellette, sul massiccio del Monte Grappa. Dopo la fine della guerra segue il suo battaglione in Albania da cui ritorn\u00f2 in Patria nel 1920 per frequentare il corso presso la Scuola di guerra e quello di giurisprudenza per divenire avvocato militare. Lasciato temporaneamente il Corpo degli Alpini dietro sua domanda, tra il 1934 e il 1938 svolge le funzioni di giudice presso il tribunale militare di Bologna. Promosso maggiore viene trasferito come giudice supplente presso il tribunale militare di Verona..\nRichiamato in servizio attivo il 1\u00ba gennaio 1942, con il grado di tenente colonnello prest\u00f2 servizio presso il deposito del 6\u00ba Reggimento Alpini e, dal 1\u00ba agosto 1943, assunse il comando del 167\u00ba Battaglione costiero, schierato lungo le coste della Provenza, operante in seno alla 4\u00aa Armata del generale Mario Vercellino. Dopo l'armistizio dell'8 settembre 1943 l'ufficiale dapprima ripar\u00f2 sulle montagne del Piemonte e poi, raggiunto il Veronese, vi organizz\u00f2 gruppi di partigiani.\nNominato dal Comitato di Liberazione Nazionale comandante della piazza di Verona, si distinse durante numerose azioni di guerra, sino a che non fu catturato con il suo collega Alberto Andreani. Torturato a morte per due giorni consecutivi, il suo cadavere, gettato dai tedeschi nel fiume Adige, non fu mai ritrovato. Alla memoria gli venne concessa la Medaglia d'oro al valor militare, massima decorazione italiana.\nRiconoscimenti.\nVerona, Vicenza e Padova gli hanno dedicato una via e, in occasione del 20\u00ba Anniversario della Liberazione, in piazza Martiri della libert\u00e0 a Verona \u00e8 stata collocata una lapide in memoria. Anche Enego, paese natale di Fincato, lo ricorda con una via vicino alla piazza principale.\nGli \u00e8 stata inoltre dedicata la polisportiva \"Libertas\" di Montorio Veronese. Nella citt\u00e0 di Bassano del Grappa nel 1950 venne edificata una caserma e intitolata alla sua memoria, che ospit\u00f2 un Gruppo Missilistico Intercettori e poi un Battaglione di Guerra Elettronica. Nel 2017 la caserma viene riconvertita ad uso della Protezione Civile."}
{"id": "2136958", "revid": "33689", "url": "https://it.wikipedia.org/wiki?curid=2136958", "title": "Francesco Campogalliani", "text": "Biografia.\n\u00c8 stato il pi\u00f9 famoso e l'ultimo di una dinastia modenese di burattinai, ebrei convertiti, avviata da Luigi Rimini, che alla fine del XVIII secolo col battesimo, assunse il cognome di Campogalliani. Tra la fine dell'Ottocento e gli anni venti del Novecento impose l'arte dei burattini nei teatri, nobilitandola come una vera manifestazione artistica su tutto il territorio nazionale. Fu autore di copioni per il teatro dei burattini ispirati alla commedia dell'arte, ma anche interprete del repertorio drammatico. La sua famiglia s'era imparentata con un'altra storica dinastia di burattinai modenesi: i Preti.\nOggi alcuni suoi burattini sono conservati presso il Museo teatrale alla Scala di Milano.\nScrisse inoltre sonetti in mantovano, veneziano e bolognese. Compose con Francesco Carli la commedia \"Chi da nualtar la taca miga\" (1930), in dialetto mantovano.\nEra padre del compositore, musicista e maestro di canto e musica Ettore Campogalliani, nonch\u00e9 fratello del regista cinematografico Carlo Campogalliani e nonno dell'attrice Francesca Campogalliani. Nel 1946 il figlio Ettore fond\u00f2 l\"'Accademia Teatrale Francesco Campogalliani\", dedicandola al padre. L'Accademia era e rimane tuttora una compagnia costituita da un gruppo di attori dilettanti che nel corso dei decenni ottennero lusinghieri risultati tanto da essere paragonata alle migliori compagnie professioniste."}
{"id": "2136959", "revid": "110157", "url": "https://it.wikipedia.org/wiki?curid=2136959", "title": "E.G. Records", "text": "La E.G. Records \u00e8 stata un'etichetta discografica inglese, attiva in particolare durante gli anni settanta e ottanta.\nLe iniziali sono quelle dei cognomi rispettivamente di David Enthoven e John Gaydon, che diventarono i manager dei King Crimson nel 1969, producendo l'album di esordio \"In the Court of the Crimson King\". Furono anche produttori di T. Rex, Emerson Lake and Palmer e Roxy Music. Gaydon lasci\u00f2 l'etichetta nel 1971, Enthoven nel 1977. Sam Alder e Mark Fenwick (ora manager di Roger Waters) riformarono l'etichetta diversi anni pi\u00f9 tardi, pubblicando materiale dei King Crimson, Brian Eno, Killing Joke, Loose Tubes, Human Chain, Man Jumping, Iain Ballamy, Earthworks e UK.\nLa E.G. Records \u00e8 stata distribuita da Island, Atlantic, WBR, Polydor, Passport/Jem, e Virgin in varie parti del mondo.\nAlder e Fenwick investirono nella compagnia assicurativa dei Lloyd's di Londra, che con le pesanti perdite dei primi anni novanta mise i due in guai finanziari e successivamente giuridici.\nLa casa discografica fu venduta alla Virgin nel 1992, e continu\u00f2 ad operare con il marchio E.G.. Nel 1996, dopo che la Virgin fu venduta alla EMI, il marchio E.G. spar\u00ec e fu assorbito dalla Virgin, che ha invece continuato ad operare con il proprio nome."}
{"id": "2136960", "revid": "647919", "url": "https://it.wikipedia.org/wiki?curid=2136960", "title": "P.D. James", "text": ""}
{"id": "2136968", "revid": "1318658", "url": "https://it.wikipedia.org/wiki?curid=2136968", "title": "Gossip Girl (serie di romanzi)", "text": "Gossip Girl \u00e8 una collana di romanzi scritta da Cecily von Ziegesar. I primi quattro libri sono stati pubblicati in Italia con il nome \"Bad Girls\" dalla Sonzogno; con l'arrivo in Italia dell'omonima serie televisiva, i primi sei libri sono stati ripubblicati con il nome originale prima dalla Fabbri Editori e poi dalla Rizzoli.\nI libri sono inframmezzati dalle pagine del blog di una misteriosa ragazza che si fa chiamare \"Gossip Girl\", che pubblica gossip e pettegolezzi sul gruppo di amici protagonista.\nLibri.\nLa collana \u00e8 formata da 12 romanzi ed un prequel. Gli ultimi quattro libri sono stati scritti da un ghostwriter. In Italia sono stati pubblicati soltanto i primi sei.\nPrequel\nSpin-off\nCi sono anche due serie spin-off: \"The It Girl\" e \"Gossip Girl: the Carlyles\".\n\"Gossip Girl - Baciami sulla bocca\".\nSerena van der Woodsen torna a New York dopo essere stata espulsa dal collegio Hanover Academy, nel quale si \u00e8 trasferita in seconda superiore. Blair Waldorf, per\u00f2, non \u00e8 contenta del ritorno della sua migliore amica: con l'assenza di Serena, infatti, \u00e8 riuscita a diventare la ragazza pi\u00f9 popolare della prestigiosa Constance Billard School.\nBlair comincia cos\u00ec a escludere Serena dagli eventi sociali, non dicendole del party \"Baciami sulla bocca\" che sta organizzando per raccogliere fondi per la \"Fondazione per il Falco Pellegrino di Central Park\".\nSerena comincia a cercare delle attivit\u00e0 extrascolastiche da fare per raccogliere crediti per il college e decide di provare con il club di cinema, facendo il provino per una rivisitazione in chiave moderna di \"Via col vento\", che sar\u00e0 girata da Vanessa Abrams. La ragazza, per\u00f2, le preferisce un'altra studentessa perch\u00e9 ha notato il feeling particolare tra Serena e il ragazzo del quale \u00e8 innamorata, Dan Humphrey.\nIntanto, Nate, il ragazzo di Blair, spinto dai rimorsi le confessa di essere andato a letto con Serena l'estate prima che la ragazza partisse per il collegio.\nArriva il giorno del party di beneficenza, al quale Serena, pur essendone venuta a conoscenza, non partecipa, preferendo invece uscire con Vanessa e la sorella di lei, Ruby. A loro si aggiunge poco dopo anche Dan. Durante la festa, Blair e Nate tornano insieme. Mentre si divertono nel locale, Dan riceve una telefonata dalla sorella minore Jenny Humphrey, che \u00e8 andata alla festa, e insieme a Serena accorre a salvarla dalle attenzioni troppo invasive di Chuck Bass.\n\"Gossip Girl - Mi ami, vero?\".\nMentre Serena esce con Dan, il tentativo di Blair di perdere la verginit\u00e0 con il suo ragazzo Nate fallisce nuovamente a causa dell'arrivo della madre della ragazza, Eleanor, che le annuncia che tre settimane dopo si sposer\u00e0 con il fidanzato Cyrus Rose. Blair non ne \u00e8 affatto contenta, non solo perch\u00e9 detesta l'uomo, ma anche perch\u00e9 sar\u00e0 proprio il giorno del suo diciottesimo compleanno e a fare da damigella insieme a lei ci sar\u00e0 anche Serena. L'unica nota positiva \u00e8 la possibilit\u00e0 di prenotare una suite all'hotel St. Claire, dove si terr\u00e0 il ricevimento di nozze, per lei e Nate, che intanto la evita e inizia a uscire di nascosto con Jenny Humphrey.\nNel frattempo, \u00e8 il momento di sostenere i colloqui presso i college da frequentare l'anno successivo: Blair parte con il quasi fratellastro Aaron Rose, arrivato a casa Waldorf con il cane Tontolo, alla volta di Yale; Dan, invece, non \u00e8 contento che il weekend romantico che aveva pensato di trascorrere con Serena si trasformi in una gita di gruppo a causa dell'incontro con Nate e tre suoi amici, diretti anche loro alla Brown.\nI colloqui per il college sembrano andare bene solo per Nate e Dan, che, ormai completamente ossessionato da Serena, \u00e8 caduto in depressione e si \u00e8 convinto che la ragazza non lo ami.\nDopo la vittoria del cortometraggio di Serena al festival per il suo film, arriva il giorno del matrimonio. Al ricevimento all'hotel St. Claire, Blair vede Nate e Jenny che si baciano, mentre Dan viene raggiunto dalla sua amica Vanessa Abrams e si accorge di essere innamorato di lei.\nDopo aver assistito al tradimento del suo ragazzo, Blair si rifugia in bagno, dove si confida con Serena e le due tornano amiche.\n\"Gossip Girl - Voglio tutto\".\nDopo gli esami di met\u00e0 corso, Blair e Serena partono per St. Barts, nei Caraibi, per passare il Natale con Eleanor e Cyrus, che stanno qui trascorrendo la luna di miele. Serena \u00e8 ben felice di allontanarsi da New York e sfuggire cos\u00ec alle attenzioni e ai regali della rockstar Flow, cantante dei 45, invaghitosi di lei al \"Ballo in bianco e nero\" qualche settimana prima. Il ragazzo, per\u00f2, la segue fin l\u00ec e, dopo la sconvolgente notizia che Eleanor \u00e8 incinta, lei e Blair tornano a casa in anticipo e Serena decide di organizzare una festa.\nVanessa e Dan stanno insieme, ma la situazione tra loro si complica quando Vanessa, senza sapere chi siano i soggetti delle sue riprese, filma Jenny e Nate che mostrano le mutande e si rotolano nella neve e il filmato finisce in Internet. Per farsi perdonare dal fidanzato, Vanessa manda al New Yorker una poesia di Dan per farla pubblicare e i due fanno pace. Dopo la reclusione in casa a causa del video, Jenny scopre che Nate \u00e8 ancora innamorato di Blair e lo lascia.\nFlow si presenta alla festa di Serena e le fa una serenata, ma la ragazza lo snobba con Aaron, che ha cos\u00ec un'occasione per liberarsi della sua cotta per la sorellastra Blair.\n\"Gossip Girl - Perch\u00e9 me lo merito\".\n\u00c8 arrivato febbraio, il mese delle ammissioni anticipate ai college e della Settimana della moda.\nSerena vive la sua storia d'amore con Aaron, ammesso ad Harvard, e accetta di fare da modella per la sfilata di Les Best e di essere il volto della campagna pubblicitaria del loro profumo, \"Lacrime di Serena\". Aaron, capendo che la ragazza \u00e8 troppo per lui, la lascia.\nJenny, indecisa se fare un intervento per ridurre il seno, partecipa a un gruppo d'ascolto, guidato da Blair e Serena, insieme ad altre quattro coetanee. Qui stringe amicizia con Elise e, dopo aver provato con lei cosa si prova a baciare una ragazza, incontra un ragazzo affascinante, Leo, sull'autobus.\nVanessa e Dan vanno a letto insieme per la prima volta. La poesia di Dan viene pubblicata sul \"New Yorker\" e riscuote molto successo, tanto che sia la Brown sia la Columbia si interessano a lui e la famosa Rusty Klein si offre di diventare la sua agente. Al dopo sfilata di \"Meglio che nudi\", la donna fa conoscere a Dan una poetessa sua coetanea, Mystery Craze, con la quale il ragazzo tradisce Vanessa. Quest'ultima, ammessa nel frattempo alla New York University, scopre del tradimento quando vede il suo ragazzo baciare Mystery al circolo di poesia Rivington Rover.\nNate viene arrestato per aver cercato di comprare della marijuana al parco e viene mandato in un centro di disintossicazione. Qui s'innamora di Georgina Spark, una ragazza con problemi di cocaina.\nDopo il tragico colloquio a Yale, Blair decide di tagliarsi i capelli e, mentre \u00e8 dal parrucchiere, riceve una telefonata da un amico del padre, Owen Wells, che le offre una seconda possibilit\u00e0 per entrare a Yale e le d\u00e0 appuntamento per un nuovo colloquio con lui. La ragazza s'innamora dell'uomo e cominciano una storia, ma quando Blair scopre che \u00e8 il padre di Elise, l'amica di Jenny, lo lascia. Blair decide quindi di raggiungere Nate al centro di recupero per riconquistarlo, ma capisce che a lui ora interessa Georgina.\n\"Gossip Girl - Mi piace cos\u00ec\".\nCon l'arrivo di marzo, \u00e8 il momento delle vacanze di primavera. Per sfuggire alla trasformazione della sua camera in quella della bambina, Blair si trasferisce da Serena e parte con lei per le piste innevate della Sun Valley. Qui incontra Eric, il fratello maggiore di Serena, e decide di perdere la verginit\u00e0 con lui, ma all'ultimo momento si tira indietro. Tornata in citt\u00e0, torna a casa e trova un nome per la sorellina, Yale. Serena, invece, cerca di sfuggire alle attenzioni di Jan, un ragazzo olandese che pratica snowboard e vuole fare il dentista.\nNate, completamente ripulito, raggiunge Georgina nella casa di lei a Sun Valley, ma resta deluso perch\u00e9 non sono da soli: insieme a loro, infatti, ci sono anche Chuck e una squadra maschile olandese di snowboard. Il ragazzo si allontana cos\u00ec da Georgina e capisce di essere ancora innamorato di Blair. Georgina, dopo essere stata arrestata per essere andata in giro nuda con Chuck, viene rispedita nel Connecticut.\nVanessa deve affrontare la visita dei suoi eccentrici genitori e trova un nuovo ragazzo, Jordy Rosenfeld, ma si rende conto di amare ancora Dan. Quest'ultimo, assunto come stagista presso la prestigiosa rivista \"Red Letter\", bacia l'amica di Jenny, Elise, ma poi la allontana perch\u00e9 gli manca Vanessa. Alla fine, Dan si licenzia e comunica a Rusty Klein di non volerla pi\u00f9 come agente.\nJenny, convinta che il suo ragazzo Leo le nasconda qualcosa, lo pedina insieme ad Elise e, dopo aver scoperto che non \u00e8 il ragazzo ricco che credeva, lo lascia.\n\"Gossip Girl - Sei quello che voglio\".\nLe lettere d'ammissione ai college arrivano nell'Upper East Side, portando piacevoli sorprese, ma anche cattive notizie: Nate e Serena sono stati entrambi ammessi a tutti i college ai quali avevano fatto richiesta, compreso Yale, mentre Blair, messa in lista d'attesa per Yale, \u00e8 stata presa solo a Georgetown. Nate, tornato insieme a Blair, decide di tenerle nascosto di essere entrato a Yale e cerca di convincerla che Georgetown \u00e8 comunque un buon college. La ragazza parte cos\u00ec per far visita all'universit\u00e0, mentre Nate viene raggiunto in citt\u00e0 dalle allenatrici delle squadre di lacrosse della Brown e di Yale, entrambe decise ad averlo come matricola. Blair, per\u00f2, scopre che il suo ragazzo \u00e8 riuscito a entrare a Yale e lo lascia; affranta, decide di entrare nella \"Sorellanza del nubilato\" della Georgetown, un gruppo di ragazze vergini. Tornata in citt\u00e0, sua madre Eleanor partorisce con due mesi d'anticipo. La piccola Yale tira fuori il lato pi\u00f9 dolce e amorevole di Blair che, dopo essersi rimessa con Nate, riesce a perdere la verginit\u00e0 con lui, mentre un dottore dell'ospedale si offre di scriverle una lettera di raccomandazione per il corso di medicina d'urgenza di Yale dopo aver visto il suo impegno nell'aiutare la madre a partorire.\nSerena, alla ricerca del vero amore, trova tre ragazzi diversi ad Harvard, Yale e alla Brown, mentre Chuck non viene ammesso a nessuna universit\u00e0 e i suoi genitori decidono di mandarlo alla scuola militare.\nDan e Vanessa tornano insieme e, approfittando dell'assenza della sorella di Vanessa, vanno a convivere. A loro si aggiunge Tiphany, una ex coinquilina di Ruby, con il furetto Puzzetta. Il giorno del suo compleanno, per\u00f2, Vanessa scopre che Tiphany \u00e8 un'approfittatrice e la caccia di casa, rompendo anche con Dan.\nLa decisione di Jenny di diventare una modella la fa litigare con la sua migliore amica Elise, ma, dopo la sua prima, disastrosa esperienza, le due ragazze fanno pace.\nAccoglienza.\nNel recensire i romanzi, Janet Malcolm del \"The New Yorker\" ha scritto che \"la serie appartiene alla terribile Blair, che ispira i voli di comicit\u00e0 della von Ziegesar\", definendo il personaggio \"un'anti-eroina\" e paragonandola a figure letterarie quali Becky Sharp e Lizzie Eustace. Lo scrittore Harry Edwin Eiss ha invece criticato la raffigurazione della bulimia di Blair, trattata come fonte di gossip."}
{"id": "2136969", "revid": "599013", "url": "https://it.wikipedia.org/wiki?curid=2136969", "title": "Questo piccolo grande amore", "text": ""}
{"id": "2136971", "revid": "767487", "url": "https://it.wikipedia.org/wiki?curid=2136971", "title": "Melma (fiume)", "text": "Il Melma \u00e8 un fiume del Veneto, in provincia di Treviso.\nNasce da risorgive nei dintorni di Lancenigo di Villorba e si getta quindi nel Sile dopo aver attraversato il centro di Silea. Fino al 1935 quest'ultima si chiamava \"Melma\" proprio per la presenza del corso d'acqua.\nMelma deriva dal longobardo \"melm\" (\"sabbia fine\" e quindi \"terreno sabbioso\"); il termine, latinizzato in \"melma\", ha assunto poi il significato attuale, con il quale, tuttavia, l'origine del toponimo non ha nulla a che vedere. A conferma di ci\u00f2, il fatto che non si \u00e8 mai avuta notizia di paludi e acquitrini lungo il corso d'acqua, ma, anzi, di terreni fertili e boschi."}
{"id": "2136974", "revid": "729019", "url": "https://it.wikipedia.org/wiki?curid=2136974", "title": "Headphone Dust", "text": "La Headphone Dust \u00e8 un'etichetta discografica indipendente britannica fondata dal musicista Steven Wilson per produrre i propri dischi. L'etichetta distribuisce dischi per Bass Communion e IEM ed edizioni limitate di lavori dei Porcupine Tree su vinile."}
{"id": "2136975", "revid": "543975", "url": "https://it.wikipedia.org/wiki?curid=2136975", "title": "Ke jian hao shiguang", "text": "K\u00e8 ji\u0101n h\u01ceo sh\u00edgu\u0101ng ()) \u00e8 una serie televisiva cinese adattata dall'italiana \"Quelli dell'intervallo\"."}
{"id": "2136976", "revid": "109651", "url": "https://it.wikipedia.org/wiki?curid=2136976", "title": "Prikoly na peremenke", "text": "Prikoly na peremenke (, letteralmente \"Divertimento durante la pausa\") \u00e8 una serie televisiva russa, adattamento dell'italiana \"Quelli dell'intervallo\"."}
{"id": "2136985", "revid": "160832", "url": "https://it.wikipedia.org/wiki?curid=2136985", "title": "Grotte della zona di Alghero", "text": ""}
{"id": "2136987", "revid": "108292324", "url": "https://it.wikipedia.org/wiki?curid=2136987", "title": "Sociedad General de Autores y Editores", "text": "La Sociedad General de Autores y Editores in italiano Societ\u00e0 generale degli autori e degli editori, \u00e8 il corrispettivo spagnolo della SIAE italiana: un ente pubblico economico a base associativa, preposto alla protezione e all'esercizio dei diritti d'autore."}
{"id": "2136991", "revid": "1226", "url": "https://it.wikipedia.org/wiki?curid=2136991", "title": "Dedalo Minosse", "text": ""}
{"id": "2136994", "revid": "125480357", "url": "https://it.wikipedia.org/wiki?curid=2136994", "title": "Siemens Gamesa", "text": "La Siemens Gamesa Renewable Energy S.A., fino al 2017 Gamesa Corporaci\u00f3n Tecnol\u00f3gica, S.A. e originariamente Grupo Auxiliar Metal\u00fargico S.A., \u00e8 un'azienda multinazionale di nuove tecnologie applicate in settori emergenti: robotica, microelettronica, materiali composti.\nLa sua filiale \"Gamesa Aeron\u00e1utica\" \u00e8 specializzata in ingegneria, fabbricazione di grandi strutture o parti complete di aerei e elicotteri.\nStoria.\nNel 1994 nasce \"Gamesa E\u00f3lica\", impresa che si occupata di aerogeneratori, con anche attivit\u00e0 di promozione e costruzione di parchi eolici cominciata nel 1995.\nGamesa \u00e8 tra le prime aziende promotrici di energia eolica in 13 paesi.\nIl 31 ottobre 2000 \u00e8 entrata in borsa.\nIl 3 aprile 2017 si concretizza la fusione tra Gamesa e Siemens Wind Power, con la nascita di Siemens Gamesa."}
{"id": "2136996", "revid": "1409041", "url": "https://it.wikipedia.org/wiki?curid=2136996", "title": "Enercon", "text": "L'Enercon GmbH \u00e8 un'impresa tedesca, terza nel mondo produttrice di turbine eoliche, ed \u00e8 stata prima in Germania per molti anni. Ha sede a Aurich."}
{"id": "2136997", "revid": "729019", "url": "https://it.wikipedia.org/wiki?curid=2136997", "title": "Musea", "text": "La Musea \u00e8 un'etichetta discografica francese dedicata al progressive rock, fondata nel 1985.\nFondata da Bernard Gueffier e Francis Grosse nel 1985, insieme ad un piccolo gruppo di amici (Daniel Adt, Alain Juliac, Alain Robert, Thierry Sportouche, Jean-Claude Granjeon, Pascal Ferry, Thierry Moreau e Fran\u00e7ois Arnold)."}
{"id": "2136999", "revid": "1005847", "url": "https://it.wikipedia.org/wiki?curid=2136999", "title": "Elezioni presidenziali a Cipro del 2008", "text": "Le elezioni presidenziali a Cipro del 2008 si tennero il 17 e il 24 febbraio; videro la vittoria di Dimitris Christofias, sostenuto dal Partito Progressista dei Lavoratori."}
{"id": "2137003", "revid": "124473813", "url": "https://it.wikipedia.org/wiki?curid=2137003", "title": "Radiant Records", "text": "La Radiant Records \u00e8 un'etichetta discografica statunitense fondata nel 1998 dal cantautore e polistrumentista Neal Morse. \u00c8 stata principalmente un'etichetta privata, dedita a edizioni proprie e degli Spock's Beard."}
{"id": "2137004", "revid": "1305772", "url": "https://it.wikipedia.org/wiki?curid=2137004", "title": "Tocario", "text": ""}
{"id": "2137008", "revid": "71433", "url": "https://it.wikipedia.org/wiki?curid=2137008", "title": "The Argentine", "text": ""}
{"id": "2137016", "revid": "7969", "url": "https://it.wikipedia.org/wiki?curid=2137016", "title": "HSA", "text": ""}
{"id": "2137022", "revid": "22932899", "url": "https://it.wikipedia.org/wiki?curid=2137022", "title": "Cantieri Navali ed Officine Meccaniche di Venezia", "text": ""}
{"id": "2137024", "revid": "301422", "url": "https://it.wikipedia.org/wiki?curid=2137024", "title": "Rosa Alpina", "text": ""}
{"id": "2137031", "revid": "36426", "url": "https://it.wikipedia.org/wiki?curid=2137031", "title": "Chiesetta di San Michele (Parabiago)", "text": ""}
{"id": "2137040", "revid": "1924342", "url": "https://it.wikipedia.org/wiki?curid=2137040", "title": "Revolverheld", "text": "I Revolverheld sono un gruppo rock tedesco, formatosi ad Amburgo nel 2003.\nIniziarono con il nome \"Manga\", l'anno successivo cambiarono nome in \"Tsunamikiller\", ma dopo lo scalpore del maremoto avvenuto in Indonesia, lo cambiarono definitivamente in \"Revolverheld\".\nStoria del gruppo.\nI Revolverheld iniziano la loro carriera come gruppo spalla di Donots, Silbermond e Udo Lindenberg. Iniziano a farsi conoscere dalle emittenti radio con la canzone \"Rock 'n' Roll\". Nel febbraio 2005 i Revolverheld firmano il loro primo contratto con la Sony BMG Music \nEntertainment e nello stesso anno gli viene assegnato il \"Domestic Label Columbia Deutschland\". \nIl primo singolo della band, \"Generation Rock\", esce nel giugno del 2005, ed entra subito nelle classifiche tedesche. Insieme al produttore Clemens Matznick, incidono l'album di debutto omonimo \"Revolverheld\", che esce nel settembre del 2005. Il secondo singolo dell'album \u00e8 la ballata rock \"Die Welt steht still\", che nella prima settimana arriva al 16\u00ba posto delle classifiche. Il 3 febbraio 2006 esce il terzo singolo \"Freunde bleiben\", con il quale partecipano al festival al Bundesvision Song Contest 2006 il 9 febbraio a Wetzlar, in cui si piazzano al secondo posto.\nIl quarto singolo del loro album di debutto \u00e8 \"Mit dir chilln\", pubblicato il 23 gennaio 2006. Dopo una votazione su Internet, vincono inoltre il 7 dicembre 2006 il premio musicale \"Eins Live Krone\" come \"Migliore Novit\u00e0 2006\" con il 41% dei voti.\nIl 25 maggio 2007 esce il secondo album \"Chaostheorie\". Il primo singolo estratto, \"Ich werd' die Welt ver\u00e4ndern\", pubblicato il 27 aprile dello stesso anno, sale sino alla posizione ventuno nelle classifiche tedesche. Il secondo singolo, \"Du Explodierst\", viene pubblicato in edizione limitata (5555 copie). I costumi del video si ispirano al film Uhrwerk Orange.\nIl 14 settembre 2007 esce il nuovo singolo \"Unzertrennlich\", che raggiunge il 45\u00ba posto nelle classifiche tedesche. Nel video un gruppo di ragazzi e ragazze sono in un campeggio, e col il passare del tempo due giovani si avvicinano sempre di pi\u00f9 e alla fine si baciano. Successivamente l'uno allontana l'altro, e si evitano. Se i due diventeranno poi una coppia non \u00e8 chiaro, per\u00f2 alla fine il ragazzo mette la mano sulla spalla dell'altro ragazzo in macchina e l'amicizia ha la possibilit\u00e0 di continuare. Kristoffer, uno dei due chitarristi e co-produttori dell'album, in un'intervista ha affermato che non avevano intenzione di raccontare una tipica storia ragazzo-incontra-ragazza. La band stessa appare nel video quasi alla fine e soltanto per alcuni secondi.\nIl gruppo \u00e8 stato nominato dal Deutschen Fu\u00dfball-Bund per cantare la canzone per i sostenitori della squadra di calcio nazionale tedesca per gli europei 2008, intitolata \"Helden 2008\".\nNel 2010 esce il terzo album della band, \"In Farbe\".\nDiscografia.\nL'album d'esordio usc\u00ec nel Settembre 2005 e prese il nome del gruppo (appunto Revolverheld), ebbe un grande successo in Germania, tanto da piazzarsi al 7\u00ba posto della classifica degli album pi\u00f9 venduti nella loro nazione con circa 500.000 copie.\nL'album contiene 12 brani, tra cui i pi\u00f9 famosi \"Generation Rock\", \"Die Welt steht still\" e \"Mit dir Chilln\".\nIl loro secondo album, \"ChaosTheorie\", usc\u00ec nel maggio 2007.\nEbbe un successo addirittura maggiore del loro album d'esordio, piazzandosi al 3\u00ba posto degli album pi\u00f9 venduti in tutta la Germania con pi\u00f9 di 1 milione di copie vendute. Contiene 13 brani, tra cui i pi\u00f9 conosciuti \"Gegen Die Zeit\", \"Hologramm\", \"Du explodierst\", \"Ich werd' die Welt ver\u00e4ndern\" e \"Unzertrennlich\".\nIl gruppo ebbe tanto successo in Germania, talmente da decidere di mettere sul mercato il CD \"ChaosTheorie\" in edizione limitata con il loro singolo \"Helden 2008\" (dedicato alla nazionale Tedesca impegnata agli Europei), che in Germania si piazz\u00f2 al 2\u00ba posto della Media Control Charts."}
{"id": "2137046", "revid": "599013", "url": "https://it.wikipedia.org/wiki?curid=2137046", "title": "Melma", "text": ""}
{"id": "2137047", "revid": "767487", "url": "https://it.wikipedia.org/wiki?curid=2137047", "title": "Kristen Nygaard", "text": "Carriera.\nInizi\u00f2 a giocare nelle giovanili dell'Holstebro BK.\nSi trasferisce poi nel IHF Aarhus con la quale riesce a segnare 25 reti in 22 presenze nella prima stagione, portando la squadra nella seconda divisione del campionato danese, ed ottenendo la convocazione in Nazionale per i Giochi Olimpici del 1972, torneo in cui segno un gol.\nNell'ottobre del 1972 passa in Eredivisie nell' dove la sua permanenza dura dieci anni, riuscendo negli ultimi due a vincere il campionato olandese per la prima volta e arrivare nella finale della Coppa UEFA (poi persa contro l'Ipswich Town).\nAlla fine della sua carriera decise di passare nel campionato francese, al N\u00eemes Olympique, per poi finire in club pi\u00f9 piccoli.\nDopo il ritiro dall'attivit\u00e0 agonistica allen\u00f2 il N\u00eemes Olympique nella stagione 1986-1987."}
{"id": "2137068", "revid": "111325", "url": "https://it.wikipedia.org/wiki?curid=2137068", "title": "Mobile Suit Gundam MS IGLOO 2", "text": ""}
{"id": "2137075", "revid": "729019", "url": "https://it.wikipedia.org/wiki?curid=2137075", "title": "Tanya James", "text": "Biografia.\nInizia la sua carriera cinematografica a 19 anni nel film pornografico \"Real Sex Magazine 56\" del regista William Witrock e viene subito notata dagli addetti ai lavori che le offrono numerose parti per gli anni successivi. Nel 2003 prende parte ai \"Nightmoves Adult Entertainment Awards\" a Tampa e nel 2004 partecipa all'AVN Adult Entertainment Expo.\nLa sua carriera procede spedita diventando una delle attrici pornografiche pi\u00f9 richieste del settore ma, per non ben precisati motivi, tra il 2005 ed il 2007 decide di prendersi un periodo di pausa lavorativa. Durante questo periodo di inattivit\u00e0 decide di sottoporsi ad un intervento di mastoplastica additiva.\nIl 2008 \u00e8 l'anno della rinascita, firma un contratto in esclusiva con \"Zero Tolerance\" e \"Third Degree\" cos\u00ec da ritornare sul set prendendo parte a numerosi film tra cui uno, \"I Am Tanya James\", dove ricopre il ruolo di protagonista. viene rappresentata dall'agenzia di modelle \"LA Direct Models\".\nHa tre piercing: uno sulla narice sinistra, uno sull'ombelico ed uno sulla lingua."}
{"id": "2137077", "revid": "1573940", "url": "https://it.wikipedia.org/wiki?curid=2137077", "title": "The yasumi jikan", "text": " \u00e8 una serie televisiva giapponese, adattamento dell'italiana Quelli dell'intervallo."}
{"id": "2137079", "revid": "510847", "url": "https://it.wikipedia.org/wiki?curid=2137079", "title": "Analisi e sintesi", "text": "Il concetto di analisi, metodo filosofico della conoscenza, nella filosofia europea, da Cartesio in poi, \u00e8 spesso (ma non necessariamente) collegato a quello di sintesi. Laddove i due concetti siano posti in relazione fra loro, essi designano due momenti complementari e contrapposti della riflessione. \nAristotele.\nI due termini si ravvisano in realt\u00e0 gi\u00e0 nella filosofia aristotelica, con un significato diverso: l'analisi in questo caso consisteva nello scomporre il ragionamento nei sillogismi, questi nelle varie figure e queste nelle proposizioni ; la sintesi era il rapporto che univa il soggetto al predicato nella proposizione e l'atto stesso del pensiero che operava sinteticamente.\nCartesio.\nPer Cartesio l'analisi e la sintesi effettuano un'operazione di scomposizione e composizione che riguarda la conoscenza: l'analisi permette di identificare gli effetti dipendenti dalle loro cause, mentre la sintesi procede ripercorrendo e restaurando i rapporti identificati dall'analisi: in termini pi\u00f9 generali l'analisi consiste nel dividere il problema conoscitivo nelle sue parti componenti pi\u00f9 semplici, con l'avvertenza di non procedere troppo con la scomposizione per non perdere il senso complessivo del problema (il che accadrebbe se lo si frantumasse in parti troppo piccole); la sintesi consiste nel rimettere assieme le parti analizzate identificando in questo modo la giusta struttura e composizione del problema da risolvere.\nIn Cartesio l'analisi procede con fini euristici mentre alla sintesi \u00e8 affidata l'esposizione.\nLogica di Port-Royal.\nNel 1662 con il titolo di \"La Logique ou l'art de penser, contenant outres les r\u00e8gles communes, plusieurs observations nouvelles, propres \u00e0 former le jugement.\" Antoine Arnauld e Pierre Nicole, due fra i principali esponenti del giansenismo, pubblicarono un trattato di logica che si caratterizzava, per l'inserimento, oltre ai consueti capitoli dedicati al concetto, al giudizio e al ragionamento, di un quarto capitolo, dedicato al metodo, rifacentesi al pensiero di Cartesio e all'opera \"L'arte della persuasione\" di Blaise Pascal.\nLa logica di Port-Royal si caratterizza, contro ogni nominalismo, per un orientamento funzionalista: tema principale infatti non sono i nomi o i segni, ma le modalit\u00e0 con cui la mente opera i collegamenti fra i vari nomi. In questo senso va inteso il riferimento all'arte di pensare: la logica infatti non \u00e8 qui intesa dal punto di vista formale, come costruzione pura di ragionamenti deduttivi, ma come un metodo per condurre la mente alla conoscenza di idee chiare e distinte, quindi alla scoperta e all'invenzione: questo sar\u00e0 reso possibile identificando il metodo sintetico come un procedimento dimostrativo tipico del metodo assiomatico.\nKant.\nNel 1764 nell'opera \"Indagine sulla distinzione dei principi della teologia naturale e della morale\" Kant interpret\u00f2 analisi e sintesi come un metodo utilizzato per operare su i concetti: in particolare il metodo sintetico viene usato nelle matematiche producendo concetti tramite definizioni che accorpano in modo arbitrario concetti pi\u00f9 semplici, mentre il metodo analitico, usato in filosofia, cerca confusamente, tramite la divisione, di cogliere le caratteristiche principali di un concetto gi\u00e0 posseduto.\nNei \"Prolegomeni\" il metodo analitico inizia da un dato e lo analizza per scoprire le basi della sua possibilit\u00e0, il metodo sintetico mette assieme, procedendo in maniera opposta, i principi del dato per verificarne la possibilit\u00e0.\nSarebbe errato riportare questa divisione tra i due metodi complementari alla distinzione kantiana tra giudizi analitici e sintetici poich\u00e9 ad esempio il metodo analitico pu\u00f2 servirsi di giudizi sintetici e viceversa.\nKant usa il termine sintetico anche a proposito dell'attivit\u00e0 unificatrice, raggruppante, dell'intelletto e della ragione e se ne serve anche per indicare come sintetico il prodotto di quella attivit\u00e0: cos\u00ec, per esempio, definisce l'esperienza come \u00abla sintesi secondo concetti dell'oggetto dei fenomeni in generale\u00bb: le categorie, gli \"a priori\", dell'intelletto, infatti unificano il contenuto dei dati fenomenici stabilendo tra loro dei rapporti come ad esempio quello di causa-effetto.\nIdealismo e spiritualismo.\nIl concetto di sintesi fu molto utilizzato dalle correnti idealistiche e spiritualistiche che se ne servirono per indicare un'attivit\u00e0 unificatrice razionale o spirituale.\nSul valore conoscitivo dell'analisi, come metodo capace di identificare gli elementi che costituiscono l'oggetto sottoposto all'analisi, gli idealisti si divisero: per Schelling ci\u00f2 che conta \u00e8 l'apprensione immediata dell'oggetto tramite l'intuizione, mentre per Hegel l'analisi \u00e8 una tappa fondamentale del percorso dialettico razionale che coglier\u00e0 nella sintesi l'oggetto nella sua unit\u00e0 e totalit\u00e0, conservando la complessit\u00e0 evidenziata dall'analisi.\nPensiero contemporaneo.\nIl concetto di analisi nel panorama culturale odierno \u00e8 mantenuto in nuove scuole filosofiche ed esperienze culturali come la \"psicoanalisi\" che applica il metodo analitico a fenomeni psichici complessi riportandoli a principi fondamentali pi\u00f9 semplici. Di Martin Heidegger \u00e8 la denominazione di \"analitica esistenziale\" rivolta a scoprire le strutture essenziali della condizione umana nel mondo. L\"'analisi intenzionale\" di Husserl esamina i contenuti della coscienza per individuare i procedimenti con cui essa si organizza. \nLa \"filosofia analitica\" \u00e8 un indirizzo filosofico del XX secolo diffuso in Europa e nel mondo anglosassone che vuole dare alla filosofia dignit\u00e0 scientifica analizzando un settore specifico dell'esperienza o una descrizione particolare della realt\u00e0, evidenziandone gli elementi costitutivi e facendo vedere come essi rimandino ad elementi primitivi pi\u00f9 semplici o almeno meno problematici."}
{"id": "2137081", "revid": "51323", "url": "https://it.wikipedia.org/wiki?curid=2137081", "title": "Sintesi (filosofia)", "text": ""}
{"id": "2137107", "revid": "599013", "url": "https://it.wikipedia.org/wiki?curid=2137107", "title": "Allan Gaarde", "text": "Ha giocato in Danimarca nel Vejen, nell'Aalborg e nel Vejle, dove ha chiuso la carriera, in Italia nell' e in Norvegia nel Viking"}
{"id": "2137114", "revid": "104265", "url": "https://it.wikipedia.org/wiki?curid=2137114", "title": "Ancillary data", "text": "Il termine inglese Ancillary data (abbreviato talvolta ANC data e reso spesso in italiano come dati ausiliari) indica, nel contesto della tecnologia televisiva, l'integrazione e la trasmissione di informazioni non video all'interno di flusso video. Il caso pi\u00f9 comune e pi\u00f9 diffusamente usato \u00e8 l'integrazione di canali di audio digitale in un segnale SDI.\nGli Ancillary data sono definiti dallo standard \"SMPTE 291M: Ancillary Data Packet and Space Formatting\". \nDettagli tecnici.\nPosizionamento.\nI pacchetti dei metadati possono essere posizionati ovunque all'interno di un flusso SDI, con le seguenti eccezioni:\nUna divisione comunemente applicata \u00e8 tra due tipi di pacchetti, in base al posizionamento. Alcuni tipi specifici di Ancillaty data sono spesso obbligatoriamente di uno o dell'altro tipo.\nI pacchetti posizionati nelle zone appartenenti sia agli intervalli orizzontali che a quelli verticali ono considerati HANC.\nFormato dei pacchetti.\nTutti i pacchetti ANC devono iniziare con una sequenza di start; per le interfacce a componenti (l'unico tipo di interfaccia video seriale in uso oggi), questa sequenza \u00e8 \"0 0x3FF 0x3FF\", sequenza che non \u00e8 consentita in nessun altro punto del flusso video. \nDopo la sequenza di start, seguono tre parole:\nDID.\nIl Data Identifier (insieme allo SDID, se usato), indica a quale tipo di dati corrisponde il pacchetto. I Data Identifier assumono valori da 1 a 255, lo 0 \u00e8 riservato. Dal momento che l'interfaccia SDI \u00e8 a 10 bit, la parola \u00e8 codificata come segue:\nQuindi un valore esadecimale 61 \u00e8 codificato come 161, mentre 63 come 263. Si noti come lo schema di codifica garantisce che non sia mai utilizzato un valore riservato nell'interfaccia (0-3 e 1020-1023).\nSe il DID \u00e8 128 (80 esadecimale) o maggiore, il pacchetto viene definito pacchetto di tipo 1: in questo caso il DID \u00e8 tutto ci\u00f2 che serve per identificare il pacchetto e la parola seguente \u00e8 un Block Data Number. Viceversa, se il DID \u00e8 inferiore a 128, il pacchetto \u00e8 un pacchetto di tipo 2 e le parole che seguono sono i Secondary Data Identifier; il pacchetto \u00e8 identificato dalla coppia DID e SDID.\nSDID.\nLo SDID \u00e8 velido solo se il DID \u00e8 inferiore a 128 (80 esadecimale). Lo SDID \u00e8 nominalmente un valore a 8 bit, da 0 a 255. \u00e8 codificato nello stesso modo del DID.\nPer esempio, una coppia DID/SDID di \"161 101\" (esadecimali) corrispondono a un DID pari a 61 e uno SDID pari a 1 (una volta rimossi i due MSB: questi due valori sono definiti dallo standard \"SMPTE 334M\", e contengono i sottotitoli delle trasmissioni DTV.\nDBN.\nValido solo per DID superiori a 128 (80 esadecimale), il DBN \u00e8 usato per identificare pacchetti multipli dello stesso tipo. Per ogni pacchetto il DBN \u00e8 incrementato di uno, nell'intervallo da 1 a 255 (da 1 a FF esadecinale), il valore 0 \u00e8 riservato, quindi \"illegale\".\nIl DBN \u00e8 un valore a 8 bit, codificato nello stesso modo dello SDID.\nDC.\nIl Data Count \u00e8 un valore a 8 bit, codificato allo stesso modo del DID, che indica quanti UDW seguono, da 0 a 255.\nUDW.\nUser data words, il contenuto attivo del pacchetto ANC, cio\u00e8 i dati veri e propri. Non esiste una definizione a livello SMPTE dei dati contenuti in questi pacchetti, l'unica restrizione \u00e8 che non possono contenere valori riservati, (da 0-3 a 1020-1023). Molti dei dati sono codificati a 8 bit nello stesso modo degli header.\nChecksum.\nIl checksum \u00e8 calcolato tramite la somma (modulo 512) dei bit 0-8 (quindi escludendo il 9), di tutte le parole nel pacchetto, tranne la sequenza di start. Il bit 9 del checksum \u00e8 il bit 8 invertito.\nLa parola di checksum non contiene un bit di parit\u00e0 ma tutti i bit di parit\u00e0 delle altre parole sono incluse nel calcolo.\nUtilizzo.\nGli usi degli Ancillary data sono molteplici:\nAudio embedded.\nL'audio embedded (reso in italiano anche come audio embeddato) \u00e8 un flusso audio trasportato all'interno di un flusso video. Di solito, anche se non necessariamente, si tratta dei canali audio associato al video in questione. Due standard SMPTE, \"SMPTE 272M\" (SD) e \"SMPTE 299M\" (HD) definisco il modo in cui i dati audio sono inseriti nel video. Entrambi gli standard prevedono fino a 16 canali di audio digitale PCM, divisi in quattro gruppi e di solito codificati nel formato AES3. In entrambi i casi, i pacchetti audio sono posizionati come HANC nello spazio dei dati Cb/Cr\u00a0(crominanza).\nGli standard definiscono anche dei \"pacchetti di controllo audio\", inseriti nello spazio dei dati Y e inseriti su ogni semiquadro due linee dopo il punto di commutazione. Questi pacchetti contengono metadati relativi all'audio, come le temporizzazioni, i canali presenti, ecc.\nI pacchetti audio sono di tipo 1.\nEDH.\nI pacchetti EDH sono utilizzati per la rivelazione e la gestioni di errori di trasmissione sui flussi video a definizione standard. Non sono necessari sui flussi HD poich\u00e9 questi ultimi integrano un controllo CRC. "}
{"id": "2137115", "revid": "287204", "url": "https://it.wikipedia.org/wiki?curid=2137115", "title": "Los Angeles Lakers 2003-2004", "text": "La stagione 2003-04 dei Los Angeles Lakers fu la 55\u00aa nella NBA per la franchigia.\nI Los Angeles Lakers vinsero la \"Pacific Division\" della \"Western Conference\" con un record di 56-26. Nei play-off vinsero il primo turno con gli Houston Rockets (4-1), la semifinale di conference con i San Antonio Spurs (4-2), la finale di conference con i Minnesota Timberwolves (4-2), perdendo poi la finale NBA con i Detroit Pistons (4-1).\nPlay-off.\nPrimo turno.\nGara 1\nGara 2\nGara 3\nGara 4\nGara 5\nSemifinali di Conference.\nGara 1\nGara 2\nGara 3\nGara 4\nGara 5\nGara 6\nFinale di Conference.\nGara 1\nGara 2\nGara 3\nGara 4\nGara 5\nGara 6\nNBA Finals 2004.\nGara 1\nGara 2\nGara 3\nGara 4\nGara 5\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2137122", "revid": "1305772", "url": "https://it.wikipedia.org/wiki?curid=2137122", "title": "Record oceaniani del nuoto", "text": "I record oceaniani del nuoto sono i tempi pi\u00f9 veloci mai nuotati in una competizione, da un nuotatore rappresentante una nazione dell'Oceania. Tutti i record vengono ratificati dall'Oceania Swimming Association.\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "2137125", "revid": "287204", "url": "https://it.wikipedia.org/wiki?curid=2137125", "title": "Il diario segreto di Maria Antonietta", "text": "Il diario segreto di Maria Antonietta \u00e8 un romanzo-diario scritto dall'americana Carolly Erickson, gi\u00e0 autrice di una biografia storica sulla regina di Francia. Come affermato dall'autrice stessa, questo libro: "}
{"id": "2137130", "revid": "1305772", "url": "https://it.wikipedia.org/wiki?curid=2137130", "title": "La volpe", "text": ""}
{"id": "2137131", "revid": "287204", "url": "https://it.wikipedia.org/wiki?curid=2137131", "title": "Bloomington (Indiana)", "text": "Bloomington \u00e8 un comune (\"city\") degli Stati Uniti d'America e capoluogo della contea di Monroe nello Stato dell'Indiana. La popolazione era di persone al censimento del 2010, il che la rende la settima citt\u00e0 pi\u00f9 grande dello Stato e la quarta pi\u00f9 grande al di fuori dell'area metropolitana di Indianapolis. La citt\u00e0 \u00e8 stata fondata nel 1818 da un gruppo di coloni provenienti dal Kentucky, dal Tennessee, dalle Caroline e dalla Virginia, che erano cos\u00ec impressionati di vedere un \"paradiso di fiori\", che loro lo chiamavano Bloomington.\nStoria.\nBloomington \u00e8 stata fondata nel 1818. Un ufficio postale \u00e8 in funzione presso Bloomington dal 1825. Bloomington \u00e8 stata incorporata nel 1827.\nGeografia fisica.\nSecondo lo United States Census Bureau, ha un'area totale di 23,359 miglia quadrate ().\nIstruzione.\n\u00c8 sede dell'Indiana University dove si laure\u00f2 e insegn\u00f2 lo scrittore Ross Lockridge Jr. nativo della cittadina.\nSociet\u00e0.\nEvoluzione demografica.\nSecondo il censimento del 2010, Bloomington ha abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 \u00e8 formata dall'83,0% di bianchi, il 4,6% di afroamericani, lo 0,3% di nativi americani, l'8,0% di asiatici, lo 0,1% di oceanici, l'1,2% di altre razze, e il 3,0% di due o pi\u00f9 etnie. Ispanici o latinos di qualunque razza erano il 3,5% della popolazione."}
{"id": "2137133", "revid": "2039709", "url": "https://it.wikipedia.org/wiki?curid=2137133", "title": "Franco Tassi", "text": "Biografia.\nSi laurea in Giurisprudenza nel 1962 e successivamente in Scienze Biologiche.\nGi\u00e0 docente di ecologia applicata alla facolt\u00e0 di Veterinaria dell'Universit\u00e0 di Napoli e di conservazione della natura all'Universit\u00e0 di Camerino facolt\u00e0 di Scienze Biologiche, dal 1967, e per oltre un ventennio, \u00e8 stato tra i membri del Consiglio nazionale del WWF Italia, mentre nel 1977 \u00e8 stato il promotore (e ne \u00e8, ancora oggi, il coordinatore) del \"Comitato parchi nazionali e riserve analoghe\" che, patrocinato dai Ministeri dell'Ambiente (dal 1987) e della Marina mercantile (dal 1988), raggruppa i responsabili di tutti i parchi nazionali. \u00c8 noto soprattutto per essere stato direttore del Parco nazionale d'Abruzzo, Lazio e Molise per oltre trenta anni, dal 1969 al 2002.\nSotto la sua direzione, nel Parco abruzzese sono stati realizzati importanti interventi, tra i quali l'ampliamento del territorio protetto e l'istituzione della Zona di protezione esterna, che hanno rappresentano una netta discontinuit\u00e0 con le precedenti politiche di amministrazione, e che sono andate nella direzione di una tutela ambientale anche associata ad uno sviluppo delle arti, dei mestieri e delle costruzioni tradizionali come elemento di armonizzazione del tessuto socioeconomico dell'area protetta. Tale modello \u00e8 venuto alla ribalta internazionale, in particolare negli anni Ottanta, per l'inaspettato indotto che vantavano i piccoli paesi del Parco.\nSecondo una tesi del 1998, per via di una gestione pragmatica, anche rivolta alla demolizione delle costruzioni abusive realizzate negli anni della speculazione edilizia, registratasi nel Parco Nazionale d'Abruzzo negli anni Sessanta, Franco Tassi sarebbe stato \u00abl'uomo pi\u00f9 denunciato d'Italia\u00bb, con all'attivo (dato riferito al 1997) oltre 800 procedimenti giudiziari. \nAutore di numerose pubblicazioni di carattere sia scientifico sia divulgativo sulle tematiche dell'ambiente e della conservazione della natura, si ricorda il lungo sodalizio formato con Fulco Pratesi per la stesura dei volumi monografici della nota collana \"Guida alla natura d'Italia\" edita dalla Arnoldo Mondadori.\nQuestioni giudiziarie.\nNel 2002 il Consiglio di amministrazione dell'Ente Parco lo ha rimosso dal ruolo, poich\u00e9 sarebbe venuto meno il rapporto fiduciario in relazione ad un'indagine della magistratura legata al ritrovamento di alcune microspie nella sala delle riunioni del Parco stesso. L'accusa, tuttavia, si \u00e8 dimostrata infondata. \n\u00c8 stato invece condannato a due anni di reclusione per peculato dal Tribunale dell'Aquila, e per danno d'immagine dalla Corte dei Conti. Il collegio giudicante ha confermato la condanna ritenendo che sussistessero i criteri applicati dal primo giudice \u201cquali, la particolare qualifica apicale posseduta dall\u2019interessato, al momento della commissione dell\u2019illecito; il notevole grado di disvalore sociale, connesso al delitto di peculato, che fu agevolato dalla totale confusione dei conti dell\u2019Ente Parco; il riflesso negativo sui cittadini-utenti della disinvoltura con cui si utilizza il denaro pubblico, che ingenera \u2013 inevitabilmente \u2013 la convinzione dell\u2019insensibilit\u00e0 e superficialit\u00e0 degli Organi apicali delle Istituzioni all\u2019uso del denaro pubblico medesimo.\u201d. Il risarcimento stabilito dai giudici \u00e8 stato quantificato in 245.363,04 euro per spese ritenute illecite quali il finanziamento al Comitato Parchi, utilizzo improprio dell'appartamento di propriet\u00e0 dell'ente, spese di missione e utilizzo delle carte di credito dell'ente."}
{"id": "2137134", "revid": "17654", "url": "https://it.wikipedia.org/wiki?curid=2137134", "title": "Les Contes d'Hoffmann", "text": ""}
{"id": "2137138", "revid": "287204", "url": "https://it.wikipedia.org/wiki?curid=2137138", "title": "Mikveh Israel", "text": "Mikveh Israel (\u05de\u05e7\u05d5\u05d4 \u05d9\u05e9\u05e8\u05d0\u05dc; \"Speranza di Israele\") fu la prima scuola ebraica di agricoltura in Palestina. Il nome deriva da due passaggi nel Libro di Geremia - Jeremia 14:8 e 17:13. Fu proposto da Wolf Grinstein, uno dei primi studenti della scuola, che in seguito insegn\u00f2 l\u00ec.\nCharles Netter della Alleanza israelitica universale fond\u00f2 la scuola nel 1870 su un pezzo di terra a sud-est di Tel-Aviv, affittata dal Sultano Turco. Netter fu il primo direttore. In seguito, il barone Edmond James de Rothschild contribu\u00ec al mantenimento della scuola."}
{"id": "2137151", "revid": "1123126", "url": "https://it.wikipedia.org/wiki?curid=2137151", "title": "Chiesa di San Giovanni Battista (Ain Karem)", "text": "La chiesa di San Giovanni Battista \u00e8 un luogo di culto cattolico di Ain Karem, nella periferia di Gerusalemme.\nStoria.\nL'originale santuario dedicato a san Giovanni Battista fu costruito dai crociati ed in seguito distrutto dagli arabi di Saladino, che lo trasformarono in un caravanserraglio. Nel XVII secolo fu restituito ai cristiani, ed i francescani iniziarono un'opera di recupero e restauro delle vecchie strutture. La chiesa attuale risale alla fine del XIX secolo.\nDescrizione.\nL'interno della chiesa, a tre navate, presenta pregevoli ornamenti; in fondo alla navata destra una scala conduce ad una grotta naturale che si ritiene facesse parte della casa di Zaccaria, ed in cui nacque Giovanni Battista.\nDurante i lavori di restauro, nel 1885, fu scoperto sotto l'attuale portico una cappella risalente al V-VI secolo con due sepolcri di epoca romana scavati nella roccia; un mosaico con iscrizione attribuiva le tombe a due martiri cristiani. La tradizione cristiana successiva indic\u00f2 questi sepolcri come il luogo di sepoltura dei bambini fatti uccidere da Erode nel tentativo di colpire Ges\u00f9 (vedi Strage degli innocenti in Matteo ).\nAccanto a questa prima cappella ne fu scoperta una seconda, con pavimento musivo risalente all'epoca bizantina. Inoltre sotto il piazzale antistante la chiesa furono scoperti vasi di epoca erodiana, con una statua di \"Venere pudica\".\nAnnesso alla chiesa si trova il convento dei frati minori, in cui \u00e8 ospitato il seminario filosofico-teologico della Custodia di Terra Santa."}
{"id": "2137155", "revid": "1318658", "url": "https://it.wikipedia.org/wiki?curid=2137155", "title": "Freida Pinto", "text": "Ha raggiunto la fama a livello internazionale prendendo parte a \"The Millionaire\" nel 2008, film che ha segnato il suo debutto. La sua interpretazione fu bene accolta e le valse la vittoria del Breakthrough Performance Award al Palm Springs International Film Festival e lo Screen Actors Guild Award per il miglior cast cinematografico, oltre alla candidatura ai Premi BAFTA come miglior attrice non protagonista e agli MTV Movie Awards.\nBiografia.\nFreida Pinto \u00e8 nata a Mumbai da una famiglia cattolica originaria di Mangalore. Il padre Frederick Pinto Neerude \u00e8 un manager della Bank of Baroda; la madre Sylvia Pinto Derebail \u00e8 preside della \"St. John's High School\" di Goregaon, una localit\u00e0 di Mumbai. Ha una sorella maggiore, Sharon, produttrice associata di NDTV, un canale televisivo di notizie indiano. La Pinto aspirava a diventare un'attrice sin dall'et\u00e0 di cinque anni. Studi\u00f2 alla \"Carmel of St. Joseph School\" di Malad, a Mumbai, dove praticava sport e cantava nel coro della scuola. A dieci anni la vittoria di Sushmita Sen a Miss Universo 1994 la ispir\u00f2 a diventare attrice e fu un punto di svolta della sua carriera. Consegu\u00ec un \"bachelor\" in anglistica al \"St. Xavier's College\" di Mumbai.\n\u00c8 un'abile danzatrice di salsa e danza classica indiana. Mentre frequentava il college partecip\u00f2 a recite e rappresentazioni teatrali amatoriali. Nel 2005 intraprese l'attivit\u00e0 di modella per due anni e mezzo per la Elite Model Management. Fu protagonista di diverse campagne pubblicitarie televisive e cartacee di aziende come \u0160koda, Vodafone India, Visa, eBay e De Beers. Prosegu\u00ec la carriera di modella per quattro anni apparendo in spettacoli e copertine di riviste come \"Femina\" e \"FNL\". Frequent\u00f2 un corso di recitazione al \"The Barry John's Acting Studio\" di Mumbai, dove venne formata dal direttore teatrale Barry John.\nDal 2006 al 2007 ha condotto la trasmissione televisiva di viaggi \"Full Circle\". Ha poi deciso di dedicarsi al cinema, ottenendo - dopo sei mesi di provini - il ruolo della protagonista femminile nel pluripremiato \"The Millionaire\" di Danny Boyle. Grazie a questa interpretazione ha ricevuto, insieme al resto del cast, lo Screen Actors Guild Awards 2008 come miglior performance di un cast. Nel 2010 fa parte del cast del film di Woody Allen \"Incontrerai l'uomo dei tuoi sogni\", dove recita al fianco di Naomi Watts, Anthony Hopkins, Antonio Banderas e Josh Brolin, e di quello di Julian Schnabel in \"Miral\".\nVita privata.\nDopo il film \"The Millionaire\", nel 2008, ha iniziato a frequentare Dev Patel, interprete del suo co-protagonista; in seguito si sono fidanzati ufficialmente. Nel dicembre 2014 la coppia annuncia la loro separazione. Nel 2010 si \u00e8 unita alla Agassi Foundation, un'organizzazione filantropica avviata da Andre Agassi e Steffi Graf che si occupa di dare educazione ai bambini svantaggiati.\nDoppiatrici italiane.\nNelle versioni in italiano dei suoi lavori, Freida Pinto \u00e8 stata doppiata da:"}
{"id": "2137156", "revid": "74801", "url": "https://it.wikipedia.org/wiki?curid=2137156", "title": "Aurora (Illinois)", "text": "Aurora \u00e8 un comune (\"city\") degli Stati Uniti d'America che si trova prevalentemente tra le contee di Kane e DuPage, con parti che si estendono nelle contee di Kendall e Will, nello Stato dell'Illinois. La popolazione era di abitanti al censimento del 2010, il che la rende la 2\u00aa citt\u00e0 pi\u00f9 popolosa dello stato e la 114\u00aa citt\u00e0 pi\u00f9 popolosa della nazione. Fa parte dell'area metropolitana di Chicago ed \u00e8 un sobborgo di Chicago. Gli abitanti di Aurora vengono chiamati \"Auroran\".\nNel 1908, Aurora ha adottato ufficialmente il soprannome di citt\u00e0 delle luci (\"City of Lights\" in inglese), perch\u00e9 fu una delle prime citt\u00e0 degli Stati Uniti ad implementare un sistema di illuminazione stradale completamente elettrico nel 1881. Nel centro storico di Aurora si trovano il fiume Fox e Stolp Island. La citt\u00e0 \u00e8 divisa in tre regioni, West Side, che si trova sul lato ovest del fiume Fox, East Side, che si trova tra la riva orientale del fiume Fox e la linea che divide le contee di Kane e DuPage, e Far East Side/Fox Valley, che si trova sul confine orientale della contea con la citt\u00e0 di Naperville.\nGeografia fisica.\nAurora \u00e8 situata a (41.7637855, -88.2901352).\nSecondo lo United States Census Bureau, la citt\u00e0 ha una superficie totale di , dei quali di territorio e di acque interne (1,88% del totale).\nSociet\u00e0.\nEvoluzione demografica.\nSecondo il censimento del 2010, c'erano abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 59,71% di bianchi, il 10,71% di afroamericani, lo 0,51% di nativi americani, il 6,69% di asiatici, lo 0,03% di oceaniani, il 19,05% di altre razze, e il 3,29% di due o pi\u00f9 etnie. Ispanici o latinos di qualunque razza erano il 41,34% della popolazione."}
{"id": "2137158", "revid": "1123126", "url": "https://it.wikipedia.org/wiki?curid=2137158", "title": "Chiesa della Visitazione (Ain Karem)", "text": "La chiesa della Visitazione \u00e8 un luogo di culto cattolico di Ain Karem, nella periferia di Gerusalemme, che commemora l'episodio evangelico della visita di Maria alla cugina Elisabetta, come raccontato dall'evangelista Luca in ; durante il primo incontro la madre di Ges\u00f9 proclam\u00f2 la preghiera del \"Magnificat\" (Luca ).\nDescrizione.\nIl complesso sacro risulta composto da due chiese sovrapposte. La chiesa inferiore era in origine una cappella d'epoca bizantina sopra la quale i crociati avevano costruito una seconda chiesa. Con la distruzione della chiesa crociata, anche la cappella bizantina fu abbandonata e nel corso del XVI secolo era diventata abitazione privata di una famiglia araba, finch\u00e9 fu riscattata dai francescani nel 1679. La cripta della chiesa inferiore \u00e8 decorata con scene evangeliche ed \u00e8 dedicata al ricordo di Elisabetta. In una nicchia \u00e8 custodita la pietra dietro la quale si sarebbe nascosto Giovanni Battista per sfuggire alla strage ordinata da Erode il Grande con l'intento di colpire Ges\u00f9: questo episodio, narrato dal vangelo apocrifo di san Giacomo, \u00e8 descritto da un affresco nella cripta.\nLa chiesa superiore, portata a termine nel 1955 dall'architetto Antonio Barluzzi, \u00e8 dedicata alla glorificazione di Maria nella storia del cristianesimo. Nell'abside \u00e8 raffigurata la madre di Ges\u00f9 circondata da santi nel cielo e da fedeli sulla terra. Altri pannelli decorativi raffigurano: la difesa alla Sorbona dell'Immacolata Concezione di Maria da parte di Duns Scoto; la battaglia di Lepanto; le nozze di Cana (cfr. Giovanni ); il concilio di Efeso del 431 che defin\u00ec solennemente Maria \u201cMadre di Dio\u201d.\nSulle pareti del cortile \u00e8 riportato, in 41 lingue diverse, il testo del \"Magnificat\"."}
{"id": "2137159", "revid": "200568", "url": "https://it.wikipedia.org/wiki?curid=2137159", "title": "Polilattato", "text": ""}
{"id": "2137161", "revid": "73632", "url": "https://it.wikipedia.org/wiki?curid=2137161", "title": "Ponte Principe Amedeo", "text": ""}
{"id": "2137168", "revid": "56620", "url": "https://it.wikipedia.org/wiki?curid=2137168", "title": "Ragnhild J\u00f8lsen", "text": "Biografia.\nNata e cresciuta in una fattoria di Enebakk, nel sud della Norvegia, si trasfer\u00ec ad Oslo nel 1889, dopo che alla famiglia erano stati tagliati i finanziamenti. Holm J\u00f8lsen, suo padre, fu un industriale di fiammiferi che aveva visto nella Norvegia grandi possibilit\u00e0: quindi vi si era trasferito nel 1866, ma dovette andarsene definitivamente nel 1896. Nel novembre del 1906 ella si trasfer\u00ec a Roma, ritorn\u00f2 nel giugno 1907 nei luoghi dell'infanzia e dell'adolescenza, dove entr\u00f2 in affari col marito, il pittore norvegese Carl D\u00f8rnberger. Nel 1908 mor\u00ec, avendo assunto quantit\u00e0 eccessive di sedativi, per un'overdose.\nOpere, pensiero ed eredit\u00e0.\nPensiero.\nIl suo contributo maggiore alla Letteratura norvegese sono stati certamente i propri romanzi, nei quali esprimeva l'agonia manifestata dalle donne, le uniche escluse in un mondo di cambiamenti. Come autrice, \u00e8 identificabile all'interno del movimento Boh\u00e8me, che in parte riprendeva gli ideali romantici. Il suo periodo di attivit\u00e0 si concentra nei primi anni del Novecento, dal 1903 al 1908.\nNei suoi libri, spesso proprio per questo criticati e censurati, sono presenti ampie descrizioni della vita sessuale di una donna - tematica che comunque ne permette l'unit\u00e0, la cosiddetta \"solidariet\u00e0 femminile\". Alcuni critici osservarono che, per questo, era incredibilmente increscioso che fosse proprio una donna l'autrice.\nEredit\u00e0.\nLo scrittore connazionale Jens Bj\u00f8rneboe ne ha raccontato la vita nel romanzo \"Dr\u00f8mmen og Hjulet\" (\"Il sogno e la ruota\"). Questa \u00e8 la pi\u00f9 nota biografia della J\u00f8lsen, scrittrice controversa ma amata, soprattutto in Patria. Per ricordarne il centenario della morte, nel 2008 a Enebakk sono state organizzate varie attivit\u00e0 ed eventi, quali incontri con scrittori e lettura delle sue opere in pubblico (non senza esitazione quest'ultima)."}
{"id": "2137175", "revid": "92723", "url": "https://it.wikipedia.org/wiki?curid=2137175", "title": "Basilica di Santo Stefano (Gerusalemme)", "text": "La basilica di Santo Stefano \u00e8 una chiesa cattolica di Gerusalemme, con annesso un convento dei domenicani. Nel complesso abbaziale, posto al di fuori della cinta muraria della citt\u00e0 vecchia, ha sede l'\u00c9cole biblique et arch\u00e9ologique fran\u00e7aise.\nUna tradizione antichissima indicava in questo luogo il martirio di Stefano, il diacono protomartire, di cui parla il libro degli Atti degli Apostoli (cfr. ), mentre studi recenti localizzano questo martirio nella valle del Cedron.\nLa prima costruzione a ricordo del martirio risale al V secolo, quando l'imperatrice Eudocia fece costruire nel luogo dell'attuale basilica una cappella dedicata a santo Stefano, e vi si fece seppellire alla sua morte. Con l'arrivo dei Persiani nel 614 la cappella venne distrutta; nel 638 il patriarca Sofronio di Gerusalemme fece edificare una piccola chiesa, poi restaurata ed ingrandita dai crociati, ma in seguito da loro stessi distrutta perch\u00e9 non cadesse nelle mani di Saladino.\nNel XIX secolo i domenicani francesi acquistarono il luogo delle antiche rovine crociate e dopo aver compiuto scavi archeologici vi fecero costruire il monastero e l'attuale basilica, consacrata nel 1900.\nNella cripta della chiesa \u00e8 sepolto padre Marie-Joseph Lagrange, fondatore dell'\u00c9cole biblique."}
{"id": "2137176", "revid": "729019", "url": "https://it.wikipedia.org/wiki?curid=2137176", "title": "Castel Pietra (Tonadico)", "text": "Il Castel Pietra \u00e8 un castello del Trentino, nella valle del Primiero.\nSovrasta l'abitato di Tonadico, essendo posto su un masso erratico alla sinistra della Statale per il passo Cereda, all'imbocco della Val Canali.\nStoria.\nIndicato anticamente come \"Castrum Petrae\", la leggenda lo fa risalire all'epoca di Attila, anche se pi\u00f9 probabilmente fu eretto sotto i vescovi di Feltre. Fu citato per la prima volta nel 1273.\nNel 1401 il castello pass\u00f2 ai Welsperg e divenne loro residenza estiva. Distrutto dai Veneziani nel 1511, fu in parte ricostruito nel 1565, ma sub\u00ec ancora incendi e devastazioni e nel 1675 fu abbandonato del tutto. Nel 1865, addirittura, una piena del sottostante torrente Canali erose parte della roccia su cui poggiava portando ad un ulteriore crollo.\nStruttura.\nI ruderi, restaurati negli anni ottanta, sono propriet\u00e0 del conte Georg Siegmund Thun-Hohenstein-Welsperg.\nL'antico aspetto del castello pu\u00f2 essere ricostruito solo tramite le rappresentazioni d'epoca: a pianta quadrangolare, si sviluppava probabilmente su due piani. Nella parte inferiore dimoravano i signori e vi si trovava una sala grande e una cappelletta privata intitolata a San Leonardo; sopra avevano sede alcuni opifici (un mulino, una segheria e una fucina) e i locali delle milizie.\nAccesso.\nPer accedere al castello si usufruisce di una scala in acciaio sospesa che arriva nella parte nord dello sperone roccioso. Poi si entra nella costruzione attraverso una spaccatura del muro. L'accesso \u00e8 consigliato solo ad esperti e muniti di attrezzatura per scalata."}
{"id": "2137178", "revid": "1543377", "url": "https://it.wikipedia.org/wiki?curid=2137178", "title": "Pietro Bisio", "text": "Biografia.\nPietro Bisio nasce a Casei Gerola, nell'Oltrep\u00f2 Pavese, il 28 marzo 1932. A Voghera, nello studio di Giansisto Gasparini, suo primo maestro, viene a contatto con la pittura \u201csociale\u201d, e ha scambi di esperienze con i pittori Alberto Nobile e Augusto Garau.\nFrequenta, a Milano, l'Accademia di Belle Arti di Brera dal 1954 al 1958 e segue i corsi di pittura di Aldo Carpi e nel '58 di Domenico Cantatore. \nNel marzo 1957 si rivela al premio Diomira e riceve dalla giuria, presieduta da Guido Ballo, la medaglia d'oro del Senato della Repubblica. L'opera premiata viene destinata alla Raccolta dei disegni del Castello Sforzesco ed \u00e8 pubblicata da Franco Russoli su \u201cLe vie d'Italia\u201d.\nNello stesso anno, alla Galleria Spotorno, presenta la sua prima personale di disegni, introdotta da Aldo Carpi e positivamente recensita da Marco Valsecchi sul \u201cGiorno\u201d e da Raffaele De Grada alla RAI. \nSeguono numerose esposizioni personali e collettive, con giovani artisti per lo pi\u00f9 provenienti dall'Aula Carpi (a Roma, nel 1960, a Cremona, Palazzo dell'Arte, nel 1962, a Milano, Palazzo Reale, nel 1964, a Pavia, nel 1965, ecc.), accompagnate da premi e riconoscimenti.\nDalla critica viene sottolineato come il pittore Bisio sia interprete per eccellenza, dopo Pellizza da Volpedo, della \u201ccultura contadina\u201d nell'Oltrep\u00f2 Pavese, con linguaggio moderno.\nDeterminanti, per il passaggio e gli sviluppi successivi, risultano, dal 1968 al 1972, i viaggi di studio a Parigi, Vienna, Amsterdam, Stoccolma, Copenaghen, Helsinki, Oslo e la conoscenza diretta di Permeke, Munch, Kokoschka, Nolde, oltre naturalmente a Picasso e all'espressionismo astratto statunitense, e, pi\u00f9 recentemente, Marcel Duchamp.\nNel 1984 rende omaggio, insieme a Gigi Valsecchi e Giulio Scapaticci, al maestro Carpi, che seppe donare \"entusiasmo e amore\", con una mostra alla Fondazione Corrente.\nRealismo \u201cesistenziale\u201d.\nSono questi gli anni in cui la linea figurativa milanese che va sotto il nome di \u201crealismo esistenziale\u201d \u2013 definizione formulata dal critico Marco Valsecchi per il gruppo dell'Aula Carpi: Banchieri, Ceretti, Guerreschi, Romagnoni, Vaglieri, Martinelli e per Ferroni, ed estesa poi ad altri pittori \u201cmilanesi\u201d operanti nel periodo che va dal 1955 al 1965 \u2013 guarda, oltre il neorealismo e \u201cCorrente\u201d, ad esperienze moderne europee ed americane.\nAl di fuori di programmi e di volontarismi ideologici, \u00e8 il confronto con la realt\u00e0 che interessa, una realt\u00e0 esistenziale, fenomenica, dove \u201cla condizione umiliata dell'esistenza\u201d appare in termini drammatici o lirici e i temi sono affrontati con tonalit\u00e0 cupe in cui predominano il bianco e nero.\nCongruenti cronologicamente per tematiche, per scabrosit\u00e0, per piglio con questa visione di immagini \u201cavare di colore cariche di dolore\u201d, con la rappresentazione di figure \u201cdisseccate e spettrali\u201d, sono le opere di Bisio (i bianchi e neri in particolare, gli esiti disegnati), anzi in certa misura ne costituiscono un'ala, o un allargamento, comunque un aspetto, indubbiamente interessante.\nSviluppi successivi.\nDagli anni settanta ad oggi, la grafica di Bisio dal segno personale e una pittura di inquieta e tormentosa immaginazione che fa uso delle tecniche meno convenzionali\u00a0\u2013 il dripping, il polimaterismo, la parola, il colore puro, con l'accantonamento di ogni perbenismo compositivo e lo sconvolgimento dei piani di lettura\u00a0\u2013 rivelano (nelle esposizioni in Italia: a Vicenza, Ferrara, Acqui Terme, Genova, ecc., e all'estero: Manosque, New York, Heusden-Zolder, Parigi, Bruxelles, ecc.), un interesse crescente per problematiche ecologiche e forniscono una drammatica testimonianza delle distruzioni operate in campagna.\nLa complessa attivit\u00e0 \u00e8 stata esaminata negli aspetti artistici, espositivi e critici, da Virginio Giacomo Bono nella monografia \"Pietro Bisio: espressivit\u00e0 del segno e sperimentazione\"."}
{"id": "2137180", "revid": "95049", "url": "https://it.wikipedia.org/wiki?curid=2137180", "title": "Chiesa di San Tarcisio (Roma)", "text": "La chiesa di San Tarcisio \u00e8 una chiesa di Roma, nel quartiere Appio-Pignatelli, in largo Padre Leonardo Bello.\nStoria.\nIn localit\u00e0 Quarto Miglio, nell'aprile del 1927 viene aperta al pubblico una piccola chiesa, dedicata al santo martire del IV secolo: i frati francescani di via Merulana vengono incaricati del servizio liturgico della chiesetta e dell'azione pastorale in una zona in crescente espansione ed urbanizzazione. Nel 1933 padre Leonardo Bello, nuovo Ministro generale dell'Ordine Francescano, accetta la proposta del Vicariato di Roma di erigere una parrocchia e di costruire di conseguenza una nuova chiesa. La parrocchia \u00e8 eretta il 1\u00ba marzo 1935 con il decreto del cardinale vicario Francesco Marchetti Selvaggiani \"\u201cSusceptum salutare consilium\u201d\"; la nuova chiesa \u00e8 costruita negli anni immediatamente precedenti la guerra, nel 1938-1939, su progetti dell'architetto Tullio Rossi. L'altare fu consacrato il 13 giugno 1939.\nNel settembre 1956 la piazza antistante la chiesa viene dedicata a padre Leonardo Bello:\nLa chiesa ha avuto la visita di papa Giovanni XXIII il 17 aprile 1963 e di papa Giovanni Paolo II il 3 marzo 1985, in occasione del 50\u00ba Anniversario dell'erezione della parrocchia.\nDescrizione.\nLa facciata si presenta a capanna, ove cio\u00e8 l'altezza \u00e8 minore della larghezza. Un breve portico su pilastri copre l'ingresso.\nL'interno \u00e8 a due navate, divise da colonne, con soffitto a capriate. Nella controfacciata \u00e8 una vetrata policroma con l'immagine di San Tarcisio. La navata principale termina con un arco trionfale ove sono raffigurati i quattro evangelisti. Nell'abside \u00e8 un affresco che raffigura il santo titolare. La navata laterale invece termina con una cappella, dedicata al Santissimo Sacramento, ed ove \u00e8 collocato il tabernacolo: la parete di fondo \u00e8 affrescata con una \"Madonna con santi francescani\""}
{"id": "2137190", "revid": "110157", "url": "https://it.wikipedia.org/wiki?curid=2137190", "title": "Chiesa di Nostra Signora del Santissimo Sacramento e dei Santi Martiri Canadesi", "text": "La chiesa di Nostra Signora del Santissimo Sacramento e dei Santi Martiri canadesi \u00e8 un luogo di culto cattolico di Roma, nel quartiere Nomentano, in via Giovanni Battista de Rossi.\nStoria.\nLa chiesa ha origine nel 1948 dalla decisione della Congregazione del Santissimo Sacramento di costruire un nuovo edificio come sede della propria curia generalizia a Roma nel terreno acquistato in via Giovanni Battista de Rossi. Il vicariato di Roma pose come condizione per l'approvazione del progetto la costruzione, all'interno del nuovo complesso dei religiosi del Santissimo Sacramento, di una chiesa aperta al pubblico eretta a parrocchia, per soddisfare i bisogni pastorali della zona circostante.\nUn primo progetto presentato venne rifiutato, perch\u00e9 ritenuto non idoneo alle esigenze pastorali e non in linea con il luogo e l'ambiente in cui doveva essere costruita la chiesa. Nel marzo 1950 l'architetto Bruno Maria Apollonj Ghetti present\u00f2 un progetto che venne approvato dal Consiglio di Antichit\u00e0 e Belle Arti. I lavori di costruzione iniziarono subito dopo e terminarono nel 1955: il 14 giugno di quell'anno la chiesa fu inaugurata, ed eretta a parrocchia il 19 ottobre seguente con il decreto del cardinale vicario Clemente Micara \"Nominem quidam\" ed affidata alla Congregazione dei Sacerdoti del Santissimo Sacramento.\nNel frattempo, al titolo originale di \"Nostra Signora del Santissimo Sacramento\", fu aggiunto quello dei \"Santi martiri canadesi\" del XVII secolo, per farne la chiesa nazionale del Canada. Il cardinale Paul-\u00c9mile L\u00e9ger la consacr\u00f2 solennemente il 1\u00ba novembre 1962.\nEssa \u00e8 sede del titolo cardinalizio di \"\u201cNostra Signora del Santissimo Sacramento e Santi Martiri Canadesi\u201d\".\nDescrizione.\nDal vano d'ingresso, una doppia rampa di scala conduce alla cripta sottostante, ove si trova il battistero. La chiesa presenta un ricco altare maggiore, con un ostensorio di Francesco Nagni, un baldacchino con rilievi e la \"Crocifissione\" di Angelo Biancini. L'edificio sacro \u00e8 arricchito e illuminato da numerose vetrate, opera di Marcello Avenali e Giovanni Hajnal, con la raffigurazione di scene bibliche e simboli religiosi legati al tema dell'eucaristia. Di valore artistico anche i confessionali, realizzati dall'Hajnal, nelle cui porte sono inseriti dei vetri policromi di cristallo, con la raffigurazione di scene bibliche in relazione al sacramento della confessione."}
{"id": "2137191", "revid": "1543377", "url": "https://it.wikipedia.org/wiki?curid=2137191", "title": "Serinette", "text": "La serinette \u00e8 uno strumento musicale automatico composto da una scatola azionabile a manovella il cui suono \u00e8 emesso da piccole canne di organo attraverso le quali passa l'aria soffiata da un mantice.\nFunzionamento.\nLa scatola, o sorta di organo automatico a canne di forma rettangolare, contiene dieci piccole canne di organo che operano attraverso un meccanismo che riceve il segnale dal cilindro fonotattico a pioli. Il meccanismo interno \u00e8 costituito da un eccentrico azionato da una manovella che muove contemporaneamente il cilindro e un mantice. Attraverso valvole di sfiato l'aria viene indirizzata alle canne alloggiate in un opportuno \"somiere\". Il suono assomiglia al fischio di un uccello e spesso sostituiva il \"flageolet\" (alcuni compositori come Gluck, Haendel, e Mozart crearono composizioni musicali per lo strumento).\nCostruttori.\nI differenti centri di fabbricazione furono Nancy, Parigi, ma soprattutto Mirecourt (un costruttore noto \u00e8 Thibouville-Lamy); il periodo di costruzione varia tra la seconda met\u00e0 del Settecento e la seconda met\u00e0 dell'Ottocento.\nSi trova al Museo di Norimberga; Leslie Lindsey Mason Collection, 1917; Museum of Fine Arts, Boston; South Kensington Museum; Collezione Maggi di Cremona.\nSecondo la descrizione nel 1717 di una curiosa pubblicazione con 43 melod\u00ede \"The bird fancier's delight\" (\"Le delizie dell'allenatore di uccelli\"), precorre il \"Nouveau Trait\u00e9 des Serins de Canarie\" del 1745 di Hervieux di Chanteloup, il quale lo pubblica assieme a consigli utili all'allevamento e alla riproduzione degli uccelli con accenni anche a un piccolo organo portatile a due ottave chiamato serinette. La scatola musicale, molto in voga nel XVII secolo, era usata come un passatempo dagli aristocratici e consigliata per insegnare arie musicali ai canarini.\nNel 1769 lo strumento appare come protagonista in un colto dissertare tra Alembert e Diderot (\"Encyclop\u00e9die\") sul rapporto tra l'uomo e la macchina. La serinette \u00e8 di legno, l'uomo \u00e8 di carne, e la conclusione \u00e8 paradossale: \u00ab[\u2026] c'est bien la machine qui apprend au serin \u00e0 chanter, ce qui fait du serin une machine imitative de la machine.\u00bb (\"c'\u00e8 una macchina che insegna al canarino a cantare, ci\u00f2 fa del canarino una macchina imitativa della macchina.\")\nMozart, scrive \"divertissement\" musicali per lo strumento e lo mette nelle mani di Papageno nel \"Il flauto magico\"."}
{"id": "2137194", "revid": "648498", "url": "https://it.wikipedia.org/wiki?curid=2137194", "title": "Kriegsrohstoffabteilung", "text": "Il Kriegsrohstoffsabteilung (in sigla KRA), era l'\"ufficio per l'approvvigionamento delle materie prime di guerra\", creato da Walther Rathenau nell'agosto 1914 a Berlino, presso gli uffici del Ministero della Guerra, allo scopo di coordinare le iniziative e gli sforzi volti a prevenire un paventato rapido esaurimento delle materie prime necessarie alla conduzione del conflitto imminente. \nIl KRA costitu\u00ec a tutti gli effetti il primo esperimento su vasta scala di organizzazione dell'economia in un paese all'avanguardia dello sviluppo industriale, esperimento che si bas\u00f2 largamente su una economia gi\u00e0 caratterizzata dall'ampia diffusione di trusts e cartelli. Questi ultimi, riorganizzati e posti sotto la supervisione di funzionari governativi, fornirono a Rathenau lo strumento operativo per organizzare l'economia in vista dello sforzo bellico. Ad essi era demandato il compito di razionalizzare il reperimento, la distribuzione e l'impiego delle materie prime, se necessario chiudendo o ristrutturando interi rami d'industria. \nDopo la guerra, nel clima politicamente incandescente dei primi anni della repubblica di Weimar, il programma di socializzazione delle industrie fu sostenuto da Rathenau nell'ambito della cosiddetta \"Commissione per la socializzazione\", in cui sedevano i rappresentanti delle parti politiche e sociali, e dove Rathenau - esponente del DDP (Partito Democratico Tedesco) - trov\u00f2 un inaspettato e vigoroso appoggio nel socialdemocratico Wissel. Le idee di Rathenau al riguardo contemplavano non tanto una collettivizzazione o una statalizzazione, quanto un forte coinvolgimento dei soggetti economici, l'imprenditore e i lavoratori, nella gestione dell'impresa. La sua dottrina economica si sviluppa a partire da una critica serrata agli \"sprechi\" prodotti dal libero mercato e al predominio di capitalisti-\"lanzichenecchi\", e approda alla soluzione di un \"governo dell'offerta\", piuttosto che della domanda, in cui il ruolo dei cartelli e dello Stato - in evidente contrasto con le teorie economiche classiche, ma in sintonia con l'idea marxiana di \"capitalismo di stato\" - diventa decisivo. La Commissione si risolse in un nulla di fatto e, passato il clima rivoluzionario, fu sciolta; tuttavia alcune idee di Rathenau saranno alla base del modello di co-gestione dell'impresa, ampiamente sviluppato nel diritto societario tedesco del secondo dopoguerra.\nL'esperimento del KRA di Rathenau di costruzione di una economia organizzata fu peraltro attentamente studiato da Lenin e dagli economisti sovietici che ne fecero dichiaratamente il prototipo e modello del loro programma di socializzazione dell'economia. Negli scritti di Lenin e Gramsci si trovano, sia pure incidentalmente, significativi riconoscimenti a Rathenau per il suo ruolo di \"pioniere\" della socializzazione dell'industria; al contrario, egli fu spesso stigmatizzato da economisti di scuola liberale e in patria apostrofato dai colleghi industriali come \"cripto bolscevico\".\nBibliografia.\nL'unica monografia dedicata al pensiero economico di Rathenau in italiano \u00e8:\nSi segnala inoltre:\nNotizie importanti anche sull'attivit\u00e0 politica e di organizzatore dell'economia di W. Rathenau si trovano nella biografia:"}
{"id": "2137197", "revid": "1573940", "url": "https://it.wikipedia.org/wiki?curid=2137197", "title": "Chiesa di Santo Stefano degli Abissini", "text": "La chiesa di Santo Stefano degli Abissini \u00e8 un'antica chiesa di Roma, nella Citt\u00e0 del Vaticano, nel largo omonimo dietro la basilica di San Pietro.\nStoria.\nEssa apparteneva ad un monastero esistente gi\u00e0 al tempo di papa Gregorio III (VIII secolo). Nella biografia di papa Leone III \u00e8 ricordato sotto il nome di \"monasterium S. Stephani qui appellatur cata Galla patricia\", oppure di \"oratorium S. Stephani a sancto Petro quae appellatur Maiorem\". Nel corso del Medioevo chiesa e monastero ricevettero altre denominazioni, tra cui \"S. Stephani retro basilicam S. Petri\", oppure \"S. Stefano degli Indiani\"; quest'ultimo appellativo deriva dal fatto che nel 1159 papa Alessandro III vi edific\u00f2 accanto un ospizio per i monaci abissini; nel 1479 Sisto IV cedette la chiesa ai monaci copti: da quel momento la chiesa fu chiamata con diversi nomi in riferimento ai copti (Santo Stefano d'Egitto, dei Mori o degli Indiani). Alla fine prevalse il nome attuale.\nEssendo fatiscente, la chiesa fu restaurata da papa Clemente XI nel 1706, che ne ridusse le dimensioni. Essa conserva ancora intatto il ricco portale romanico intarsiato a fogliami, ed altri resti della chiesa altomedievale. L'interno \u00e8 ad una sola navata, con alcune opere pittoriche del XVII secolo, ed iscrizioni in etiope ed arabo.\nPregevole il ciborio del XII secolo.\nAttualmente la chiesa dipende dalla Reverenda Fabbrica di San Pietro."}
{"id": "2137198", "revid": "108989457", "url": "https://it.wikipedia.org/wiki?curid=2137198", "title": "Cantieri Navali Riuniti", "text": ""}
{"id": "2137201", "revid": "124411555", "url": "https://it.wikipedia.org/wiki?curid=2137201", "title": "Chiesa di San Pellegrino in Vaticano", "text": "La chiesa di San Pellegrino \u00e8 un luogo di culto cattolico della Citt\u00e0 del Vaticano, ubicato in via del Pellegrino.\nStoria.\nLe origini di questa chiesa sono antichissime e risalgono all'VIII secolo, come si ricava da diversi passi del \"Liber Pontificalis\" e da resti portati alla luce dal de Waal alla fine dell'Ottocento (antiche pitture risalenti al IX secolo, ed altre del XIII-XIV secolo). Alla chiesa era annesso un ospedale per pellegrini ed un cimitero.\nCostruita sui resti della Naumachia citata nei Cataloghi regionari come esistente nell'Ager Vaticanus (forse quella inaugurata nel 109 da Traiano) la chiesa fu detta inizialmente \"San Pellegrino in Naumachia\" e (forse perch\u00e9) dotata da Carlo Magno nell'800, in occasione della incoronazione in S. Pietro, di reliquie di un san Pellegrino martire in Auxerre. \nFu concessa da Pasquale I al monastero di Santa Cecilia in Trastevere, da Leone IX al monastero di Santo Stefano maggiore. Un documento del 1030 nell'archivio di Santa Maria in Via Lata ricorda un terreno \"\u201cforis portam b. Petri apostoli non longe a muris civitatis Leonianae supra ecclesiam S. Peregrini\u201d\". Dal XIII secolo in poi appartenne al Capitolo vaticano, che la restaur\u00f2 nel 1590. Nel 1671 essa fu ceduta da Clemente X alla Guardia Svizzera Pontificia: caduta in rovina fu abbandonata dagli svizzeri e trasformata, secondo le informazioni dell'Angeli, in pollaio.\nIn parte recuperata e restaurata, \u00e8 attualmente la cappella del Corpo della Gendarmeria dello Stato della Citt\u00e0 del Vaticano ed \u00e8 affidata alla cura del cappellano del Corpo."}
{"id": "2137202", "revid": "729019", "url": "https://it.wikipedia.org/wiki?curid=2137202", "title": "Pattern 1853 Enfield", "text": "Lo Enfield Pattern 1853 Rifled Musket (conosciuto anche come Pattern 1853 Enfield, P53 Enfield, e Enfield Rifled Musket) era un moschetto ad avancarica a canna rigata calibro .577, utilizzato dall'Impero britannico dal 1853 al 1867. Dopo tale periodo molti Enfield 1853 furono convertiti nel fucile Snider-Enfield.\nStoria e Sviluppo.\nIl termine \"Rifled Musket\" stava a significare che il fucile aveva la stessa lunghezza del moschetto che andava a rimpiazzare (il vecchio Brown Bess), dal momento che si pensava che un lungo fucile fosse necessario per consentire ai soldati di fare fuoco su due file, permettendo alle bocche da fuoco della seconda fila di collocarsi oltre i volti degli uomini in prima linea. Inoltre, il fucile doveva essere sufficientemente lungo per permetterne l'utilizzo con la baionetta inastata, qualora si fosse presentata l'eventualit\u00e0 di un corpo a corpo all'arma bianca.\nLa canna, della lunghezza di 39\" (991\u00a0mm), presentava tre rigature del passo di 1:78 ed era fissata al calcio con tre fascette metalliche, motivo per cui il fucile viene spesso denominato modello a \"tre fascette\".\nLe \"cartucce\" contenevano 68 grani di polvere nera e la palla era tipicamente una Prichett o una pallottola Mini\u00e9 da 530 grani, che veniva sparata ad una velocit\u00e0 di circa 270 metri al secondo. L'accensione avveniva grazie alla nuova capsula a percussione.\nL'alzo posteriore dell'Enfield era regolabile per 100 (l'usuale distanza di ingaggio in battaglia), 200, 300 e 400 iarde. Per distanze superiori veniva utilizzato un alzo a scatto, graduato da 900 a 1250 iarde (in base a modello e data di fabbricazione). Con l'esercizio un buon tiratore poteva colpire un bersaglio delle dimensioni di un uomo a circa met\u00e0 di questa gittata.\nMoti indiani del 1857 (cosiddetto \"Mutiny\" ).\nL'Enfield fu una delle principali cause che contribuirono allo scoppio dei Moti indiani del 1857. I Sepoy presenti nell'esercito della Compagnia delle Indie Orientali di stanza in India erano stati equipaggiati col nuovo fucile nel 1856, e - malgrado le cause dell'insurrezione fossero ben diverse e assai pi\u00f9 profonde - cominciarono a diffondersi voci che sostenevano che le cartucce (intese qui come involucri cartacei contenenti polvere e pallottola, non come cartucce metalliche) venivano lubrificate con grasso di maiale o sego di bue. Questi sospetti gettarono scompiglio, rispettivamente, tra i soldati musulmani e ind\u00f9, per questioni religiose.\nL'addestramento militare britannico del tempo, infatti, prevedeva che i soldati aprissero con un morso la cartuccia, rovesciassero la polvere da sparo in essa contenuta all'interno della canna e a quel punto vi pressassero dentro l'involucro cartaceo vuoto, che fungeva da borra, per poi inserire la pallottola, estrarre la bacchetta, imbracciare il fucile, inserire la capsula sul luminello e, infine, sparare.\nL'idea di avere in bocca qualcosa di contaminato da grasso di bue o maiale era totalmente inaccettabile per i sepoy, ma alle loro rimostranze venne risposto che nulla vietava che essi si confezionassero autonomamente cartucce contenenti un agente lubrificante compatibile con la loro fede religiosa, come cera d'api o olio vegetale. Questo, tuttavia, sembr\u00f2 essere la prova che le munizioni che venivano loro fornite contenessero effettivamente grasso di maiale e/o bue. Un ulteriore suggerimento, che prevedeva che i sepoy aprissero le cartucce con le mani invece di morderle, venne scartata perch\u00e9 impraticabile: molti dei sepoy avevano effettuato esercitazioni di tiro quotidiane per anni, e la pratica di mordere la cartuccia era ormai diventata automatica. La superficiale e supponente indifferenza di molti ufficiali britannici non fece che aggravare una situazione gi\u00e0 difficile e contribu\u00ec allo scoppio dell'insurrezione nel 1857.\nGuerra di Crimea.\nCon lo scoppio della guerra tra Russi e Turchi, nel Regno Unito ci si convinse che fosse solo una questione di tempo prima di venire coinvolti in prima persona nel conflitto. L'esercito britannico era nel mezzo di una significativa trasformazione degli armamenti dal momento che si stava passando dai moschetti a canna liscia a quelli a canna rigata. Mentre qualche reggimento era stato equipaggiato con il pattern 1851 Mini\u00e9 Rifled musket, la maggioranza dell'esercito utilizzava ancora il modello del 1842 a canna liscia. Alla fine del 1853, l'Enfield Rifled musket venne approvato dal dipartimento della guerra e ne venne iniziata la produzione. L'Enfield venne largamente utilizzato durante la guerra di Crimea, combattuta tra il 1854 e il 1856.\nGuerre m\u0101ori.\nL'Enfield 1853 Rifled Musket venne fornito alla New Zealand Armed Constabulary, la polizia neozelandese, e fu utilizzato in maniera massiccia nelle fasi intermedie e finali delle guerre m\u0101ori, tra il 1845 e il 1872. Un buon numero di moschetti Enfield venne acquistato anche dai Maori, venduti sia dagli stessi Inglesi (che li commerciavano con le trib\u00f9 amiche) che da mercanti europei che si ponevano meno domande su chi fossero i clienti a cui consegnavano armi da fuoco, polvere e pallottole.\nDopo l'introduzione dello Snider-Enfield, parecchi degli Enfield vennero venduti sul mercato civile e rimasero popolari in Nuova Zelanda come arma sportiva e da caccia fino al tardo XIX secolo, parecchio tempo dopo l'introduzione delle armi da fuoco a cartuccia metallica.\nRisorgimento italiano.\nIn vista dell'invasione del Regno delle Due Sicilie, vennero acquistati per i garibaldini 25.000 fucili Enfield P-53, considerati i migliori dell'epoca, insieme a oltre 3 milioni di cartucce.\nGuerra Civile Americana.\nL'Enfield 1853 venne utilizzato sia dagli Unionisti che dai Confederati nella Guerra Civile Americana e fu il secondo fucile da fanteria pi\u00f9 diffuso durante la guerra, sorpassato solamente dallo Springfield Mod. 1861 Rifled Musket. I Confederati importarono pi\u00f9 Enfield di qualunque altro tipo di arma portatile, continuando ad acquistarli da venditori privati e trafficanti di armi anche quando il governo britannico si rifiut\u00f2 di vendere loro armi una volta divenuto chiaro che non avrebbero vinto la guerra. Si stima che pi\u00f9 di 900.000 Enfields P53 furono importati in America e vennero utilizzati in tutti i maggiori scontri, come la battaglia di Shiloh (aprile 1862) e l'assedio di Vicksburg (maggio 1863), per arrivare alle battaglie finali del 1865. Il secondo giorno della battaglia di Gettysburg, il 2 luglio 1863, i volontari del 20\u00b0 Maine, reggimento di fanteria, guidato dal Colonnello Joshua L. Chamberlain, erano equipaggiati con Enfield 1853 durante la loro celebre carica alla baionetta contro l'incessante attacco sferrato dalle forze confederate nel tentativo di sfondare il fianco sinistro dell'armata del Potomac sul Little Round Top. Questo \u00e8 un estratto del suo rapporto ufficiale dopo la battaglia:\n\"Le pause durante lo scontro venivano usate per rimuovere i nostri feriti (e anche quelli nemici), per raccogliere munizioni dalle giberne dei caduti, amici o nemici che fossero, e anche per procurarsi fucili migliori degli Enfield, che non reggevano bene l'uso\". \nLa feroce carica del 20\u00b0 Maine, con le baionette inastate sugli Enfield, si concluse con una vittoria sui confederati, colti di sorpresa, e il colonnello Chamberlain ricevette la Medal of Honor per la sua condotta, quel giorno, al Little Round Top.\nRiproduzioni.\nL'Enfield 1853 Rifled Musket \u00e8 spesso scelto da tiratori e cacciatori che utilizzano armi a polvere nera, rievocatori del periodo della guerra di secessione americana ed estimatori delle armi inglesi per la sua qualit\u00e0, precisione ed affidabilit\u00e0. \u00c8 possibile reperire moschetti Enfield originali ma sono molto costosi. Tuttavia, le armerie italiane Euroarms, Pedersoli e Armi Chiappa (Armi Sport) producono riproduzioni moderne dell'Enfield 1853.\nIl Pattern 1853 Enfield nella cultura di massa.\nCompare nei film ambientati nell'India britannica, \"in primis\" ne \"I fucilieri del Bengala\".\nPoich\u00e9 \u00e8 stato impiegato sia dai Nordisti che dai Sudisti, compare in molti film sulla Guerra di secessione americana. Tra questi: \"Glory - Uomini di gloria\" e \"Gettysburg\"."}
{"id": "2137204", "revid": "335334", "url": "https://it.wikipedia.org/wiki?curid=2137204", "title": "Vivian Gray", "text": ""}
{"id": "2137205", "revid": "109146818", "url": "https://it.wikipedia.org/wiki?curid=2137205", "title": "Mark Leduc", "text": "Biografia.\nNel 1992 ha vinto la medaglia d'argento ai Giochi della XXV Olimpiade di Barcellona.\nIl 25 febbraio 1993 vince il titolo canadese dei pesi superleggeri contro Andy Wong.\nIl 9 dicembre 1993 abbandona il pugilato dopo essere stato sconfitto da Michel Galarneau. Il suo record \u00e8 di 4 vittorie, 1 sconfitta e 0 pareggi.\nNel 1994 ha fatto \"coming out\" nel documentario televisivo \"For the Love of the Game\". Ha partecipato al Toronto gay pride nel 1999 come grande maresciallo (con Howe Savoia).\n\u00c8 deceduto nel 2009 a soli 45 anni per un collasso subito in una sauna di un hotel a Toronto."}
{"id": "2137210", "revid": "767487", "url": "https://it.wikipedia.org/wiki?curid=2137210", "title": "Il regalo pi\u00f9 grande", "text": "Il regalo pi\u00f9 grande \u00e8 un singolo del cantautore italiano Tiziano Ferro, pubblicato il 9 gennaio 2009 come secondo estratto dal quarto album in studio \"Alla mia et\u00e0\".\nA un mese dalla sua pubblicazione, il brano si \u00e8 rivelato essere il pi\u00f9 trasmesso dalle radio italiane e si \u00e8 posizionato al quinto posto dei brani pi\u00f9 venduti in Italia nel 2009.\nDescrizione.\nQuinta traccia di \"Alla mia et\u00e0\", \"Il regalo pi\u00f9 grande\" \u00e8 stato composto da Ferro nel 2004 con il titolo \"Il pi\u00f9 grande regalo\". Secondo quanto indicato nell'autobiografia \"Trent'anni e una chiacchierata con pap\u00e0\", il brano avrebbe dovuto essere presente nella lista tracce del terzo album \"Nessuno \u00e8 solo\" (2006).\nVersioni.\n\"Il regalo pi\u00f9 grande\" \u00e8 stato tradotto in lingua spagnola con il titolo \"El regalo m\u00e1s grande\". A differenza della versione originale, questa versione \u00e8 stata registrata da Ferro sia da solista sia in collaborazione con le cantanti messicane Anah\u00ed e Dulce Mar\u00eda ed entrambe le versioni sono presenti nell'edizione dell'album venduta in America Latina.\nUn'ulteriore versione di \"El regalo m\u00e1s grande\" \u00e8 stata incisa da Ferro nel 2009 insieme alla cantante spagnola Amaia Montero e pubblicata come singolo digitale il 7 aprile dello stesso anno.\nApparizioni.\n\"Il regalo pi\u00f9 grande\" \u00e8 stato la colonna sonora della campagna 2009 per le donazioni del sangue dell'AVIS (associazione di cui Tiziano Ferro \u00e8 testimonial) e da gennaio 2017 dello spot \"Vodafone We CARE\"; \u00e8 stato inoltre inserito nella raccolta \"Radio Italia Top Collection\" del 2011.\nVideo musicale.\nUn'anteprima del videoclip viene trasmessa il 22 gennaio 2009 sul canale Fox Life. Diretto da Gaetano Morbioli e girato a New York, il video \u00e8 incentrato sull'idea del regalo, non inteso come il classico dono, ma come l'universo di sentimenti e di gesti d'amore che sono \"il regalo pi\u00f9 grande\". Il video ha vinto il Premio Videoclip Italiano 2009 nella Categoria uomini.\nTra gli interpreti del videoclip figura il giovane attore Michael Rainey Jr., che grazie alla sua partecipazione viene notato dall'attore e regista Silvio Muccino che lo sceglie personalmente come uno dei protagonisti del suo film \"Un altro mondo\"."}
{"id": "2137216", "revid": "235890", "url": "https://it.wikipedia.org/wiki?curid=2137216", "title": "Rete circuitale", "text": ""}
{"id": "2137219", "revid": "235890", "url": "https://it.wikipedia.org/wiki?curid=2137219", "title": "Costanti concentrate", "text": ""}
{"id": "2137220", "revid": "938", "url": "https://it.wikipedia.org/wiki?curid=2137220", "title": "Spedizione antropologica allo Stretto di Torres dell'Universit\u00e0 di Cambridge", "text": "La spedizione allo Stretto di Torres (Cambridge Anthropological Expedition to the Torres Straits), situato tra l'Indonesia e l'Australia, \u00e8 una spedizione antropologica organizzata da Alfred C. Haddon, zoologo di formazione, nel 1898. \nTale spedizione \u00e8 considerata nella storia delle scienze etnoantropologiche il primo tentativo di studiare una popolazione e l'ambiente in cui vive in un'ottica pluridisciplinare e olistica. La ricerca venne infatti condotta integrando all'approccio antropologico i punti di vista di discipline quali sociologia, linguistica, scienze delle religioni, studi artistici e soprattutto psicologia.\nLa ricerca rappresenta inoltre una tappa fondamentale del passaggio dalla ricerca etnografica ottocentesca a quella post-malinowskiana. Mentre la vecchia antropologia vittoriana si basava su questionari o testimonianze di missionari e altre figure occidentali che conoscevano in qualche modo i popoli studiati, in un'ottica successivamente etichettata come \"etnografia da scrivania\", la spedizione allo stretto di Torres rappresenta la prima grande ricerca sul campo effettuata direttamente dagli studiosi. \nTra le numerose innovazioni tecniche e teoriche introdotte in tale spedizione \u00e8 di grande rilevanza il primo tentativo di applicare alla ricerca etnologica lo strumento della ripresa cinematografica, allo scopo di registrare elementi sociali e culturali quali riti, cerimonie religiose, elementi significativi dell'organizzazione sociale, della vita quotidiana, della cultura materiale.\nOltre all'organizzatore Haddon presero parte all'impresa due figure che acquisirono successivamente grande importanza per le discipline etnoantropologiche: Charles George Seligman e William Halse Rivers, gi\u00e0 affermato accademico e scelto per coordinare lo studio; in un primo tempo non pensava di prendere parte al viaggio, ma poi guid\u00f2 la ricerca in prima persona. Furono inoltre reclutati per la spedizione il linguista Sidney Herbert Ray (fino ad allora insegnante, che aveva imparato qualche nozione delle lingue locali tramite i report dei missionari), due studenti di Rivers che si occupavano di psicologia sperimentale, Charles Samuel Myers e William McDougall, e lo studente Anthony Wilkin, morto in giovane et\u00e0, con compiti da fotografo. Seligman era un medico patologo amico di Myers e McDougall che all'ultimo momento fu integrato nel team. "}
{"id": "2137221", "revid": "106913876", "url": "https://it.wikipedia.org/wiki?curid=2137221", "title": "Woman in Chains", "text": "Woman in Chains \u00e8 una canzone del 1989 del gruppo musicale inglese Tears for Fears, secondo singolo estratto dall'album \"The Seeds of Love\"\nIl brano.\nBench\u00e9 \"Woman in Chains\" non ebbe il successo che aveva ottenuto il precedente singolo \"Sowing the Seeds of Love\", riusc\u00ec comunque ad entrare nella top 40 delle classifiche di diversi paesi come Regno Unito, Stati Uniti, Australia, Irlanda e Italia ed ottenere un piazzamento in top 20 in Francia e Paesi Bassi. La versione registrata in studio del brano figurava la partecipazione di Phil Collins alla batteria, ed i cori interpretati da Oleta Adams, che in seguito intraprender\u00e0 una carriera da solista.\nIl singolo fu ripubblicato nel 1992 con un nuovo lato B, ed accreditata come Tears for Fears featuring Oleta Adams, per promuovere il greatest hits del gruppo \"Tears Roll Down (Greatest Hits 82-92)\".\nIl video.\nIl video prodotto per \"Woman in Chains\", diretto da Andy Morahan e girato in bianco e nero, ruota intorno alla turbolenta relazione fra un uomo (un pugile) ed una ballerina di lap dance (Angela Alvarado). A queste sequenze sono intervallate altre del gruppo e di Oleta Adams che interpretano il brano."}
{"id": "2137222", "revid": "198277", "url": "https://it.wikipedia.org/wiki?curid=2137222", "title": "Marc Rieper", "text": "Carriera.\nClub.\nHa iniziato la carriera nell'Aarhus, nel 1988. Nel 1992, \u00e8 passato ai rivali del campionato danese, il Br\u00f8ndby. Con la sua nuova squadra, ha giocato da titolare ed \u00e8 stato utilizzato in 38 incontri consecutivi (39 totali).\nCon il suo club ha vinto la Coppa di Danimarca nel 1994, prima di trasferirsi, nel dicembre dello stesso anno, al West Ham United, in Inghilterra. Nel 1997, poi, si \u00e8 trasferito agli scozzesi del Celtic, con il quale ha vinto il campionato 1997-1998.\nDopo soltanto un anno al Celtic, Rieper si \u00e8 infortunato al piede e ha terminato la carriera alla fine del 1998. Si \u00e8 ritirato ufficialmente a luglio 2000.\nNazionale.\nRieper ha debuttato per la il 5 settembre 1990, in una vittoria per uno a zero contro la , in amichevole. Prima di passare al Br\u00f8ndby, ha giocato altre tre partite per la sua Nazionale.\nHa fatto parte della squadra che ha vinto la FIFA Confederations Cup 1995, dove ha giocato in tutti gli incontri, cos\u00ec come nel . Al ha segnato una rete ai danni dell'. L'avventura della selezione danese ai Mondiali \u00e8 terminata ai quarti di finale, contro il .\nConta 61 presenze e 2 reti per la Danimarca e 4 apparizioni con la .\nDopo il ritiro.\nSuccessivamente al suo ritiro, ha trascorso un po' di tempo, nel 2001, come assistente allenatore nelle giovanili dell'Aarhus. Attraverso le sue conoscenze al Celtic, ha portato molte riserve degli scozzesi a giocare per l'Aarhus, tra cui il nazionale irlandese Liam Miller. Quando, nel 2002, l'allenatore della prima squadra John Stampe \u00e8 stato licenziato, anche Rieper ha rassegnato le dimissioni. Attualmente, possiede e dirige un albergo nella citt\u00e0 di Aarhus."}
{"id": "2137230", "revid": "729019", "url": "https://it.wikipedia.org/wiki?curid=2137230", "title": "Armenian Dances", "text": "Armenian Dances \u00e8 una composizione musicale per concert band, composta da Alfred Reed (1921\u20132005). \u00c8 una suite formata da quattro movimenti, dei quali Armenian Dances (Parte I) comprende il primo movimento e Armenian Dances (Parte II) comprende i rimanenti tre. Ogni parte consiste in un determinato numero di canzoni folcloristiche armene dalla collezione di Padre Komitas (1869\u20131935), un etnomusicologo Armeno.\nParte I.\nArmenian dances (parte I) fu ultimata nell'estate del 1972 e fu eseguita per la prima volta dalla Banda Sinfonica dell'Universit\u00e0 dell'Illinois il 10 gennaio del 1973. La pi\u00e8ce \u00e8 dedicata al Dottor Harry Begian, il direttore dell'ensemble stessa. Il lavoro incorpora 5 distinte sezioni:\nParte II.\n\"Armenian Dances (Parte II)\" fu nuovamente dedicata al Dottor. Harry Begian, e fu eseguita per la prima volta il 4 aprile del 1976 a Urbana, nell'Illinois, dalla Banda Sinfonica dell'Universit\u00e0 dell'Illinois diretta dal Dottor Begian. La Parte II consiste in tre movimenti, ciascuno dei quali basato su una singola canzone folcloristica armena."}
{"id": "2137233", "revid": "20853860", "url": "https://it.wikipedia.org/wiki?curid=2137233", "title": "Magnifico Rettore", "text": ""}
{"id": "2137238", "revid": "123677165", "url": "https://it.wikipedia.org/wiki?curid=2137238", "title": "Household Words", "text": "Household Words fu un periodico settimanale inglese pubblicato tra il 1850 e il 1859 edito da Charles Dickens. Prese il nome da un verso dell\"'Enrico V\" di Shakespeare: \"Familiar in his mouth as household words\". Nel 1859, a causa di una disputa tra Dickens e la casa editrice, venne sostituito da All the Year Round, su cui Dickens aveva maggiore controllo.\nOpere pubblicate.\nLa rivista pubblicava sia opere di narrativa che saggi. La maggior parte dei saggi si occupava delle questioni sociali del tempo.\nOpere di altri autori.\nUn altro contributore di \"Household Words\" fu l'autore James Payn.\nAltre opere.\nDickens collabor\u00f2 anche alla stesura di storie di Natale, commedie e altre opere."}
{"id": "2137239", "revid": "2039709", "url": "https://it.wikipedia.org/wiki?curid=2137239", "title": "Schifo", "text": ""}
{"id": "2137240", "revid": "729019", "url": "https://it.wikipedia.org/wiki?curid=2137240", "title": "Calanasan", "text": "Calanasan \u00e8 una municipalit\u00e0 di Seconda classe delle Filippine, situata nella Provincia di Apayao, nella Regione Amministrativa Cordillera.\nCalanasan \u00e8 formata da 18 baranggay:"}
{"id": "2137243", "revid": "225373", "url": "https://it.wikipedia.org/wiki?curid=2137243", "title": "Cardinale del Nord", "text": ""}
{"id": "2137244", "revid": "225373", "url": "https://it.wikipedia.org/wiki?curid=2137244", "title": "Cardinale della Virginia", "text": ""}
{"id": "2137246", "revid": "287204", "url": "https://it.wikipedia.org/wiki?curid=2137246", "title": "Corona (California)", "text": "Corona \u00e8 una citt\u00e0 della California, negli Stati Uniti d'America sud-occidentali.\n\u00c8 localizzata nella contea di Riverside, ed \u00e8 stata fondata nel 1886. Al 1\u00ba luglio 2019 contava abitanti.\n\u00c8 famosa per la fabbrica della Fender, una delle marche pi\u00f9 prestigiose di strumenti musicali. Ha inoltre sede la West Coast Customs, azienda produttrice di auto."}
{"id": "2137249", "revid": "2091899", "url": "https://it.wikipedia.org/wiki?curid=2137249", "title": "La spia che mi amava (romanzo)", "text": "La spia che mi amava (\"The Spy Who Loved Me\") \u00e8 un romanzo del 1962 dello scrittore britannico Ian Fleming, il nono della serie dedicata a James Bond. Si tratta di un'anomala avventura di James Bond, narrata in prima persona da una protagonista femminile, in cui l'agente segreto ha un ruolo di secondo piano.\nInizialmente Fleming voleva firmare il romanzo con lo pseudonimo di \"Vivienne Michel\", il nome della protagonista. In Italia \u00e8 stato pubblicato anche col titolo di \"Mi am\u00f2 una spia\".\nTrama.\nIo.\nVivienne Michel si presenta come una giovane ragazza che ha lasciato l'Inghilterra dopo una lunga serie di storie sentimentali finite male. Nel suo peregrinare, decide di attraversare gli Stati Uniti e trova lavoro nell'hotel Pini sognanti, nel mezzo dei boschi degli Adirondack, nell'ultima settimana prima della sosta invernale. I gestori se ne vanno l'ultimo giorno di apertura: toccher\u00e0 proprio a lei chiudere l'albergo e dovr\u00e0 fare esperienza in fretta del nuovo lavoro.\nLa sera successiva alla chiusura Vivienne \u00e8 rimasta sola nella grossa costruzione a riflettere sulla sua vita, impaurita da ogni rumore. Si ricorda di non aver cambiato il cartello all'ingresso, che segnala ancora stanze libere. Sta per uscire a cambiarlo, quando suonano alla porta.\nLoro.\nSi sta per scatenare una bufera e Vivienne fa entrare in albergo due loschi figuri, che si qualificano come impiegati di Mr. Sanguinetti, il proprietario. Sol \"Horror\" Horowitz e Sluggsy Morant sono ceffi ripugnanti, anche fisicamente, e Vivienne ne \u00e8 immediatamente spaventata. I due la trattano subito male, costringendola in cucina a preparare vivande calde e diventano sempre pi\u00f9 violenti. Vivienne riesce a divincolarsi e a scappare nei boschi, ma Sluggsy affronta il freddo, la raggiunge e la riporta in albergo.\nSluggsy non trattiene il muco che gli cola dal naso e, infastidito, schiaffeggia Vivienne. I due stanno per violentarla; ma il cartello fuori dall'albergo indica ancora stanze libere e suonano alla porta.\nLui.\nJames Bond, rimasto in panne nella bufera mentre attraversava gli Stati Uniti proveniente dalle Bahamas, dove ha concluso una missione (l'Operazione tuono), chiede di essere ospitato. Horowitz e Morant costringono Vivienne ad accoglierlo come se nulla fosse, ma presto 007 capisce che qualcosa non funziona. I due lo vedono sempre pi\u00f9 sospettoso e decidono di imprigionare anche lui. 007 e Vivienne carpiscono i discorsi dei due scagnozzi e scoprono che Mr. Sanguinetti vuole incendiare l'hotel addossando la colpa alla ragazza, facendone trovare il corpo carbonizzato tra le macerie, per intascare l'assicurazione.\nJames Bond riesce a liberarsi e a uccidere i due tirapiedi di Sanguinetti. A malincuore se ne va, lasciando alla ragazza un semplice contatto, nel caso in cui il mattino successivo la polizia non le credesse.\nAdattamenti cinematografici.\nIl film \"La spia che mi amava\", regia di Lewis Gilbert (1977), con Roger Moore nei panni di Bond, trae il titolo dal romanzo, ma la sceneggiatura non riprende nulla della trama.\nOltre a Roger Moore i protagonisti del film sono l'agente del KGB Anya Amasova (Barbara Bach), il cattivo Karl Stromberg (Curd J\u00fcrgens) e il killer Squalo (Richard Kiel)."}
{"id": "2137250", "revid": "20854049", "url": "https://it.wikipedia.org/wiki?curid=2137250", "title": "Arthur de Gobineau", "text": ""}
{"id": "2137251", "revid": "110157", "url": "https://it.wikipedia.org/wiki?curid=2137251", "title": "Ordine militare di Massimiliano Giuseppe", "text": "L'ordine militare di Massimiliano Giuseppe (in tedesco: \"Milit\u00e4r-Max-Joseph-Orden\") fu la pi\u00f9 alta onorificenza, puramente militare, del Regno di Baviera. Esso venne fondato il 1\u00ba gennaio 1806 da Massimiliano I Giuseppe di Baviera, primo re di Baviera. L'ordine era suddiviso in tre classi:\nColoro che pur ricevendo l'onorificenza non erano nobili, venivano nobilitati all'atto di consegna dell'insegna col titolo di \"cavaliere\", ma tale titolo era concesso a vita solo alla persona fisica del ricevente e non trasmissibile ai suoi discendenti.\nL'ordine cadde in disuso a partire dal 1918, cio\u00e8 col crollo della monarchia bavarese dopo la prima guerra mondiale. Malgrado questo, l'ordine continu\u00f2 ad essere concesso sino al 1922.\nDescrizione.\nLa medaglia consisteva in una croce maltese d'oro bordata di bianco con delle sfere ad ogni singola punta della croce. Il medaglione centrale, d'oro bordato di blu, era completato dal monogramma di Massimiliano Giuseppe (\"MJK\") col motto latino dell'ordine, \"Virtuti pro patria\", sul retro, entrambi in oro. Sopra tutto, stava la corona reale d'oro.\nI cavalieri portavano la decorazione sul petto, i commendatori avevano il privilegio di poterla portare al collo, sospesa da un nastro, mentre i cavalieri di gran croce disponevano, oltre della fascia trasversale da portarsi dalla spalla sinistra al fianco destro, anche di una placca, che consisteva in una stella ad otto punte in argento (intercalate da cinque raggi), al centro della quale si trovava il motto \"Virtuti pro patria\".\nIl nastro dell'ordine era nero moir\u00e9 bordato da fasce bianche e azzurre."}
{"id": "2137257", "revid": "1573940", "url": "https://it.wikipedia.org/wiki?curid=2137257", "title": "Corydoras amandajanea", "text": "Corydoras amandajanea \u00e8 un pesce d'acqua dolce appartenente alla famiglia Callichthyidae.\nDistribuzione e habitat.\n\u00c8 comune nel nord del Brasile (Rio Negro e suo affluente Uarinabe).\nDescrizione.\nPresenta un corpo leggermente compresso sui lati e sull'addome, che raggiunge la lunghezza massima di 5,9 cm. La colorazione \u00e8 rosata con due macchie nere, una sul dorso e su parte della pinna dorsale e una striatura verticale che passa dall'occhio, sulla testa. Tra queste due macchie \u00e8 presente un'area arancione.\nPu\u00f2 essere confuso con \"Corydoras crypticus\", altra specie diffusa nel bacino del Rio Negro.\nBiologia.\nComportamento.\nForma piccoli gruppi.\nAlimentazione.\n\u00c8 onnivoro.\nAcquariofilia.\nNon \u00e8 una specie comune negli acquari."}
{"id": "2137258", "revid": "729019", "url": "https://it.wikipedia.org/wiki?curid=2137258", "title": "Conner (Apayao)", "text": "Conner \u00e8 una municipalit\u00e0 di Terza classe delle Filippine, situata nella Provincia di Apayao, nella Regione Amministrativa Cordillera.\nConner \u00e8 formata da 21 baranggay:"}
{"id": "2137260", "revid": "110157", "url": "https://it.wikipedia.org/wiki?curid=2137260", "title": "Chiesa dei Santi Martino e Sebastiano degli Svizzeri", "text": "La chiesa dei Santi Martino e Sebastiano degli Svizzeri \u00e8 un luogo di culto cattolico situato ai margini della Citt\u00e0 del Vaticano, in largo San Martino, non lontano dal colonnato di piazza San Pietro, dal quale viene separato dal Ricciolo d'Italia, presso il quartiere della Guardia Svizzera Pontificia.\nStoria.\nNel 1568, papa Pio V decise di costruire, a ridosso delle mura leonine, all'estremit\u00e0 settentrionale della piazza antistante l'antica basilica di San Pietro, ancora in demolizione, una chiesa ad uso proprio della Guardia Svizzera Pontificia, al servizio del papa dal 1506.\nLa chiesa venne costruita su progetto di Nanni di Baccio Bigio e venne dedicata ai santi Martino di Tours e Sebastiano martire, patroni della Guardia Svizzera Pontificia.\nLa chiesa, all'interno, venne completamente affrescata da Giulio Mazzoni, allievo del Vasari, i cui affreschi vennero rinnovati tra il 1727 e il 1728 da Carlo Roncelli e, nel 1967, staccati e portati nei Musei Vaticani.\nNel 1999, la chiesa \u00e8 stata ampliata e il suo orientamento cambiato facendo diventare la facciata originaria il fianco destro della chiesa. Inoltre, sono stati creati anche la cantoria e il nuovo presbiterio.\nDescrizione.\nArchitettura.\nLa piccola chiesa dei Santi Martino e Sebastiano sorge a ridosso delle mura leonine, alla sinistra della porta San Pellegrino.\nAll'esterno, presenta una facciata a capanna di gusto barocco; essa presenta, al centro, il portale bronzeo con timpano triangolare, sormontato dal rosone circolare. La facciata termina in alto con il frontone triangolare, poggiante sul cornicione che \u00e8 idealmente sorretto da due coppie di lesene tuscaniche. Al centro del frontone, vi \u00e8 lo stemma di Pio V. Sul fianco destro, che riprende la decorazione con cornicione e lesene, vi \u00e8 il caratteristico campaniletto a vela.\nL'interno della chiesa, completamente rinnovato nei restauri degli anni novanta del Novecento, ha orientamento perpendicolare rispetto a quello esterno, costituendo di fatto la facciata il fianco destro. La navata unica, coperta con volta a padiglione, presenta, a ridosso della parete fondale, un gruppo scultoreo in bronzo, costituito dal crocifisso, dal tabernacolo e da due angeli. L'altare, molto semplice, \u00e8 in marmo di Carrara. Al di sopra dell'ingresso, vi \u00e8 la cantoria, con elaborata balaustra bronzea.\nOrgano a canne.\nAlla sinistra del presbiterio, entro l'antica abside, si trova l'organo a canne della chiesa, costruita dalla ditta organaria svizzera Mathis Orgelbau nel 1999. Lo strumento, a sistema di trasmissione integralmente meccanica, ha due tastiere di 56 note ciascuna e una pedaliera concava di 30."}
{"id": "2137262", "revid": "110157", "url": "https://it.wikipedia.org/wiki?curid=2137262", "title": "Chiesa di Sant'Egidio a Borgo", "text": "La chiesa di Sant'Egidio a Borgo \u00e8 un luogo di culto cattolico situato nella Citt\u00e0 del Vaticano, in via dei Pellegrini.\nStoria.\nIl nome di questa chiesa appare per la prima volta in documenti del XIII secolo, con la denominazione \"sancti Egidii extra portam Viridariam\", o \"extra portam Auream in monte Geretulo\", o ancora \"extra portam Viridariam in monte Geretulo\".\nLa chiesa \u00e8 affidata alle cure delle Suore Francescane Missionarie di Maria che dal 1926 sovrintendono al Laboratorio per il restauro degli arazzi del Vaticano."}
{"id": "2137263", "revid": "1123126", "url": "https://it.wikipedia.org/wiki?curid=2137263", "title": "Chiesa di San Pellegrino (Citt\u00e0 del Vaticano)", "text": ""}
{"id": "2137271", "revid": "2033069", "url": "https://it.wikipedia.org/wiki?curid=2137271", "title": "Coppertone", "text": "Coppertone \u00e8 un'azienda statunitense specializzata nella produzione di creme e lozioni abbronzanti. \u00c8 di propriet\u00e0 del gruppo Bayer, acquisita da Schering-Plough.\nCampagna pubblicitaria.\nL'azienda fu fondata nel 1944 quando il farmacista Benjamin Green invent\u00f2 una lozione in grado di aumentare l'effetto dell'abbronzatura. Tuttavia la \"Coppertone\" divenne famosa nel 1953 grazie ad una efficace campagna pubblicitaria. Tale pubblicit\u00e0 mostrava una bambina in spiaggia che veniva tirata da un cagnolino nero che le afferrava fra i denti il costumino facendolo scendere leggermente e rivelando la differenza di abbronzatura fra il sedere della bimba ed il resto della pelle. L'immagine della pubblicit\u00e0 era accompagnata dallo slogan \"\"Don't be a Paleface\" (in italiano: \"Non essere un viso pallido\"\").\nIl logo originale della Coppertone era il profilo di un Indiano d'America, ma, per essere pi\u00f9 politicamente corretto, i pubblicitari della Coppertone sostituirono l'indiano con l'immagine della bambina con il cane. Il disegno originale creato per la pubblicit\u00e0 and\u00f2 perso in un incendio nel 1959 e fu ridisegnato da Joyce Ballantyne, la vincitrice di un concorso internazionale per illustratori. Ballantyne ricre\u00f2 il logo, usando come modella sua figlia Cheri. Diversi anni dopo, la celebre attrice Jodie Foster esord\u00ec all'et\u00e0 di 3 anni, interpretando il ruolo di quella bambina negli spot televisivi della Coppertone.\nIn tempi pi\u00f9 recenti l'immagine della bambina con il costume abbassato ha suscitato alcune perplessit\u00e0, in merito alla nuova sensibilit\u00e0 sociale relativa alla pedofilia. Di fatto, nelle nuove versioni degli spot il cagnolino abbassa il costume della bimba solo leggermente, senza rivelarne il fondoschiena, oppure le tira la maglietta.\nNel 2019, Bayer ha venduto il marchio a Beiersdorf."}
{"id": "2137273", "revid": "729019", "url": "https://it.wikipedia.org/wiki?curid=2137273", "title": "Flora (Apayao)", "text": "Flora \u00e8 una municipalit\u00e0 di Quarta classe delle Filippine, situata nella Provincia di Apayao, nella Regione Amministrativa Cordillera.\nFlora \u00e8 formata da 16 baranggay:"}
{"id": "2137277", "revid": "112173161", "url": "https://it.wikipedia.org/wiki?curid=2137277", "title": "Pavel Kohout", "text": "Era stato anche uno dei fondatori e membro della Charta 77, e anche per questo fu costretto in esilio. Dissidente ma anche grande artista, ha fondato una compagnia teatrale in patria con gli attori Pavel Landovsky, Vlasta Chramostova, Vlastimil Tresnak e la figlia Tereza Bouckova per rappresentare un'interpretazione personale del \"Macbeth\" di Shakespeare a Praga (a questa rappresentazione \u00e8 ispirato il film \"Dogg's Hamlet, Cahoot's Macbeth\" del regista inglese Tom Stoppard).\nLa sua opera pi\u00f9 conosciuta \u00e8 il dramma \"Povero assassino\" (\"Poor Murderer\"), rappresentato a Broadway nel 1976, basata su un'opera del grande Leonid Nikolaevi\u010d Andreev. Come scrittore, si ricordano alcuni importanti romanzi: \"Il libro bianco\" (sulla vita sotto il Comunismo), \"Io sono neve\" (storia movimentata sull'apertura della polizia riguardo ai nomi di vittime e interrogati, su abusi e ingiustizie commesse per ordine del regime comunista), \"La vedova killer\" (un giallo ambientato nella Praga occupata dalla Germania nazista durante la Seconda guerra mondiale) e \"La donna-boia\" (sulla storia dei carnefici e delle carneficine)"}
{"id": "2137279", "revid": "3535", "url": "https://it.wikipedia.org/wiki?curid=2137279", "title": "\u00celes Gambier", "text": ""}
{"id": "2137280", "revid": "3535", "url": "https://it.wikipedia.org/wiki?curid=2137280", "title": "Arcipelago Gambier", "text": ""}
{"id": "2137282", "revid": "767487", "url": "https://it.wikipedia.org/wiki?curid=2137282", "title": "Nouri Bouzid", "text": "Due dei suoi film (\"L'uomo di cenere\" e \"Making Off\") hanno ottenuto il premio Tanit d'oro alle Giornate cinematografiche di Cartagine.\nBiografia.\nDopo un'infanzia trascorsa in Tunisia, nel 1968 emigra in Belgio dove studia cinema fino al 1972. Tornato in patria, passa cinque anni in prigione per le sue convinzioni politiche. Questa esperienza verr\u00e0 rievocata nei suoi film attraverso scene violente, alcune delle quali rappresentano un carcerato selvaggiamente picchiato e umiliato. Nel 1986 il suo primo film, \"L'uomo di cenere\", viene selezionato al Festival di Cannes e vince il primo premio al festival cinematografico di Cartagine.\nI film di Nouri Bouzid trattano problematiche radicate nella cultura della moderna Tunisia: ognuno di essi, infatti, riguardando un argomento di volta in volta diverso che viene affrontato nella sua interezza e nella maniera pi\u00f9 cruda e realistica, offre uno spaccato della societ\u00e0 tunisina che, film dopo film, prende sempre pi\u00f9 corpo fino a diventare un qualcosa di concreto vicino allo spettatore, simbolo della voglia di modernizzazione e di liberalizzazione che si scontra contro le ingiustizie e i pregiudizi del modo di pensare comune tradizionale."}
{"id": "2137284", "revid": "1431409", "url": "https://it.wikipedia.org/wiki?curid=2137284", "title": "Saverio Moriones", "text": "Biografia.\nNato da padre spagnolo e da madre italiana, Moriones si \u00e8 frequentemente trovato a doppiare nel corso della sua carriera personaggi caratterizzati da un accento spagnolo.\nPartito con la trasmissione televisiva per bambini \"Giocagi\u00f2\", \u00e8 noto prevalentemente come la voce di Richard Dean Anderson, protagonista nella serie televisiva \"MacGyver\". Ha prestato la voce anche a Dwight Schultz in \"A-Team\", Fritz Wepper in \"L'ispettore Derrick\", Sam Waterston in \"Law &amp; Order - I due volti della giustizia\", William Shatner in \"Boston Legal\", Stacy Keach in \"Prison Break\" e molti altri.\nIn campo cinematografico ha doppiato Tommy Lee Jones in \"Non \u00e8 un paese per vecchi\", Joe Pesci in \"Mamma, ho perso l'aereo\" e \"\" oltre a Pete Postlethwaite in \"Il mondo perduto - Jurassic Park\". \u00c8 la voce di Slinky in \"Toy Story 4\", in sostituzione di Piero Tiberi, morto nel 2013.\nNelle serie animate \u00e8 noto per aver doppiato il personaggio di Mos\u00e8 in Lupo Alberto e Capitan Futuro nell'omonima \"serie animata\".\nVita privata.\n\u00c8 stato sposato con Elisabetta Bonino, con cui ha lavorato in \"Giocagi\u00f2\": la coppia ha avuto due figli, Amparo e Simon. \u00c8 attualmente sposato con Germana Tucci da cui ha avuto la figlia Arianna."}
{"id": "2137288", "revid": "6923", "url": "https://it.wikipedia.org/wiki?curid=2137288", "title": "Terra di Israele", "text": "La Terra di Israele (in ebraico: \u05d0\u05b6\u05e8\u05b6\u05e5 \u05d9\u05b4\u05e9\u05b0\u05c2\u05e8\u05b8\u05d0\u05b5\u05dc, Eretz Yisrael) \u00e8 la regione che, secondo il \"Tanakh\" e la \"Bibbia\", fu promessa da Dio ai discendenti di Abramo attraverso suo figlio Isacco e agli Israeliti, discendenti di Giacobbe, nipote di Abramo. Costituisce la \"Terra promessa\" ed \u00e8 parte del patto fatto con Abramo, Giacobbe e Israele. La tradizione ebraica considera la promessa valida per tutti gli ebrei, compresi i discendenti dei convertiti.\nIl termine non deve essere confuso con l'attuale Stato di Israele, che \u00e8 uno stato politico moderno pi\u00f9 piccolo compreso all'interno dei confini biblici e storici cos\u00ec definiti. Tuttavia, dopo la guerra dei sei giorni del 1967, il termine e il concetto sono stati politicizzati e usati per giustificare le politiche dei partiti israeliani di destra, come il Likud. \nEtimologia e radici bibliche.\nIl termine \"Terra di Israele\" \u00e8 una traduzione diretta dell'espressione ebraica \u05d0\u05e8\u05e5 \u05d9\u05e9\u05e8\u05d0\u05dc (\"Eretz Yisrael\"), che si trova nella Bibbia ebraica. Secondo Anita Shapira, il termine \"Eretz Israel\" era un \"termine sacro, vago per quanto riguarda i confini precisi dei territori ma indicante chiaramente l'appartenenza\".\nIl nome \"Israele\" compare la prima volta nella Bibbia come nome dato da Dio al patriarca Giacobbe (Genesi |32:28) e pu\u00f2 essere tradotto \"Colui che combatte con Dio\". Il nome si trova gi\u00e0 in testi in lingua eblaitica e ugaritica come nome comune. I commentatori divergono sul significato letterale originario. Alcuni dicono che il nome deriva dal verbo \"\u015barar\" (\"governare, essere forte, avere autorit\u00e0 su\"), pertanto ritengono che il nome significhi \"Dio governa\" o \"Dio giudica\". Altri significati possibili sono \"il principe di Dio\" (dalla Bibbia di re Giacomo, o Versione Autorizzata) o \"El combatte/lotta\". Indipendentemente dal significato preciso del nome, la nazione biblica fondata da Giacobbe divent\u00f2 i \"Figli di Israele\" o gli \"Israeliti\".\nLa prima definizione di terra promessa (Genesi 15:13-21) parla di \"questa terra\". In Genesi 15, questa terra viene promessa ai \"discendenti\" di Abramo, attraverso suo figlio Isacco, mentre in Deuteronomio 1:8 viene promessa esplicitamente agli Israeliti, discendenti di Abramo attraverso Giacobbe.\nUna definizione pi\u00f9 dettagliata \u00e8 data in Numeri 34:1-15, per la terra chiaramente assegnata, dopo l'esodo, a nove trib\u00f9 e mezza. In questo passaggio la terra \u00e8 chiamata \"Terra di Canaan\". L'espressione \"Terra di Israele\" \u00e8 usata per la prima volta in un libro successivo, Samuele 13:19. Viene usata spesso nel libro di Ezechiele e anche dal Vangelo secondo Matteo. Antichi documenti egiziani si riferiscono alla regione come R-t-n-u (pronuncia Rechenu). Nella Bibbia ebraica \u00e8 indicata con diversi nomi: \"Eretz Israel\" \"Terra di Israele\", \"Eretz Ha-Ivrim\" \"Terra degli Ebrei\", \"Terra in cui scorre latte e miele\", Terra del Signore.\nDimensioni secondo la Bibbia.\nLa Bibbia ebraica d\u00e0 tre diversi confini, ciascuno con uno scopo diverso. Essi sono definiti in Genesi 15:18-21, Numeri 34:1-15 ed Ezechiele 47:13-20.\nGenesi 15.\nGenesi 15:18-21 descrive ci\u00f2 che nella tradizione ebraica \u00e8 conosciuto come \"Gevulot Ha-aretz\" (\"Confini della Terra\") e definisce l'estensione totale della terra promessa ai discendenti di Abramo attraverso suo figlio Isacco e suo nipote Giacobbe. Il passaggio descrive la terra in termini di estensione di territori di vari popoli antichi. Confini geografici pi\u00f9 precisi sono dati in Esodo 23:31, che descrive i confini segnati dal Mar Rosso (vedi dibattito sotto), il \"Mare dei Filistei\", cio\u00e8 il Mediterraneo, e il \"Fiume,\" cio\u00e8 l'Eufrate, la tradizionale massima estensione del Regno di David.\nNumeri 34.\nNumeri 34:1-15 descrive la terra assegnata alle trib\u00f9 di Israele dopo l'esodo. Le trib\u00f9 di Ruben, Gad e met\u00e0 di Manasse ricevettero la terra a est del Giordano, come spiegato in Numeri 34:14-15. Numeri 34:1-13 fornisce una descrizione dettagliata dei confini della terra da conquistare a ovest del Giordano per le trib\u00f9 rimanenti. La regione \u00e8 chiamata \"la Terra di Canaan\" (\"Eretz Kna'an\") in Numeri 34:2 e i confini sono conosciuti nella tradizione ebraica come \"confini per quelli usciti dall'Egitto\". Questi confini sono di nuovo menzionati in Deuteronomio 1:6-8, Deuteronomio 11:24 e Giosu\u00e8 1:4.\nNella tradizione ebraica, Canaan era il figlio di Cam, che secondo il Libro dei Giubilei con i suoi discendenti aveva preso la terra dai discendenti di Sem. Cos\u00ec la tradizione ebraica indica la regione come Canaan nel periodo tra il diluvio e l'insediamento degli Israeliti. Schweid considera Canaan come nome geografico, e Israel come nome spirituale della terra: \"L'unicit\u00e0 della Terra di Israele \u00e8 pertanto \"geo-teologica\" e non meramente climatica. Questa \u00e8 la terra che sta di fronte all'entrata del mondo spirituale, quella sfera dell'esistenza che si colloca al di l\u00e0 del mondo fisico che noi conosciamo attraverso i sensi. Questa \u00e8 la chiave per capire lo status unico della terra se consideriamo la profezia e la preghiera, e anche i comandamenti\". Quindi, il fatto di rinominare questa terra marca un cambiamento nello status religioso, l'origine del concetto di Terra santa. Numeri 34:1-13 usa il termine Canaan esclusivamente per la terra a ovest del Giordano, ma nella tradizione ebraica si usa l'espressione Terra di Israele per indicare l'intera terra degli Israeliti. L'espressione \"Terra promessa\" pu\u00f2 indicare o la terra promessa ad Abramo nella Genesi o la terra di Canaan, anche se il secondo significato \u00e8 pi\u00f9 comune.\nEzechiele 47.\nEzechiele 47:13-20 fornisce una definizione di confini della terra dove vivranno le dodici trib\u00f9 di Israele alla fine dei tempi. I confini della terra descritti dal testo in Ezechiele includono il confine settentrionale del Libano moderno, a est (direzione di Hethlon) fino a Zedad e Hazar-enan nella Siria moderna; da sud sud-ovest fino all'area di Busra sul confine siriano (area di Hauran in Ezechiele); segue il fiume Giordano tra la Cisgiordania e la terra di Gilead fino a Tamar (Ein Gedi) sulla riva occidentale del Mar Morto; da Tamar a Meribah Kadesh (Kadesh Barnea), poi lungo il Ruscello d'Egitto (vedi dibattito pi\u00f9 in basso) al Mar Mediterraneo. Il territorio definito da questi confini \u00e8 diviso in dodici strisce, una per ciascuna delle dodici trib\u00f9.\nPertanto Numeri 34 ed Ezechiele 47 definiscono confini diversi ma simili che includono tutto il Libano attuale, la Cisgiordania e la Striscia di Gaza e Israele, tranne il Negev meridionale ed Eilat. Sono incluse anche piccole parti della Siria.\nDa Dan a Beersheba.\nLa frase biblica comunemente usata per indicare i territori su cui attualmente sono insediati degli Israeliti \u00e8 \"da Dan a Beersheba\" (o la sua variante \"da Beersheba a Dan\"), che si trova nei seguenti versetti della Bibbia: \nPunti oggetto del dibattito.\nRuscello d'Egitto.\nIl confine con l'Egitto \u00e8 dato come \"Nachal Mitzrayim\" (Ruscello d'Egitto) in Numeri e Deuteronomio, cos\u00ec come in Ezechiele. La tradizione ebraica (cos\u00ec come espressa nei commentari di Rashi e Yehuda Ha-Levi), e anche i targumim aramaici, lo interpretano come riferimento al Nilo, pi\u00f9 precisamente al braccio orientale del delta del Nilo secondo Halevi, un'opinione confortata da testi egiziani e assiri. Saadia Gaon lo identific\u00f2 nel \"Uadi di El-Arish\", riferendosi al biblico Sukot presso Faiyum. Kaftor Vaferech lo colloc\u00f2 nella stessa regione vicino al sito dell'antico ramo orientale del Nilo. I commentari della bibbia del XIX secolo interpretarono la descrizione come riferimento al Uadi della localit\u00e0 costiera chiamata El-Arish. Per\u00f2 l'Easton Bible Dictionary annota una tradizione locale secondo cui il corso del fiume era cambiato e dove oggi c'\u00e8 un uadi un tempo c'era un braccio del Nilo. Secondo i minimalisti biblici il ruscello \u00e8 il fiume Besor.\nNella Genesi il confine con l'Egitto \u00e8 dato come \"Nahar Miztrayim\" - in lingua ebraica \"nahar\" indica un grande fiume, mai uno uadi.\nConfine meridionale e orientale.\nSolo il \"Mar Rosso\" (Esodo 23:31) e l'Eufrate sono menzionati come confine meridionale e orientale della terra promessa agli Israeliti. In tempi antichi il \"Mar rosso\" corrispondente all'ebraico \"Yam Suf\" veniva interpretato come Mare Eritreo, come si vede nella traduzione della versione della Bibbia in lingua greca. Anche se il nome \"Mar Rosso\" deriva da questo nome (\"Eritreo\" deriva dal greco e significa \"rosso\"), il termine indica tutte le acque che circondano l'Arabia, incluso l'Oceano Indiano e il Golfo Persico, e non solo il mare che porta questo nome e si trova a ovest dell'Arabia. Cos\u00ec l'intera penisola arabica si trova all'interno dei confini descritti. I confini della terra da conquistare di cui parla il libro dei Numeri hanno un limite orientale definito con precisione che include il Wadi Araba e la Giordania.\nVariabilit\u00e0 dei confini.\nDeuteronomio 19:8 i confini della terra promessa in modo un po' vago quando si riferisce alla possibilit\u00e0 che Dio avrebbe \"allargato i confini\". Questa espansione di territorio significa che Israele avrebbe ricevuto \"tutta la terra che ha promesso di dare ai tuoi padri\", il che implica che l'insediamento in realt\u00e0 si rivel\u00f2 inferiore a quanto era stato promesso. Secondo Jacob Milgrom, il Deuteronomio si riferisce a una mappa pi\u00f9 utopica della terra promessa, il cui confine orientale \u00e8 il deserto piuttosto che il Giordano.\nPaul R. Williamson nota che \"un esame attento dei testi rilevanti per la promessa\" conforta una \"interpretazione pi\u00f9 ampia della terra promessa\" in cui essa non \u00e8 \"assolutamente ristretta a un'area geografica\". Williamson afferma che \"la mappa della terra promessa non fu mai fissata in modo permanente ma era soggetta a un certo grado di espansione e ridefinizione\".\nTerra di Israele e regni storici.\nMolti regni storici sono esistiti nella regione. Il Regno di Giuda e Israele di Re Davide e Salomone \u00e8 il periodo in cui gli Israeliti governavano un territorio che pu\u00f2 essere paragonato alla definizione data da Genesi 15.\nLa Terra d'Israele e l'Halakhah.\nSecondo la legge ebraica (halakhah), alcune leggi religiose si applicano solo agli ebrei che vivono nella Terra di Israele e in alcune aree in Giordania, Libano e Siria (che sono considerate parte dell'Israele biblico). Tali leggi comprendono le leggi agricole come la Shmita (anno sabbatico); leggi sulla decima (Maaser Rishon, Maaser sheni e Maaser ani); pratiche di beneficenza durante il raccolto, come pe'ah; e leggi riguardanti la tassazione. Una fonte famosa elenca 26 delle 613 mitzvot come obbligatorie per la Terra di Israele.\nMolte delle leggi che in tempi antichi si applicavano al moderno Stato di Israele; altre non sono state rimesse in vigore, poich\u00e9 lo Stato di Israele non aderisce alla legge ebraica tradizionale. Comunque, certe parti dell'attuale territorio dello Stato di Israele, come Wadi Araba, sono considerate da molte autorit\u00e0 come esterne alla Terra di Israele per quanto riguarda l'applicabilit\u00e0 della legge ebraica. Secondo queste autorit\u00e0, l\u00ec le leggi religiose non sono valide.\nInoltre, secondo alcune autorit\u00e0 religiose ebraiche, tutti gli ebrei hanno il dovere di vivere nella Terra di Israele e non possono andare via se non per ragioni specificamente accordate (per esempio per sposarsi). \nCi sono numerose leggi su come rapportarsi alla Terra stessa.\nLa Terra di Israele nella storia moderna.\nUso del nome durante il Mandato Britannico.\nIl concetto biblico di Eretz Israel e la sua rifondazione come stato in epoca moderna era un concetto fondamentale del programma sionista originario. Questo programma per\u00f2 ebbe scarso successo fino a quando la Gran Bretagna accett\u00f2 la \"creazione in Palestina di una sede nazionale per il popolo ebraico\" nella Dichiarazione Balfour (1917). La successiva occupazione britannica, e l'accettazione del Mandato britannico della Palestina da parte della Societ\u00e0 delle Nazioni, fece avanzare la causa Sionista. Alla Conferenza di pace di Parigi (1919) Chaim Weizmann, come leader della delegazione sionista, present\u00f2 la Dichiarazione Sionista il 3 febbraio 1919. Tra altre cose, Weizmann presentava un piano per lo sviluppo, insieme a una mappa della sede nazionale proposta. La dichiarazione richiamava lo storico legame ebraico con Eretz Israel. Inoltre definiva i confini e le risorse proposti dal movimento sionista come \"essenziali per la necessaria fondazione economica del paese\", compreso \"il controllo dei suoi fiumi e delle loro sorgenti\". Questi confini comprendono l'attuale Israele, i territori occupati, la Cisgiordania, la Siria sud-occidentale e il Libano meridionale \"vicino alla zona sud di Sidon\".\nDurante il Mandato il nome \"Eretz Yisrael\" (abbreviato in \u05d0\u05f4\u05d9 \"Aleph-Yod\") faceva parte del nome ufficiale del territorio, quando era scritto in ebraico. Il nome ufficiale \"(\u05e4\u05dc\u05e9\u05ea\u05d9\u05e0\u05d4 (\u05d0\u05f4\u05d9\" (\"Palestina E\"Y\") coniato sulle monete e sui primi francobolli (vedi foto) del Mandato. Alcuni membri del governo del Mandato britannico della Palestina volevano che il nome fosse \u05e4\u05dc\u05e9\u05ea\u05d9\u05e0\u05d4 (\"Palestina\") mentre lo Yishuv voleva che fosse \u05d0\u05e8\u05e5 \u05d9\u05e9\u05e8\u05d0\u05dc (\"Eretz Yisrael\"). Alla fine il compromesso raggiunto fu che le iniziali \u05d0\"\u05d9 fossero scritte tra parentesi ogni volta che si scrive \u05e4\u05dc\u05e9\u05ea\u05d9\u05e0\u05d4. Pertanto, nell'uso politico del XX secolo, il termine \"Terra di Israele\" indica solo quelle parti della terra che erano sotto il mandato britannico, per esempio il territorio attualmente governato dallo Stato di Israele, la Cisgiordania e, fino al 2005, la Striscia di Gaza e a volte anche la Transgiordania (oggi Regno di Giordania).\nUso del nome nella Dichiarazione d'indipendenza di Israele.\nLa Dichiarazione della Fondazione dello Stato d'Israele inizia con il tracciare una linea diretta dai tempi biblici al presente:\nIl 29 novembre 1947, l'Assemblea generale delle Nazioni Unite ha approvato una risoluzione che richiede la creazione di uno Stato Ebraico in Eretz-Israel; l'Assemblea Generale chiedeva che gli abitanti di Eretz-Israel facessero tutto il necessario da parte loro per l'attuazione di quella risoluzione. Questo riconoscimento da parte delle Nazioni Unite del diritto del popolo ebraico a fondare il loro Stato \u00e8 irrevocabile.\nSecondo le leggi israeliane, lo Stato di Israele \u00e8 la patria di tutti gli ebrei, indipendentemente dalla loro provenienza.\nUso del concetto come piattaforma politica dei partiti israeliani.\nAll'inizio l'uso governativo del termine \"Eretz Israel\", dopo la fondazione di Israele, conserv\u00f2 il legame storico e le possibili intenzioni sioniste. Due volte in documenti di stato ufficiali David Ben-Gurion annunci\u00f2 che lo stato fu creato \"in una parte del nostro piccolo Paese\" e \"solo in una porzione della Terra di Israele\" In seguito Ben Gurion afferm\u00f2 che \"la creazione del nuovo Stato in nessuna maniera rinuncia alla estensione dello storico Eretz Israel.\"\nHerut e Gush Emunim furono tra i primi partiti politici israeliani a basare le loro politiche territoriali sul racconto biblico . Il partito Likud ha affermato, nella sua piattaforma, il sostegno al mantenimento delle comunit\u00e0 negli insediamenti ebraici in Giudea e Samaria, perch\u00e9 quel territorio \u00e8 considerato parte della terra di Israele storica."}
{"id": "2137291", "revid": "1543377", "url": "https://it.wikipedia.org/wiki?curid=2137291", "title": "Traduzione automatica", "text": "La traduzione automatica, o MT (dall'inglese \"Machine Translation\") \u00e8 un'area della linguistica computazionale e della scienza della traduzione che studia la traduzione di testi da una lingua naturale a un'altra mediante programmi informatici.\nStoria.\nI primi esperimenti di traduzione automatica vennero effettuati negli anni trenta del secolo scorso dal franco-armeno Georges Artsrouni e dal russo P\u0451tr Smirnov-Trojanskij. Il cervello meccanico ideato da Artsouni era in realt\u00e0 un dispositivo per il trattamento generale (archiviazione, ricerca, consultazione) dell'informazione su nastro, che poteva essere usato come dizionario bilingue grazie a un meccanismo di sostituzione parola per parola. Il modello progettato da Smirnov-Trojanskij usava invece un dizionario bilingue e un metodo per mettere in correlazione i ruoli grammaticali esistenti in lingue diverse. Il processo di traduzione veniva suddiviso in tre fasi: trasformazione del testo originale in una forma logica modellata sulla base della lingua di partenza; trasformazione di questa forma logica in una seconda forma logica modellata sulla base della lingua d'arrivo; trasformazione di questa seconda forma logica in un testo nella lingua d'arrivo.\nLa vera e propria storia della TA comincia nel 1949 con l'ingegnere Warren Weaver, che per primo propose di creare un programma informatico in grado di tradurre un testo da una lingua all'altra senza alcun intervento da parte dell'uomo. Nel documento intitolato \"Translation\", scritto per la Rockfeller Foundation\u2019s Natural Science Division, l'ingegnere e matematico americano formulava alcune ipotesi sulle potenzialit\u00e0 e sui metodi della TA: sosteneva la validit\u00e0 del metodo della sostituzione parola per parola, e proponeva di integrarlo con tecniche di statistica applicata per rilevare la frequenza di parole e caratteri in testi paralleli. L'idea di Weaver riusc\u00ec a catturare in ben poco tempo l'attenzione di diverse aziende, che decisero di finanziare il progetto.\nNegli anni cinquanta cominciarono a emergere i primi limiti della traduzione automatica. Durante una conferenza tenutasi nel 1952 Yehoshua Bar-Hillel, supervisore di nuovi progetti presso il MIT (Massachusetts Institute of Technology), riconobbe per la prima volta che una traduzione completamente automatizzata poteva essere ottenuta solo al prezzo di un certo grado di trascuratezza, e che la FAHQT (Fully Automatic High Quality Translation) era un obiettivo irraggiungibile. Bar-Hillel era convinto che l'ambiguit\u00e0 semantica e la complessit\u00e0 sintattica fossero gli ostacoli maggiori per i sistemi di traduzione automatica, pertanto elabor\u00f2 un prototipo di traduttore automatico che usava forme di inglese semplificate come il Basic English, creato dal linguista e scrittore Charles Ogden intorno agli anni trenta.\nNel 1952 si tenne la prima conferenza sulla TA che fu determinante per la realizzazione del primo grande software di traduzione automatica per opera di IBM. Nel 1954 a New York, presso la sede di IBM, ebbe luogo la prima dimostrazione pubblica del funzionamento di un sistema di traduzione automatica in collaborazione con l'universit\u00e0 di Georgetown. Durante l'esperimento vennero tradotte 49 frasi dal russo all'inglese con un calcolatore che disponeva di 250 parole di vocabolario e di sei regole grammaticali. All'epoca la dimostrazione ebbe un notevole impatto perch\u00e9 convinse l'opinione pubblica che l'avvento della traduzione automatica era imminente, stimolando il finanziamento della ricerca soprattutto negli Stati Uniti.\nNel 1966 tuttavia l'ALPAC (Automatic Language Processing Advisory Committee) pubblic\u00f2 un rapporto che raffredd\u00f2 notevolmente l'entusiasmo, e con esso gli studi nel campo della traduzione automatica, poich\u00e9 sottolineava la mancanza di progressi compiuti e concludeva che la traduzione automatica era pi\u00f9 costosa e meno accurata della traduzione umana. Da quel momento i finanziamenti statali vennero destinati solo ai progetti di TA pi\u00f9 meritevoli e l'interesse dei ricercatori si rivolse alle applicazioni di traduzione assistita.\nNel 1983 usc\u00ec TSS (Translation Support System), il primo programma di traduzione automatica operante su PC prodotto da ALPS, un'azienda americana produttrice di software per applicazioni linguistiche. TSS venne subito adottato da molte grandi societ\u00e0, tra le quali IBM, per la propria attivit\u00e0 di traduzione interna.\nTipologie.\nAl giorno d'oggi esistono tre importanti tipologie di traduzione automatica. I sistemi di traduzione automatica, infatti, possono essere classificati nei seguenti gruppi:\nTraduzione basata su regole.\nLa traduzione automatica basata su regole, che comprende la traduzione basata sul principio del trasferimento (\"transfer\") e quella basata sull'uso di una interlingua (o \"lingua pivot\"), \u00e8 al giorno d'oggi il paradigma prevalente per la traduzione automatica. Le parole vengono tradotte secondo un punto di vista prettamente linguistico scegliendo gli equivalenti linguistici pi\u00f9 appropriati. La traduzione automatica basata su regole utilizza in genere un processo traduttivo suddiviso in tre fasi. Nella prima fase, nota come fase di analisi, il sistema esegue il \"parsing\" delle frasi del testo di partenza e le trasforma in diagrammi ad albero (morfologici, sintattici e/o semantici). Nella seconda fase, detta fase di trasferimento, gli alberi sintattici creati per il testo di partenza vengono trasformati in altrettanti alberi con la struttura sintattica della lingua d'arrivo. Nella terza fase, chiamata fase di generazione o sintesi, le parole della lingua di partenza vengono tradotte nella lingua d'arrivo e inserite nell'albero d'arrivo seguendo le regole sintattiche proprie della lingua medesima al fine di creare frasi di senso compiuto.\nUna tecnica particolare della traduzione automatica basata su regole \u00e8 quella che parte da un linguaggio intermedio (\"interlingua\"). Rispetto al sistema di traduzione diretta, parola per parola, in questo caso La lingua d'origine del testo da tradurre viene trasferita a una lingua intermedia, la cui struttura \u00e8 indipendente da quella della lingua originale e da quella della lingua finale. Il testo nella lingua di destinazione viene ottenuto a partire dalla rappresentazione del testo nella lingua intermedia.\nI pi\u00f9 famosi sistemi di traduzione automatica sono tutti basati su regole. Fra questi i pi\u00f9 conosciuti sono sicuramente Babel Fish (usato da AltaVista e poi da Yahoo!, e infine dismesso), Microsoft Translator e Google Traduttore.\nI principali punti deboli di questa tecnologia sono sostanzialmente due. In primo luogo, la quantit\u00e0 di regole su cui si basa qualsiasi sistema \u00e8 ovviamente limitata. Per ottenere risultati migliori, gli autori del testo da tradurre dovrebbero adeguare il loro stile di scrittura, la qual cosa \u00e8, per ovvi motivi, assolutamente improponibile. In secondo luogo, nonostante sul mercato siano reperibili pacchetti commerciali di traduzione automatica basata su regole con decine di combinazioni linguistiche, molte lingue ancora non sono state attivate.\nTraduzione tramite \"corpora\".\nLa tipologia di traduzione automatica che utilizza \"corpora\" linguistici paralleli, si basa sull'analisi di campioni reali e delle loro traduzioni corrispondenti. Fra questi sistemi, quello principale \u00e8 la traduzione automatica statistica, abbreviata in SMT (Statistical Machine Translation). L'obiettivo di questa tecnologia \u00e8 generare traduzioni a partire da metodi statistici basati su \"corpora\" di testi bilingui e monolingui. Affinch\u00e9 la SMT funzioni correttamente \u00e8 necessario mettere a disposizione del sistema due banche dati piuttosto corpose: una di testi nella lingua di partenza con le relative traduzioni nella lingua d'arrivo e un'altra di testi solo nella lingua d'arrivo. Di fronte a un nuovo testo da tradurre, il sistema genera possibili traduzioni delle sequenze di parole che trova nel testo stesso sulla base delle corrispondenze che riscontra nella prima banca dati. Tra le varie proposte di traduzione seleziona poi la migliore sulla base della seconda banca dati, quella relativa alla sola lingua d'arrivo. Il vantaggio della traduzione automatica statistica \u00e8 che, una volta impostato il sistema secondo le specifiche richieste dal cliente, questi ha a disposizione uno strumento in grado di fornire una discreta qualit\u00e0 traduttiva di testi simili tra loro. Il lato negativo \u00e8 che, affinch\u00e9 il sistema fornisca risultati di un certo livello, occorre mettere a sua disposizione un \"corpus\" molto sostanzioso di traduzioni esistenti e approvate.\nCome si pu\u00f2 facilmente immaginare, con questa tecnologia la qualit\u00e0 della traduzione aumenta all'aumentare della dimensione dei \"corpora\" linguistici nelle banche dati. Con un insieme sterminato di traduzioni esistenti e di testi nella lingua d'arrivo, si potrebbero ottenere risultati eccellenti con testi di argomento similare.\nIl primo programma di traduzione automatica statistica fu Candide, sviluppato da IBM.\nLanguage Weaver, il principale fornitore di sistemi di traduzione automatica statistica a livello mondiale, per ogni combinazione linguistica consiglia un \"corpus\" bilingue minimo di due milioni di parole, ma si tratta di un valore molto inferiore rispetto a quello necessario per ottenere traduzioni accettabili. Per questo motivo e anche per il costo tendenzialmente superiore rispetto ad alcuni sistemi basati su regole, i sistemi di traduzione automatica statistica vengono usati quasi unicamente da agenzie governative e da multinazionali.\nDal 2017 sono stati lanciati i servizi web di DeepL Translator (ex \"linguee\") e di Ludwig.guru.\nTraduzione basata sul contesto.\nLa traduzione automatica basata sul contesto si basa sulla ricerca della migliore traduzione di una parola prendendo in considerazione il resto delle parole che la circondano.\nIl sistema suddivide un testo in unit\u00e0 di quattro/otto parole e propone traduzioni di ogni sequenza nella lingua di destinazione eliminando le traduzioni che contengono frasi senza senso. Tale filtraggio utilizza un \"corpus\" nella lingua di destinazione, nel quale viene conteggiato il numero di volte in cui compare la frase cercata. In seguito la sequenza creata viene spostata di una posizione (una parola), ritraducendo la maggior parte dei vocaboli e filtrando nuovamente il testo in modo da lasciare solo le frasi coerenti. Tale procedimento viene ripetuto per tutto il testo. Nella fase finale vengono concatenati i risultati di ciascuna sequenza in modo da ottenere un'unica traduzione del testo.\nLa traduzione automatica basata sul contesto presenta un grande vantaggio rispetto alle altre tecnologie di traduzione automatica basate su \"corpora\" linguistici: aggiungere nuove lingue \u00e8 molto facile. Per inserire una nuova lingua, infatti, non \u00e8 necessario tradurre milioni di parole come nei metodi statistici: sono sufficienti due \"corpora\" linguistici di dimensioni ridotte: un buon dizionario elettronico, contenente regole che permettano al sistema di coniugare correttamente i verbi e di accordare aggettivi e sostantivi in base al genere e al numero, e un \"corpus\" nella lingua di destinazione, che pu\u00f2 essere facilmente reperito su Internet.\nOggi i software pi\u00f9 sofisticati offrono la possibilit\u00e0 di fissare parametri specifici a seconda del settore in cui si esegue la traduzione per ottenere risultati pi\u00f9 accurati. Ad esempio si pu\u00f2 limitare la quantit\u00e0 di sostituzioni permesse oppure selezionare i nomi propri e aiutare il software a riconoscere la terminologia e la fraseologia pi\u00f9 ricorrenti. Queste tecniche sono particolarmente utili in campi dove si impiega un linguaggio formale basato su moduli, come gli annunci nelle stazioni dei treni e negli aeroporti, i documenti legali e amministrativi o le previsioni del tempo.\nI traduttori automatici non possono soppiantare i traduttori umani, ma possono contribuire a gestire in maniera organizzata una mole di lavoro maggiore e sono comunque utili per cogliere il senso generale di un testo e per verificare se il contenuto \u00e8 di proprio interesse.\nTraduzione automatica mediante lingua intermedia.\nLa traduzione automatica mediante lingua intermedia \u00e8 una delle strategie classiche di traduzione automatica. L'idea fondamentale di questo metodo indiretto di traduzione \u00e8 di tradurre il testo iniziale in una lingua intermedia, indipendente dalle altre due (iniziale e finale), per tradurre successivamente nel linguaggio di destinazione.\nLe prime idee di traduzione automatica tramite lingua intermedia apparvero gi\u00e0 nel XVII secolo, con Cartesio e Leibniz. Ambedue formularono teorie per elaborare dizionari fondati su codici numerici universali. Cave Beck, Athanasius Kircher e Johann Joachim Becher, da canto loro, lavorarono per sviluppare un linguaggio universale, senza ambiguit\u00e0, basato su principi, logiche e simboli iconici. Nel 1668, John Wilkins elabor\u00f2 una interlingua in \"Essay towards a Real Character and a Philosophical Language\"."}
{"id": "2137294", "revid": "123369062", "url": "https://it.wikipedia.org/wiki?curid=2137294", "title": "Greenville", "text": ""}
{"id": "2137296", "revid": "767487", "url": "https://it.wikipedia.org/wiki?curid=2137296", "title": "Duets (Elton John)", "text": "Duets \u00e8 il trentacinquesimo album (il ventiquattresimo in studio) dell'artista britannico Elton John, distribuito il 22 novembre 1993.\nIl disco.\nIn realt\u00e0, si caratterizza come un album non programmato, pubblicato a sorpresa (e quasi in contemporanea con l'omonimo \"Duets\" di Frank Sinatra); originariamente doveva essere una raccolta natalizia comprendente diversi duetti, anche nuovi. In seguito, dato che le nuove registrazioni iniziavano a diventare numerose, si pens\u00f2 di pubblicare un doppio LP (l'ultimo distribuito da Elton prima di \"The Union\") quasi esclusivamente composto di duetti (solo \"Duets for One\" \u00e8 cantata esclusivamente da John). \u00c8 notevole l'incredibile numero di musicisti messi in evidenza in questo album.\n\"Duets\" non colp\u00ec la critica in maniera esagerata; non \u00e8 inoltre apprezzatissimo dai fans, nonostante all'inizio abbia venduto molto bene, debuttando alla numero 7 nel Regno Unito (dove arriv\u00f2 fino alla numero 5). In Italia raggiunse il terzo posto, mentre negli Stati Uniti consegu\u00ec una numero 25. Furono pubblicati come singoli \"True Love\" (con Kiki Dee, numero 2 UK), \"Don't Go Breaking My Heart\" (con RuPaul, numero 7 UK) e \"Ain't Nothing like the Real Thing\" (con Marcella Detroit, numero 24 UK). \"Duets for One\" \u00e8 stata comunque distribuita in Spagna. Il disco contiene anche la versione live del 1991 di \"Don't Let the Sun Go Down on Me\", cantata da Elton John e George Michael (numero 1 UK e USA).\nDi \"Duets\" \u00e8 stato prodotto anche un raro box promo, contenente 16 CD (ognuno contenente un brano dell'album)."}
{"id": "2137298", "revid": "324090", "url": "https://it.wikipedia.org/wiki?curid=2137298", "title": "All the Year Round", "text": "All the Year Round fu un periodico settimanale inglese fondato da Charles Dickens, e pubblicato tra il 1859 e il 1895 in tutto il Regno Unito. Edito da Dickens, fu il diretto successore della rivista Household Words, abbandonata a causa di una disputa con i precedenti editori. Ospit\u00f2 la pubblicazione di diversi romanzi, inclusi \"Racconto di due citt\u00e0\" e \"Grandi speranze\" di Dickens. Dopo la morte di quest'ultimo (avvenuta nel 1870) venne poi edito dal suo figlio maggiore, Charles Dickens Jr. Fu stampata dall'editore \"Chapman e Hall\".\nL'origine del nome.\nCome aveva fatto per \"Household Words\" Dickens cerc\u00f2 un titolo derivato da una citazione shakespeariana, che trov\u00f2 il 28 gennaio 1859 (tratta dall'Otello, atto primo, scena terza, versi 128-129), che fu spiegata nel titolo:\nOpere pubblicate.\nFra le opere pubblicate in questo giornale spiccano:\nAltri contributori.\nAltri scrittori che contribuirono furono:\nCollegamenti esterni.\n La pubblicazione di \"Grandi speranze\" trattata nel \"Victorian Web\"."}
{"id": "2137299", "revid": "254059", "url": "https://it.wikipedia.org/wiki?curid=2137299", "title": "Ordine di Alberto l'Orso", "text": "L'Ordine familiare di Alberto l'Orso (in tedesco: \"Hausorden Albrecht des B\u00e4ren\"), detto anche Ordine familiare ducale di Anhalt di Alberto l'Orso (in tedesco: \"herzoglich Anhalt Hausorden Albrecht des B\u00e4ren\") fu un ordine cavalleresco fondato il 18 novembre 1836 da tre duchi della famiglia degli Ascanidi: Enrico di Anhalt-K\u00f6then, Leopoldo IV di Anhalt-Dessau ed Alessandro Carlo di Anhalt-Bernburg.\nCon la soppressione del Ducato di Anhalt nel 1918 l'Ordine cess\u00f2 di essere conferito come decorazione statuale e divenne un ordine dinastico ancora oggi conferito dal Capo della Casa di Anhalt, attualmente il principe Edoardo, principe di Anhalt (1941 - ), in carica dal 1963, che ne \u00e8 Gran Maestro.\nClassi dell'Ordine.\nAlle tre classi regolari stabilite alla fondazione dell'Ordine furono nel tempo associate due classi d'onore. Nel giugno del 1839 venne aggiunto anche un collare, da portarsi da parte dei Cavalieri di gran croce appositamente decorati nelle occasioni solenni. Il 18 marzo 1848 la classe dei Comandanti venne ampliata dalla divisione di Comandanti di I classe (con stella) e di II classe. L'8 febbraio 1854 venne creata una seconda classe anche per i cavalieri che divennero di I e di II classe (in argento). Il 18 luglio 1864 il duca Leopoldo Federico, che in virt\u00f9 dell'estinzione degli altri rami di famiglia divenne unico duca di Anhalt, modific\u00f2 gli Statuti dell'Ordine prevedendo la possibilit\u00e0 di aggiungere le spade a tutti i gradi. Il 29 aprile 1901, in onore del 70\u00ba compleanno del duca Federico, fu aggiunta una corona a tutti i gradi, rimanendo la stella dell'Ordine invariata. Il 9 agosto 1904 furono istituite le medaglie al merito in due classi e la classe di Comandanti (\"Kommandeure\") fu ridenominata Commendatori (\"Komture\").\nLe classi definitive dell'Ordine risultano essere le seguenti:\nInsegne.\nL'insegna dell'Ordine consiste in una medaglia d'oro con al centro un orso camminante sui merli della cinta muraria della citt\u00e0, attorniato dal motto tedesco \"FUERCHTE GOTT UND BEFOLGE SEINE BEFEHLE\" (Temi Dio e segui i suoi comandi). L'iscrizione \u00e8 interrotta nella parte superiore dalla presenza dello stemma degli Anhalt. Sul retro, sempre circolarmente, si trova l'iscrizione \"ALBRECHT DER BAER REG. 1123 BIS 1170\" con riferimento ad Alberto di Ballenstedt, mitico fondatore della casata degli Ascanidi.\nIl nastro dell'insegna \u00e8 verde con fasce rosse ai lati.\nDurante la prima guerra mondiale, per scarsit\u00e0 di mezzi, alcune insegne vennero realizzate in argento, il che fece nascere la scherzosa divisione in \"orsi di miele\" (medaglie d'oro) e \"orsi polari\" (medaglie d'argento)."}
{"id": "2137300", "revid": "20854652", "url": "https://it.wikipedia.org/wiki?curid=2137300", "title": "Conte di Gobineau", "text": ""}
{"id": "2137302", "revid": "105882161", "url": "https://it.wikipedia.org/wiki?curid=2137302", "title": "Rare Masters", "text": "Rare Masters \u00e8 una raccolta di Elton John, pubblicata il 20 ottobre 1992 negli Stati Uniti e il 31 dicembre 1993 nel Regno Unito. Contiene numerosissime B-side, versioni demo e rarit\u00e0, oltre ad alcuni singoli; tutte le tracce sono state registrate nel lasso di tempo che intercorre tra il 1967 e il 1975 (alcune erano gi\u00e0 presenti in \"Elton John's Lady Samantha\"). L'album, inoltre, ha una particolarit\u00e0: \u00e8 l'unico CD a contenere l'intera colonna sonora del film \"Friends\", disponibile solo qui o sull'LP del 1971.\nTracce.\nTutte le tracce, salvo dove indicato diversamente, sono state composte da Elton John e Bernie Taupin."}
{"id": "2137303", "revid": "20854701", "url": "https://it.wikipedia.org/wiki?curid=2137303", "title": "Nazionalisti", "text": ""}
{"id": "2137304", "revid": "287204", "url": "https://it.wikipedia.org/wiki?curid=2137304", "title": "College De France", "text": ""}
{"id": "2137307", "revid": "599013", "url": "https://it.wikipedia.org/wiki?curid=2137307", "title": "Hans Colberg", "text": "Carriera.\nClub.\nInizi\u00f2 la carriera da professionista nel Frem, con il quale vinse il campionato danese nella stagione 1943-1944. Nel 1950 pass\u00f2 alla Lucchese. Si \u00e8 ritirato nel 1953.\nNazionale.\nGioc\u00f2 per la Nazionale danese, scendendo in campo 4 volte e vincendo la medaglia di bronzo ai Giochi della XIV Olimpiade del 1948."}
{"id": "2137312", "revid": "20854826", "url": "https://it.wikipedia.org/wiki?curid=2137312", "title": "Marchese di Boulainvilliers", "text": ""}
{"id": "2137315", "revid": "1573940", "url": "https://it.wikipedia.org/wiki?curid=2137315", "title": "Leonardo Sottani", "text": "Statistiche.\nPresenze e reti nei club.\n\"Statistiche aggiornate al 23 dicembre 2010.\""}
{"id": "2137317", "revid": "287204", "url": "https://it.wikipedia.org/wiki?curid=2137317", "title": "Boston Celtics 2006-2007", "text": "La stagione 2006-07 dei Boston Celtics fu la 61\u00aa nella NBA per la franchigia.\nI Boston Celtics arrivarono quinti nella \"Atlantic Division\" della \"Eastern Conference\" con un record di 24-58, secondo peggior record della lega, davanti solo ai Memphis Grizzlies, non qualificandosi per i play-off.\nLa stagione fu resa molto difficile dai molti infortuni, in particolare quello al capitano Paul Pierce, che rimase fermo sette settimane, e dalla morte di Red Auerbach e Dennis Johnson."}
{"id": "2137318", "revid": "599341", "url": "https://it.wikipedia.org/wiki?curid=2137318", "title": "Baia di Galveston", "text": "La baia di Galveston (in inglese: Galveston Bay) \u00e8 un grande estuario localizzato sulla costa del Texas dato dalla somma degli estuari dei fiumi Trinity e San Jacinto. \nSi compone di cinque sottobacini: Christmas Bay, West Bay, Lower Galveston Bay, Upper Galveston Bay, East Bay e Trinity Bay. Ricopre un'area di circa 1.500\u00a0km\u00b2, con 50\u00a0km di lunghezza e 27 di larghezza. \n\u00c8 attraversata dal canale di Houston (Houston Ship Channel) che collega il porto di Houston con il golfo del Messico. Diverse citt\u00e0 si trovano attorno alla baia di Galveston: oltre a Houston (la pi\u00f9 popolosa), Galveston, Pasadena, Baytown, Texas City, Anahuac."}
{"id": "2137320", "revid": "228587", "url": "https://it.wikipedia.org/wiki?curid=2137320", "title": "Sleeping with the Past", "text": "Sleeping with the Past \u00e8 il trentesimo album (il ventiduesimo in studio) dell'artista britannico Elton John, pubblicato il 29 agosto 1989.\nIl disco.\nL'LP fu registrato in Danimarca (e precisamente ai Puk Studios, Randers); dedicato a Bernie Taupin (storico paroliere della superstar britannica), si presenta come un dichiarato omaggio alla musica soul degli anni Sessanta e ad artisti R&amp;B come Marvin Gaye e Otis Redding (menzionati peraltro nell'allegra \"Club at the End of the Street\"). I brani per\u00f2, di chiaro stampo pop (nonostante l'ispirazione), sono decisamente influenzati dai suoni che imperversavano sulla scena musicale mondiale sul finire degli anni Ottanta, con largo uso di effetti elettronici.\nQuesto disco (prodotto da Chris Thomas) \u00e8 l'ultimo album in studio a presentare un Elton dipendente da alcool e droghe; nel 1990, infatti, il pianista di Pinner si chiuder\u00e0 in un centro di disintossicazione, liberandosi dalle varie dipendenze e dando un corso regolare alla propria vita.\n\"Sleeping with the Past\" non ottenne una grande accoglienza dalla critica; ebbe invece un grandissimo consenso di pubblico. Debutt\u00f2 alla #6 nel Regno Unito, ma i due singoli \"Sacrifice\" e \"Healing Hands\", dapprima usciti separatamente, ebbero scarsi riscontri; quando per\u00f2 furono accorpati in un unico singolo benefico nel giugno 1990, essi raggiunsero la prima posizione nella Official Singles Chart (la seconda dai tempi di \"Don't Go Breaking My Heart\" e la prima a mettere in evidenza esclusivamente Elton) e immediatamente trascinarono alla #1 anche l'album di provenienza (cosa che non succedeva dai tempi di \"Greatest Hits\", incredibile a dirsi). L'LP raggiunse una #23 negli USA e una #6 in Italia; divenne inoltre il disco di Elton pi\u00f9 venduto in Danimarca, e il suo primo album platino dai tempi di \"A Single Man\". Venne pubblicata come singolo anche la gi\u00e0 citata \"Club at the End of the Street\", mentre nell'Europa continentale furono commercializzate sia \"Whispers\" (#11 in Francia) che \"Blue Avenue\": quest'ultima tocc\u00f2 la Top 75 olandese.\n\"Sleeping with the Past\" \u00e8 ancora oggi apprezzatissimo dai fans e segna il ritorno al grande successo commerciale che accompagn\u00f2 John lungo tutti gli anni Novanta.\nNel 1998 ne \u00e8 stata pubblicata la versione rimasterizzata, contenente due tracce bonus. In questa versione \"Durban Deep\" presenta un missaggio vocale differente ed \u00e8 leggermente pi\u00f9 lunga.\nTracce.\nTutti i brani sono stati composti da Elton John e Bernie Taupin."}
{"id": "2137322", "revid": "767487", "url": "https://it.wikipedia.org/wiki?curid=2137322", "title": "Ilario Altobelli", "text": "Biografia.\nNacque a Montecchio, ora Treia, nelle Marche, nell'estate del 1560 e il 29 maggio 1575 vest\u00ec il saio di frate minore conventuale. Ordinato sacerdote nel 1585, dal 1587 studi\u00f2 a Roma nel Collegio di San Bonaventura e si laure\u00f2 in teologia l'8 dicembre 1591 nel capitolo provinciale di Fermo.\nDal 1599 al 1605 fu rettore e professore di matematica dello Studio di Verona: di qui, fu tra i primi a osservare, il 9 ottobre 1604, la stella - poi chiamata \"SN 1604\" o \"Supernova di Keplero\" - della quale inform\u00f2 il Galilei, allora insegnante a Padova, che sul fenomeno tenne tre lezioni: la posizione della stella pareva contraddire le ipotesi cosmologiche correnti del sistema tolemaico, ponendosi fuori dell'ottava sfera.\nAltobelli pass\u00f2 poi negli Studi di Rimini, di Fermo e, dal 1610, di Ancona. Con Galileo si mantenne in corrispondenza, congratulandosi per la pubblicazione del \"Sidereus nuncius\" ove lo scienziato pisano annunciava la scoperta di quattro satelliti di Giove: gli scrisse anche di sue ipotesi sulla costituzione della Via Lattea e gli richiese delle nuove lenti per il proprio cannocchiale. Le sue lettere sono pubblicate nell'edizione nazionale delle opere di Galilei."}
{"id": "2137328", "revid": "20855014", "url": "https://it.wikipedia.org/wiki?curid=2137328", "title": "Pangermanisti", "text": ""}
{"id": "2137329", "revid": "20855027", "url": "https://it.wikipedia.org/wiki?curid=2137329", "title": "Panslavisti", "text": ""}
{"id": "2137337", "revid": "363629", "url": "https://it.wikipedia.org/wiki?curid=2137337", "title": "Libertas Basket Bologna 2007-2008", "text": "Roster Libertas Basket Bologna 2007-2008"}
{"id": "2137339", "revid": "287204", "url": "https://it.wikipedia.org/wiki?curid=2137339", "title": "\u00c9toile Sportive du Sahel (pallacanestro)", "text": "La sezione pallacanestro dell'\u00c9toile Sportive du Sahel (conosciuto anche come E.S.S.) \u00e8 la squadra principale di Susa, in Tunisia.\nLa sezione di pallacanestro ha vinto due titoli nazionali e una Coppa di Tunisia; ed ha ospitato nel 2008 la ventitreesima edizione della Coppa dei Campioni africani arrivando in finale e perdendo con i campioni in carica angolani del CD Primeiro de Agosto.\nPalmar\u00e8s.\n2011.2008, 2013 finalista."}
{"id": "2137342", "revid": "1543377", "url": "https://it.wikipedia.org/wiki?curid=2137342", "title": "Sacrifice (Elton John)", "text": "Sacrifice \u00e8 una ballata tra le pi\u00f9 famose mai composte da Elton John; il testo \u00e8 di Bernie Taupin.\nIl significato del testo e la melodia.\nQuesto brano \u00e8 contenuto nell'album del 1989 \"Sleeping with the Past\"; a detta di Bernie, costituisce una delle pi\u00f9 belle canzoni d'amore mai composte da lui stesso ed Elton. Il testo (il cui titolo in italiano significa \"Sacrificio\") parla della fine di un matrimonio ed \u00e8 stato probabilmente influenzato dalle vicende personali di Bernie, all'epoca in crisi coniugale. Il videoclip di \"Sacrifice\" \u00e8 basato sul testo, mostrando un uomo e una donna aventi problemi di coppia dopo il matrimonio e l'aver dato alla luce una bambina (l'uomo, infatti, crescer\u00e0 la figlia da solo). Anche la melodia, malinconica e ripetitiva, rispecchia il significato intrinseco del brano; Elton, per la composizione della canzone, si ispir\u00f2 sia a Percy Sledge che al brano di Aretha Franklin \"Do Right Woman, Do Right Man\".\nIl grande successo.\n\"Sacrifice\" fu inizialmente pubblicata come singolo nell'ottobre 1989, ma non ebbe un grande successo, raggiungendo una #55 UK e una #18 USA. Nel 1990 il DJ britannico Steve Wright (dell'emittente radiofonica \"BBC Radio 1\") inizi\u00f2 a trasmettere la canzone in radio e fu presto seguito da altri DJ. Sfruttando la situazione, \"Sacrifice\" fu nuovamente distribuita come singolo accoppiata alla precedente \"Healing Hands\", e questa volta ebbe un grande successo: raggiunse una #1 nella Official Singles Chart (la prima da potersi attribuire esclusivamente ad Elton: \"Don't Go Breaking My Heart\" era infatti un duetto) e nella classifica francese (anche qui la prima #1 di Elton; rimase nella classifica transalpina per 26 settimane). Il successo maggiore si ebbe quindi in Francia e Regno Unito, ma la canzone \u00e8 conosciuta a livello mondiale, e in popolarit\u00e0 \u00e8 paragonabile ai classici eltoniani degli anni Settanta. Rimane memorabile l'esecuzione del brano nel corso del concerto al Knebworth Park assieme ad altri musicisti del calibro di Eric Clapton e Mark Knopfler (30 giugno 1990). Il suo video ha ottenuto la Certificazione Vevo.\nCover.\nSin\u00e9ad O'Connor esegu\u00ec una propria versione di \"Sacrifice\" nell'album tributo del 1991 \"\". Anche i Gregorian eseguirono il brano nel loro terzo album \"Masters of Chant Chapter II\"."}
{"id": "2137346", "revid": "767487", "url": "https://it.wikipedia.org/wiki?curid=2137346", "title": "Michael Schj\u00f8nberg", "text": "Carriera.\nGiocatore.\nClub.\nSchj\u00f8nberg ha iniziato la carriera come centrocampista offensivo nell'Esbjerg, con cui ha giocato 103 partite in totale. Lui ed il suo compagno di squadra Jesper Kristensen sono andati ad allenarsi con il connazionale Allan Nielsen, al Bayern Monaco, nell'inverno 1989. Quando l'allenatore della squadra amatoriale del Bayern, Hans-Dieter Schmidt, \u00e8 diventato allenatore dell' gli ha offerto un contratto. Cos\u00ec, nel 1990, Schj\u00f8nberg ha firmato per l'Hannover, che all'epoca militava nella 2. Fu\u00dfball-Bundesliga.\nAll'Hannover \u00e8 stato convertito in un calciatore prettamente difensivo ed \u00e8 stato impiegato anche come terzino sinistro. Ha vinto il suo primo trofeo professionistico nel 1992, quando la sua squadra ha sconfitto il Borussia M\u00f6nchengladbach nella Coppa di Germania. La gara \u00e8 terminata ai calci di rigore, dove Schj\u00f8nberg ha segnato la rete decisiva. Scontento del suo contratto, comunque, Schj\u00f8nberg ha manifestato la volont\u00e0 di tornare in Danimarca, all'Odense. Invece, dopo la vittoria in Coppa, l'Hannover gli ha offerto un contratto migliore e la fascia da capitano. Comunque, anche a causa delle difficolt\u00e0 di entrare a far parte della Nazionale, ha lasciato l'Hannover nel 1994, dopo 123 partite e 2 reti.\nDopo aver firmato per l'Odense, nel 1994, ha trovato il posto nella Nazionale. Con la nuova squadra, ha raggiunto i quarti di finale di Coppa UEFA 1994-1995. \u00c8 stato il pi\u00f9 grande traguardo europeo raggiunto dall'Odense, con il club che ha eliminato il , prima di essere esclusi dalla manifestazione dal .\nNel 1996 \u00e8 tornato in Germania, al . Nella sua prima stagione il club \u00e8 stato promosso in Bundesliga. Il suo successo \u00e8 proseguito, con il Kaiserslautern che ha vinto il titolo, subito dopo il ritorno in prima divisione.\nSchj\u00f8nberg ha segnato anche la prima rete del Kaiserslautern nel campionato 1997-1998, contro i campioni in carica del Bayern Monaco. Dieci minuti prima del fischio finale, infatti, Schj\u00f8nberg ha colpito di testa un cross di Ciriaco Sforza e ha segnato la rete dell'uno a zero. In tutta la stagione ha giocato 21 delle 34 partite e ha messo a segno 4 reti. Il Kaiserslautern \u00e8 stata la prima squadra tedesca a vincere il campionato da neopromossa.\nNel campionato 1998-1999 \u00e8 stato infortunato per diverso tempo, a causa di uno scontro col portiere del Thomas Ernst, dove il danese si \u00e8 fratturato uno stinco. Dopo sette mesi di riabilitazione, \u00e8 tornato ad aprile 1999.\nSchj\u00f8nberg si \u00e8 reso protagonista di una prestazione importante anche nella penultima giornata del campionato 1999-2000: nella sfida contro il , infatti, il portiere titolare del Kaiserslautern, Georg Koch, era infortunato e al suo posto ha giocato Uwe Gospodarek, sua riserva; durante l'incontro Gospodarek si \u00e8 infortunato e, in mancanza di alternative, in porta ci si \u00e8 sistemato Schj\u00f8nberg. Successivamente Levan K'obiashvili ha segnato la rete del vantaggio per il Friburgo, ma Schj\u00f8nberg si \u00e8 messo comunque in luce, parando un rigore ad Alexander Iashvili.\nNel campionato 2000-2001 \u00e8 stato tormentato dagli infortuni ed ha deciso di ritirarsi al termine della stagione, dopo 117 partite e 13 reti per il Kaiserslautern.\nNazionale.\nHa debuttato con la selezione danese durante la FIFA Confederations Cup 1995, poi vinta. Il difensore ha giocato in tutte le partite della rappresentativa nella competizione. \u00c8 stato poi selezionato anche per il , dove \u00e8 stato utilizzato in due partite.\nHa poi partecipato al , immediatamente dopo la vittoria della Bundesliga. Qui ha giocato quattro delle cinque gare disputate dalla Nazionale danese. \u00c8 stato impiegato, inizialmente, come terzino sinistro titolare, ma nel corso del torneo ha perso il posto in favore di Jan Heintze.\n\u00c8 stato chiamato a rappresentare la Danimarca anche al , dove ha giocato tre partite, prima che la sua selezione fosse eliminata. Quella contro la \u00e8 stata la sua ultima gara in Nazionale.\nAllenatore.\nDopo la fine della sua carriera professionistica, \u00e8 diventato l'allenatore delle giovanili del Kaiserslautern, nel 2003. A luglio 2004 \u00e8 diventato responsabile tecnico dell'Herf\u00f8lge, accanto al suo amico Allan Nielsen. La squadra \u00e8 retrocessa al termine del campionato, ma Schj\u00f8nberg ha mantenuto il suo posto. A novembre 2005 \u00e8 diventato assistente dell'allenatore Peter Neururer, all'Hannover. Dopo il licenziamento di Neururer a settembre 2006, Schj\u00f8nberg \u00e8 stato tecnico della squadra per una sola partita, contro la . Dopo l'assunzione di Dieter Hecking, l'ex difensore \u00e8 diventato l'allenatore della squadra amatoriale dell'Hannover.\nDal 4 aprile 2007 al 7 novembre 2007 \u00e8 stato un dirigente del Kaiserslautern, mentre attualmente \u00e8 direttore sportivo dei danesi del Vestsj\u00e6lland.\nIl 26 novembre 2014 viene ufficialmente nominato nuovo allenatore dei norvegesi del Nest-Sotra, compagine militante nella 1. divisjon locale: il contratto sarebbe stato valido a partire dal 1\u00ba gennaio 2015. Il 13 maggio 2015, viene esonerato."}
{"id": "2137347", "revid": "712828", "url": "https://it.wikipedia.org/wiki?curid=2137347", "title": "Ken il guerriero - La leggenda di Julia", "text": " \u00e8 un film d'animazione pubblicato in Giappone il 23 febbraio 2007. In Italia \u00e8 stato distribuito in DVD il 16 dicembre 2008. Costituisce il secondo di cinque capitoli della pentalogia intitolata \"Ken il guerriero - La leggenda\".\nTrama.\nLa piccola Julia sta per partire con il fratello Ryuga e l'anziano Dharma per il Giappone, quando ha una premonizione che l'aereo esploder\u00e0: quando succede, la bimba \u00e8 spaventata dalla cosa, ma Dharma la rassicura promettendole di prendersi sempre cura di lei.\nIn Giappone, Dharma la porta, con il cagnolino appena trovato Tobi, alla palestra dove Raoul, Toki, Jagger e Kenshiro si addestrano affrontandosi a vicenda; qui scatta il colpo di fulmine tra Ken e Julia, che comincia a sorridere dopo essere sempre stata triste e silenziosa; Dharma e Ryuken capiscono che questo incontro \u00e8 stato voluto dal destino.\nAnni dopo, Ryuken chiede a Julia quale dei suoi figli vuole sposare; Julia sceglie senza esitare Ken. Ken \u00e8 stato nominato successore e questo irrita Jagger, che va a confrontarlo, uscendone sconfitto e sfigurato; per vendetta, Jagger istiga il perfido Shin a catturare Julia, e la cosa avviene; Julia segue Shin affinch\u00e9 lasci vivere Kenshiro.\nL'unica sua compagnia \u00e8 il piccolo Tobi, che ha una longevit\u00e0 notevole essendo un incrocio di varie razze molto combattive; di fronte ai massacri di Shin, Julia sopporta finch\u00e9 non ce la fa pi\u00f9 e si getta dal palazzo. Shin corre di sotto disperato e ritrova Julia svenuta ma perfettamente in salute; appaiono Rihaku, Fudo e Tou, che convincono Shin ad affidare loro Julia per nasconderla da Raoul, che sta per giungere alla Croce del Sud.\nJulia si riprende, ma scopre che sta cominciando ad ammalarsi e non \u00e8 la sola: anche una delle sei stelle di Nanto sta per morire, ma vuole lasciare a Julia l'incarico di proseguire la sua opera; si tratta del vecchio Dharma, che ha rispettato la promessa di vegliare su Julia. Julia diventa la Stella dell'Amore Materno e quando le sue condizioni si aggravano, Rihaku la porta da Toki mascherata; Toki la guarisce momentaneamente e riconosce comunque \"che emana la stessa energia vitale della donna amata dai fratelli di Hokuto\", senza arrivare alla verit\u00e0.\nI Cinque Astri sentono parlare di Rei e della sua ricerca di un uomo con sette cicatrici sul petto, cos\u00ec Hyui, Shuren e Fudo catturano Rei e lo portano da Julia, che rivela il nome dell'uomo con le sette cicatrici, sicura che Kenshiro non corre pericoli. Passa altro tempo e Julia apprende della morte di Rei e dello scontro tra Ken e Souther; a questo punto, Julia si espone per la prima volta, assistendo da una posizione sopraelevata rispetto a Raoul e Toki, anche se alla fine i due la vedono. Finito il duello, Tobi, ormai vecchio e stanco, va incontro a Kenshiro che riconosce la medaglietta messagli da Julia; poi il cane, prossimo alla morte, si allontana per andare a cercare un posto dove morire.\nDoppiaggio.\nSono elencati di seguito i doppiatori originali e italiani dei personaggi del film."}
{"id": "2137348", "revid": "247933", "url": "https://it.wikipedia.org/wiki?curid=2137348", "title": "Galveston Bay", "text": ""}
{"id": "2137354", "revid": "1546219", "url": "https://it.wikipedia.org/wiki?curid=2137354", "title": "Joseph Caventou", "text": "Biografia.\nProfessore di chimica alla \u00c9cole de Pharmacie di Parigi, ha collaborato con Pierre Joseph Pelletier in un laboratorio parigino situato dietro una farmacia. Fu un pioniere nell'utilizzo di leggeri solventi per isolare numerosi princ\u00ecpi attivi dalle piante, effettuando uno studio degli alcaloidi dei vegetali. \nScoperte.\nTra le scoperte di Caventou e Pelletier si annovera l'isolamento dei seguenti composti:\nIl solfato di chinino in seguito \u00e8 stato usato nella terapia della malaria. Il chinino \u00e8 il principio attivo della corteccia dell'albero della china.\nNessuno dei collaboratori scelse di brevettare la scoperta di tali composti, lasciandoli per uso libero. \nNel 1823 scoprirono l'azoto nei componenti alcaloidi. Altri composti scoperti includono la colchicina e la veratrina."}
{"id": "2137357", "revid": "767487", "url": "https://it.wikipedia.org/wiki?curid=2137357", "title": "Occhi di serpente", "text": "Occhi di serpente, in lingua originale \"Dangerous Game\" (noto anche come \"Snake Eyes\"), \u00e8 un film del 1993 diretto da Abel Ferrara.\nTrama.\nIl regista Eddie Israel, marito di Madlyn e padre di Tommy, \u00e8 alle prese con la lavorazione del suo ultimo film \"The mother of mirrors\" (\"La madre degli specchi\"); gli attori protagonisti del film sono: Sarah Jennings nel ruolo di Claire, una giovane che, stanca di una routine coniugale vissuta sotto il segno degli eccessi, decide di dedicarsi alla fede, e Frank Burns che interpreta Russell, marito di Claire che, nauseato dalla scelta della moglie, vorrebbe ricondurla alla vita dissoluta di un tempo fatta di abuso di droghe e alcol e sessualit\u00e0 promiscua, ma al tempo stesso non vorrebbe perderla. Nel film Claire subisce vessazioni e maltrattamenti da parte del marito incapace di accettare la nuova situazione matrimoniale e il conflitto violento tra i due personaggi si riflette anche nella vita reale tra gli attori che ne sono interpreti. Fuori dal set Frank ha una relazione con Sarah, che lo rifiuta dicendo che non ha posseduto lei ma \"la ragazza del copione\". Eddie guida gli attori all'interno del loro percorso di recitazione indagando a livello introspettivo, al punto da pretendere da loro un realismo totale.\nLe vite degli interpreti sul set si intrecciano pericolosamente con quelle dei personaggi in scena; come i loro \"alter ego\" Claire e Russell, anche Sarah e Frank si danno all'uso di droghe, mentre Eddie si scontra verbalmente con Frank e intrattiene una relazione con Sarah. Inoltre, la scena in cui il personaggio di Russell possiede con violenza Claire si traduce in un vero abuso sessuale che Sarah subisce dal collega Frank. Intanto Eddie decide che la propria vita matrimoniale deve svolgersi senza menzogne: confessa dunque a Madlyn i tradimenti con Sarah e le altre attrici conosciute sul set. Madlyn reagisce male e invita il marito a mostrare il coraggio di confessare tutto ci\u00f2 in presenza del figlio, provocandone cos\u00ec l'allontanamento dalla famiglia. Eddie \u00e8 sempre pi\u00f9 coinvolto nelle trame del proprio film fino alle estreme conseguenze, tanto da assumere in dosi massicce alcool e droghe: in tale modo perde il contatto con la realt\u00e0 e immagina di essere sul set. Russell si avvicina infine a Claire e, sicuro di averla persa per sempre, ritiene di non avere altra scelta se non spararle un colpo alla testa.\nProduzione.\nIl film \u00e8 prodotto da Cecchi Gori Group e Maverick Films, casa di produzione della protagonista Madonna.\nIl set del film nel film \u00e8 costituito da un appartamento ricostruito (a cura dello scenografo) agli Hollywood Center Studios di Los Angeles ed \u00e8 arredato in modo asettico e impersonale cercando di stilizzare lo spazio nella migliore forma possibile.\nLa sceneggiatura firmata da Nicholas St. John \u00e8 una storia di coppia marcata da un conflitto estremo tra dissoluzione e fede ispirata alla vicenda reale degli attori Christopher Lambert e Diane Lane, e a un'idea di Abel Ferrara su un regista intento a portare a termine un suo film.\nDurata.\nLa pellicola, sulla base del risultato di un primo montaggio avvenuto durante la lavorazione, ha una durata di 230 minuti (3 ore e 50 minuti) ma viene ridotto a circa due ore e, con tale metraggio, viene distribuito nelle sale e presentato alla 50\u00aa Mostra del Cinema di Venezia. Il sito Internet movie Database riporta una durata di 108 minuti (1 ora e 48 minuti) del film nella versione \"Unrated\".\nDistribuzione.\nIl titolo italiano \"Occhi di serpente\" riprende il titolo originale \"Snake Eyes\" che sta a significare il punteggio minimo al gioco dei dadi, una sorta di metafora della sfortuna. Il film, per\u00f2, viene distribuito nel mercato americano con un nuovo titolo \"Dangerous Game\" e riceve un \"vietato ai minori di 18 anni\" (Rated R)\nIl film non ottenne affatto un buon successo, non riuscendo neanche a recuperare il budget. I produttori e Ferrara incolparono Madonna , in quanto fu lei a chiedere un taglio massiccio di scene, rovinando totalmente il film."}
{"id": "2137359", "revid": "83531", "url": "https://it.wikipedia.org/wiki?curid=2137359", "title": "O Little Town of Bethlehem", "text": " \nO Little Town of Bethlehem \u00e8 un tradizionale canto natalizio, composto nel 1868 dal vescovo statunitense Phillips Brooks (1835 - 1893), autore del testo, e dal suo organista Lewis Redner, autore della melodia.\nIl brano fu probabilmente ispirato da un viaggio in Terra Santa, compiuto da Brooks tre anni prima.\nTesto.\nO little town of Bethlehem,\nHow still we see thee lie!\nAbove thy deep and dreamless sleep\nThe silent stars go by;\nYet in thy dark streets shineth\nThe everlasting Light;\nThe hopes and fears of all the years\nAre met in thee to-night.\nFor Christ is born of Mary,\nAnd gathered all above,\nWhile mortals sleep, the angels keep\nTheir watch of wondering love.\nO morning stars, together\nProclaim the holy birth!\nAnd praises sing to God the King,\nAnd peace to men on earth.\nHow silently, oh how silently,\nThe wondrous gift is given!\nSo God imparts to human hearts\nThe blessings of his heaven.\nNo ear may hear his coming,\nBut in this world of sin,\nWhere meek souls will receive him, still\nThe dear Christ enters in.\nWhere children pure and happy\nPray to the blessed Child,\nWhere misery cries out to thee,\nSon of the mother mild;\nWhere charity stands watching\nAnd faith holds wide the door,\nThe dark night wakes, the glory breaks,\nAnd Christmas comes once more.\nO holy Child of Bethlehem!\nDescend to us, we pray;\nCast out our sin and enter in,\nBe born in us to-day.\nWe hear the Christmas angels\nThe great glad tidings tell;\nO come to us, abide with us,\nOur Lord Emmanuel!\nVersioni.\nIl brano \u00e8 stato interpretato, tra l'altro, da: Barbra Streisand, Julie Andrews, Amy Grant, Cliff Richard, Frank Sinatra ed altri fra cui Bob Dylan che nel 2009 l'ha inserita nel suo album \"Christmas in the Heart\"."}
{"id": "2137360", "revid": "123784507", "url": "https://it.wikipedia.org/wiki?curid=2137360", "title": "La fattoria (terza edizione)", "text": "La terza edizione del reality show La fattoria \u00e8 andata in onda dal 15 febbraio al 20 maggio 2006 in prima serata su Canale 5 con la conduzione di Barbara D'Urso per il secondo ed ultimo anno consecutivo, affiancata dagli opinionisti Barbara Alberti e Raffaello Tonon e con la partecipazione dell'inviato Francesco Salvi. \u00c8 durata 88 giorni, ha avuto 17 concorrenti e 14 puntate e si \u00e8 tenuta in Ouarzazate (Marocco).\nIl programma \u00e8 andato in onda per 14 puntate complessive pi\u00f9 una puntata finale celebrativa. Inizialmente trasmesso il mercoled\u00ec sera, nelle successive puntate ha trovato una stabile collocazione al sabato sera (con una puntata infrasettimanale andata in onda mercoled\u00ec 3 maggio).\nLa sigla del programma era \"Caravan Petrol\" di Renato Carosone, alla quale \u00e8 stata modificata la parte \"Allah Allah Allah\" in \"Pasci\u00e0 Pasci\u00e0 Pasci\u00e0\" per rendere pi\u00f9 coerente la canzone allo stile ironico della trasmissione, incentrata sulla figura del pasci\u00e0.\nL'edizione \u00e8 stata seguita da una media di 24,55% di share con il 4.957.643 spettatori.\nL'edizione si \u00e8 conclusa con la vittoria di Rosario Rannisi, che si \u00e8 aggiudicato il montepremi di 200.000 \u20ac.\nI contadini.\nL'et\u00e0 dei concorrenti si riferisce al momento dell'arrivo nella fattoria.\nI contadini e il pash\u00e0.\nIl piatto forte di questa edizione era rappresentato proprio dal cast dei partecipanti, tra i quali spiccavano grandi stelle dello spettacolo come Katia Ricciarelli, l'ex lolita prodigio Pamela Petrarolo, il campione olimpico Aldo Montano, gli attori Leopoldo Mastelloni e Alvaro Vitali, i gemelli Michetti (I Cugini di Campagna).\nDurante il gioco, i concorrenti dovevano lavorare proprio come in una fattoria vera e propria, comandati da un pash\u00e0 che stabiliva i compiti della giornata e che veniva eletto settimanalmente attraverso la sfida. Il pash\u00e0 viveva in un appartamento a parte, con letto matrimoniale e tante comodit\u00e0, e doveva scegliere di portarsi con s\u00e9 una concubina (o concubino a seconda del sesso del pash\u00e0).\nClassifica finale.\nDi seguito, la classifica finale in ordine di eliminazione dal gioco del cast del programma\nInizialmente era stata scelta come concorrente Maria Mons\u00e8, ma poche settimane prima della partenza per il Marocco la showgirl scopr\u00ec di essere incinta e dunque rinunci\u00f2 a partecipare al reality e venne dunque sostituita da Angela Cavagna.\nTabella delle nomination e dello svolgimento del programma.\nNota 1: Il pasha Clemente deve decidere chi eliminare subito tra Selvaggia e Angela, perdenti nella prova del pasha. Angela viene eliminata, mentre Selvaggia va automaticamente in nomination.\nNota 1.1: Nelle nomination del gruppo c'\u00e8 un pari merito tra Natalie e Randi. In questo caso \u00e8 il pasha a decidere: Clemente decide di nominare Natalie contro Selvaggia.\nNota 2: Il pasha Justine, tra le nominate a pari merito Jennipher e Pamela, manda quest'ultima in nomination contro i Cugini di Campagna.\nNota 2.2: Rientra in gara la prima eliminata, Angela Cavagna, in sostituzione di Alvaro Vitali, ritiratosi per problemi di salute.\nNota 3: Aldo Montano, a causa di uno stiramento alla coscia destra, sotto consiglio del medico decide di abbandonare il gioco facendosi nominare al televoto dai compagni, per non procurare danni alla produzione per la scelta di un eventuale sostituto.\nNota 4: Il pasha Jennipher, tra i nominati a pari merito Alessia e Clemente, manda quest'ultimo in nomination contro i Cugini di Campagna.\nNota 5: Entra in gioco un ex concorrente della sesta edizione del \"Grande Fratello\" (che si sta svolgendo in contemporanea alla \"Fattoria\"). \u00c8 il pubblico a decidere chi far entrare tra: Franco Alvisi, Pier Renato Esposito e Rosario Rannisi. Il pubblico sceglie proprio quest'ultimo, che diventa un concorrente ufficiale.\nNota 6: Nell'undicesima settimana, la \"Fattoria\" (trasferitarsi al sabato sera da qualche puntata) va in onda con una puntata infrasettimanale anche mercoled\u00ec 3 maggio.\nNota 7: La sfida del pasha \u00e8 tutti contro tutti. Chi vincer\u00e0 sar\u00e0 immune dalle nomination, ma non dovr\u00e0 scegliere il primo candidato al televoto, d'ora in poi anch'esso nominato da tutto il gruppo.\nNota 7.1: I contadini, dopo la prima votazione in torre, a sorpresa devono effettuare una seconda nomination in modo palese. Questi voti vanno a sommarsi a quelli della prima votazione.\nNota 7.2: Si verifica un ex aequo dopo le due votazioni: tra Angela, Clemente e Katia il pasha Rosario manda al televoto questi ultimi.\nNota 8: C'\u00e8 una seconda eliminazione, prima della finale. Tramite il meccanismo delle nomination, i due pi\u00f9 votati vanno al televoto e il pubblico decide chi eliminare. Clemente, ultimo pasha, \u00e8 il primo finalista, visto che si \u00e8 aggiudicato l'immunit\u00e0. Ed \u00e8 proprio lui a decidere le sorti dei suoi rivali Rosario e Angela, in parit\u00e0 numerica nelle votazioni: contro Justine, la pi\u00f9 nominata in questo caso, Clemente manda al televoto Angela.\nNota 9: I finalisti della terza edizione della \"Fattoria\" sono: Clemente Pernarella, Rosario Rannisi e Justine Mattera.\nNota 10: Nel gal\u00e0 celebrativo \"La notte della Fattoria\", i contadini sono chiamati a votare segretamente il vincitore morale: il pi\u00f9 votato risulta Francesco Arca.\nEpisodi di particolare rilievo.\nDurante la prima puntata, sono stati presentati 14 dei 17 concorrenti. 4 di questi, Alessia Fabiani, Marcus Schenkenberg, Natalie Kriz e Alvaro Vitali, sono per\u00f2 stati lasciati in un'oasi con il compito di portare gli animali all'interno della \"Kasbah\", facendo scambi con i berberi del luogo. Durante la prima puntata, in seguito a una sfida, verr\u00e0 eliminata Angela Cavagna, poi ripescata e tornata in gioco qualche settimana dopo in sostituzione di Alvaro Vitali, ritiratosi per problemi di salute, cos\u00ec come gi\u00e0 successo nelle precedenti edizioni. Gli altri concorrenti, Justine Mattera e I cugini di campagna (in realt\u00e0 solo due dei quattro, i gemelli Silvano e Ivano) sono entrati in gioco nella seconda puntata e per una settimana, prima di unirsi al gruppo, hanno dovuto vivere insieme a una famiglia berbera. Infine, il 17\u00b0 concorrente, il vincitore Rosario Rannisi, \u00e8 entrato in gioco a poche settimane dalla fine del reality, in seguito a un televoto in cui il pubblico era chiamato a decidere chi far entrare in gioco tra tre esclusi dell'edizione del \"Grande Fratello 6\" in onda in concomitanza con \"La Fattoria\".\nL'edizione \u00e8 stata ricca di liti e scontri; in particolare ha suscitato molte critiche l'atteggiamento del soprano Katia Ricciarelli verso le concorrenti donne durante le prime settimane del programma. In seguito ci sono state numerose alleanze e divisione dei concorrenti in \"fazioni\", che hanno fomentato la rivalit\u00e0 nel gioco. Nel reality \u00e8 nata anche una storia d'amore, tra l'ex \"tronista\" di \"Uomini e Donne\" Francesco Arca e la valletta venezuelana Jennipher Rodriguez.\nInoltre, La fattoria \u00e8 stata al centro delle attenzioni anche per il clamore suscitato da Orlando Portento, marito (fino al 2009) di Angela Cavagna, che durante la prima puntata (ma anche nelle seguenti) ha lamentato la presenza di brogli nella trasmissioni in maniera molto originale, usando un modo di fare molto particolare e espressioni esilaranti quali \"tricchebballacche\" e \"cammellate\".\nIl gruppo di ascolto.\nUn ruolo importante \u00e8 stato rappresentato anche dal \"gruppo di ascolto\", ovvero gli opinionisti che in questa edizione hanno interagito molto frequentemente con i concorrenti influenzandone anche il comportamento. Opinionisti fissi sono stati Raffaello Tonon, vincitore dell'edizione precedente del reality, Barbara Alberti, che ha anche avuto accese discussioni con Katia Ricciarelli e Francesco Arca, e \"sora Daniela\", che rappresentava la voce del popolo e portava le opinioni dei suoi clienti raccolte nel banco di alimentari dove lavora, al mercato. Si sono anche susseguiti in alcune puntate Simona Izzo, Alessandro Rostagno, Enrico Lucherini, Fabio Canino."}
{"id": "2137364", "revid": "1543377", "url": "https://it.wikipedia.org/wiki?curid=2137364", "title": "Bromuro di magnesio", "text": "Il bromuro di magnesio \u00e8 il composto inorganico con formula MgBr2. Questo sale esiste in forme diverse a seconda del grado di idratazione. Le due forme principali sono quella anidra (MgBr2, cristalli bianchi deliquescenti) e quella esaidrata (MgBr2\u00b76H2O, cristalli incolori). Presente in Natura, si trova nell'acqua di mare, in acque salmastre e laghi salati come il Mar Morto, e in depositi salini. In piccole quantit\u00e0 si trova anche nei minerali bischofite e carnallite. In medicina \u00e8 usato come debole sedativo per trattare disordini nervosi. In chimica organica \u00e8 usato come reagente. Nelle pile a secco al magnesio \u00e8 usato nell'elettrolita.\nStruttura.\nMgBr2 \u00e8 un composto ionico. La struttura cristallina di MgBr2 anidro \u00e8 isomorfa con quella di CdI2, sistema esagonale, gruppo spaziale Pm1. La struttura cristallina di MgBr2\u00b76H2O \u00e8 isomorfa con MgCl2\u00b76H2O, sistema monoclino, gruppo spaziale C2/m.\nSintesi.\nMgBr2 si ricava dall'acqua di mare, similmente a MgCl2. Il bromuro di magnesio si pu\u00f2 inoltre preparare facendo reagire acido bromidrico e ossido di magnesio, e quindi cristallizzando il prodotto. Per questa via si ottiene il composto esaidrato. Si pu\u00f2 anche sfruttare la reazione tra carbonato di magnesio e acido bromidrico.\nIl prodotto anidro si ottiene riscaldando il composto esaidrato in corrente di HBr gassoso anidro, o per reazione diretta tra gli elementi:\nUsi.\nOltre agli usi menzionati all'inizio della pagina, il bromuro di magnesio ricavato dall'acqua di mare \u00e8 usato per produrre bromo tramite la reazione:\nTossicit\u00e0 / Indicazioni di sicurezza.\nSia MgBr2 che MgBr2\u00b76H2O sono disponibili in commercio. Entrambi i composti risultano irritanti per gli occhi, le vie respiratorie e la pelle. Non ci sono evidenze di effetti cancerogeni."}
{"id": "2137366", "revid": "90953038", "url": "https://it.wikipedia.org/wiki?curid=2137366", "title": "Cowboy action shooting", "text": "Il Cowboy Action Shooting (abbreviato in CAS) \u00e8 una forma di tiro sportivo dinamico con riferimento storico al periodo che va dal 1830 al 1915 negli Stati Uniti d'America.\nLa disciplina \u00e8 originaria degli Stati Uniti ed \u00e8 codificata dalla \"Single Action Shooting Society\" (SASS). In Italia \u00e8 promossa dall'\"Old West Shooting Society\"(OWSS).\nRegolamento.\nI tiratori devono indossare abbigliamento di stile Western e utilizzano nel corso del tiro due armi corte (revolver) una carabina ed un fucile ad anima liscia.\nLe categorie di tiro sono numerose, basate sull'et\u00e0, sull'abbigliamento, sulla tipologia di armi utilizzate e sullo stile di tiro. Ogni categoria riporta un'ulteriore suddivisione per le donne (\"ladies\").\nIn base alla tecnica di tiro si hanno i tre seguenti stili:\nLe armi.\nLe armi corte devono essere dei revolver a singola azione; le pi\u00f9 utilizzate sono gli originali o le repliche delle Colt modello SAA 1873. Non mancano originali o repliche di Smith &amp; Wesson Schofield, Remington mod. 1875 e di revolver ad avancarica del tamburo, quali le Remington 1858, le Colt mod. 1847 Walker, le Colt mod.1851 Navy e le Colt mod. 1860 Army.\nLe carabine, armi lunghe a canna rigata, possono essere con meccanica a leva (lever action), usualmente: Winchester mod. 1860, 1866, 1873, 1892 o 1894, Marlin mod. 1894 e tutti i cloni moderni o con meccanica a pompa (slide o pump action), nel caso del Colt mod. 1885 Lightning. In ogni caso, le carabine possono impiegare solo munizionamento originariamente previsto per arma corta.\nI fucili, armi lunghe a canna liscia, sono o a due canne giustapposte, sia a cani esterni che interni, sia monogrillo che bigrillo (ovvero con un comando unico per entrambe le canne o uno per canna), ma rigorosamente con estrattori manuali.\nin alternativa, possono essere impiegati fucili con meccanica a pompa e a cane esterno (tipicamente il Winchester mod. 1897 e le sue repliche) o con meccanica a leva, sempre a cane esterno (il Winchester mod. 1887).\nTra le aziende produttrici di repliche fedeli agli originali e spesso di qualit\u00e0 superiore, spiccano le italiane Aldo Uberti S.p.A., la Pietta, la Chiappa Firearms e le americane: Ruger, Colt, e U.S. Fire Arms Mfg. Co."}
{"id": "2137367", "revid": "1543377", "url": "https://it.wikipedia.org/wiki?curid=2137367", "title": "Identit\u00e0 cristiana", "text": "L'Identit\u00e0 cristiana \u00e8 una dottrina religiosa e ideologica, esclusiva della cultura occidentale, e si riferisce ad una vasta gamma di credi variamente collegati e a chiese che secondo alcuni critici avrebbero alla loro base una teologia legata al potere bianco. L'identit\u00e0 cristiana porterebbe secondo costoro a promuovere un'interpretazione razzista del cristianesimo. L'identit\u00e0 cristiana afferma di affondare le sue origini alla nascita del Cristianesimo.\nSecondo Chester L. Quarles, professore di giustizia penale presso l'Universit\u00e0 del Mississippi, alcuni dei seguaci dei movimenti di identit\u00e0 cristiana credono che i popoli non caucasici non abbiano anima, e possano quindi mai guadagnare il favore di Dio o di essere salvati;\n i credenti nella teologia affermano che Ges\u00f9 Cristo abbia pagato solo per i peccati della Casa di Israele e della Casa di Giuda.\nIdentit\u00e0 cristiana ed estremismo.\nNel 1984, l'organizzazione \"The Order\" operante nel settore del nazionalismo bianco, si rende protagonista di atroci omicidi ai danni di non cristiani.\nLo storico gruppo razzista Ku Klux Klan, tra gli ideatori del potere bianco e della destra ultraconservatrice, formato da membri protestanti \u00e8 stato il primo movimento a promuovere l'identit\u00e0 cristiana tramite la discriminazione dei neri.\nNei soli Stati Uniti d'America si pensa che ci siano dalle 2.000 alle 5.000 persone coinvolte in associazioni estremiste cristiane.\nOrigini.\nIdentit\u00e0 cristiana come movimento emerse come una propaggine del \"British Israelism\", una setta che ideologizzava l'origine degli europei occidentali da discendenti delle Dieci trib\u00f9 perdute d'Israele, negli anni 1920 e 1930. Tuttavia, l'idea che \"razze inferiori\" siano menzionate nella Bibbia in contrasto con gli \"ariani\", \u00e8 stato postulato nel 1905 nel libro \"Die Theozoologie oder die Kunde von den Sodoms-\u00c4fflingen und dem G\u00f6tter-Elektron\" di Jorg Lanz von Liebenfels, un monaco cistercense, scrittore, e teorico del populista Movimento v\u00f6lkisch, un'interpretazione tedesca di movimenti populisti dell'epoca, con un accento romantico sul folclore, dove il termine v\u00f6lkisch, che significa \"etnico\" ha connotazioni, in tedesco, di \"folclorico\" e \"folcloristico\". Viene visto da molti storici come un grande influente sulla componente mistico-religiosa tedesca del futuro III Reich. \"Christian Identity\" o CI \u00e8 quindi il nome con cui si fa riferimento a un vasto e variegato universo di chiese e movimenti ideologici le cui basi dottrinali furono elaborate da una rete di religiosi e predicatori dopo la Seconda guerra mondiale che condividono una teologia basata principalmente sul fondamentale assunto della supremazia bianca.\nSecondo Chester L. Quarles, professore di \"Criminal justice\" all'Universit\u00e0 del Mississippi, alcuni seguaci di movimenti riferibili a \"Christian Identity\" danno per scontata la credenza secondo la quale gli esseri umani non caucasici sarebbero privi dell'anima, e, pertanto, non in grado di beneficiare del favore di Dio n\u00e9 di godere dell'aspirazione alla Salvezza"}
