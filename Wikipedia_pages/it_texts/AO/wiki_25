{"id": "2035374", "revid": "406204", "url": "https://it.wikipedia.org/wiki?curid=2035374", "title": "Guerre romano-celtiche", "text": "Le guerre romano-celtiche racchiudono una serie di conflitti il cui inizio viene fatto risalire ai primi decenni del IV secolo a.C., quando la prima invasione storica della penisola da parte dei Celti mise a repentaglio la stessa sopravvivenza di Roma.\nLa prima minaccia celtica portata contro Roma si inserisce in un contesto di grandi movimenti migratori provenienti d'oltralpe, sia dalla Gallia nordorientale sia dall'Europa centrale, che, nel IV secolo a.C., ebbero come risultato finale l'occupazione celtica di molti territori dell'Italia del Nord e del litorale adriatico centro-settentrionale, con puntate meridionali che, nel IV secolo a.C., si spinsero fino in Puglia e Campania. Le premesse a tali migrazioni di popoli furono poste da precedenti contatti del mondo celtico transalpino con l'ambiente peninsulare, dovuti essenzialmente a traffici commerciali in cui il fondamentale ruolo intermediario spettava alle popolazioni dell'area centro-settentrionale della penisola, soprattutto Celti di antico insediamento della cultura di Golasecca, Etruschi tirrenici e padani, Veneti, con l'eventuale tramite di popolazioni alpine come i Reti.\nBasandosi sul complesso delle fonti, e sull'evidenza archeologica, ma anche sugli sviluppi successivi, la storiografia attuale \u00e8 giunta ad una concorde valutazione delle occupazioni territoriali dei Celti in Italia, e degli episodi bellici che ne scaturirono: la penetrazione celtica in Italia, un evento che potrebbe apparire spontaneo, fu invece il risultato di una consapevole pianificazione; esso, anzi, fu caldeggiato, e forse addirittura perseguito ed eterodiretto, da uno degli attori principali degli equilibri politici che andavano delineandosi sulla penisola: Dionisio I di Siracusa, l'ambizioso tiranno che da tempo era impegnato sul duplice fronte delle rivalit\u00e0 con Cartagine e della conflittualit\u00e0 diretta contro il blocco coalizzato delle \"poleis\" italiote: egli coltivava mire verso un'estensione della sua influenza in Sicilia e sulle sponde tirreniche e adriatiche dell'Italia, oltre che, secondo il consiglio di Filisto, sul versante adriatico greco-epirota ed illirico: era quindi il primo a poter guardare con favore all'ingresso di un nuovo soggetto nell'agone geopolitico, da cui poteva trarre molti vantaggi, soprattutto in un'ottica antagonista al mondo etrusco, la cui alleanza con Cartagine suggellava da tempo il dominio sul Tirreno.\nLa tradizione romana, pur tra evidenti deformazioni propagandistiche, ci ha consegnato diversi resoconti degli avvenimenti. Un accento particolare viene posto sulla portata della minaccia celtica nei confronti dell'emergente Roma: il sacco celtico, il primo di una serie nella storia della citt\u00e0, sicuramente avvenuto qualche anno dopo la tradizionale data del 390 a.C., \u00e8 descritto come un evento dagli effetti pressoch\u00e9 distruttivi e potenzialmente destabilizzanti per la sopravvivenza di Roma. Questa visione \u00e8 condivisa, pur con qualche significativa eccezione, da molti degli storici moderni.\nL'irrompere della minaccia celtica sul territorio italiano determin\u00f2 anche il pieno e definitivo ingresso dei Celti alla ribalta della storia scritta, permettendo, da allora in poi, di conoscere meglio i contorni storici e cronologici delle loro vicende. Essa ebbe anche l'effetto di porre per la prima volta sotto i riflettori della storiografia greca la citt\u00e0 di Roma, fino ad allora quasi sconosciuta. Le ostilit\u00e0 continuarono, nei secoli successivi, fino a quando la minaccia portata sul suolo italiano fu contenuta e infine soffocata, con la conquista della Pianura Padana nel II secolo a.C. e la conseguente creazione della provincia romana di Gallia Cisalpina. La conflittualit\u00e0 tra Celti e Romani conobbe ancora vari sussulti e riemerse nell'ultimo quarto del II secolo a.C., stavolta in pieno territorio gallico, quando la vittoria romana port\u00f2 alla creazione della Provincia Narbonensis. Ma la minaccia celtica contro le politiche di Roma si spense definitivamente solo alla met\u00e0 del I secolo a.C., quando Giulio Cesare pose fine all'indipendenza della Gallia.\nContesto storico.\nLa storia delle guerre tra Roma antica e il mondo celtico ebbe inizio nei primi decenni del IV secolo a.C. La deflagrazione dei primi conflitti fu preceduta dalla migrazione, verso alcuni territori dell'Italia, di trib\u00f9 celtiche provenienti da un'Europa che, gi\u00e0 da lungo tempo, stava conoscendo una massiccia celtizzazione, ben anteriore all'emergenza e all'irradiazione della \"facies\" lateniana, considerata dagli studiosi come la principale espressione culturale associata ai \"Celti storici\", cio\u00e8 di quei Celti invasori citati dalle fonti testuali latine e greche.\nI Celti di antico insediamento in Italia.\nTra le zone d'Europa gi\u00e0 celtizzate in antico, oltre alla Celtiberia, la ricerca ha definitivamente permesso di acquisire anche quelle aree poste tra la Lombardia e il Piemonte dove, gi\u00e0 dall'inizio del I millennio a.C. (inizio del Bronzo finale), si assisteva al fiorire di una facies autoctona, la cultura di Golasecca, la cui \u00abpiena celticit\u00e0\u00bb \u00e8 ora definitivamente assodata grazie al riconoscimento di una lingua celtica, impropriamente detta lepontica, su alcune iscrizioni del VII secolo a.C., redatte in un alfabeto derivato da quello etrusco.\nLa celtizzazione di queste zone della penisola va quindi tenuta distinta dalle ondate migratorie del IV secolo a.C., che furono successive di alcuni secoli. La floridezza politica ed economica di queste popolazioni celtiche era assicurata dal ruolo assunto quali intermediari commerciali tra l'Etruria e le popolazioni transalpine, utilizzando il tramite delle popolazioni alpine. Un ruolo analogo sar\u00e0 assunto nel V secolo a.C. dagli Etruschi padani e, in parte, da popoli transpadani come i Veneti: il tramite, in questo caso, era fornito dai Reti.\nRoma nel quadro delle relazioni internazionali.\nLa celtizzazione di gran parte dell'Europa era avvenuta all'insaputa dei Romani il cui interesse alla sicurezza non esulava da un ambito essenzialmente locale: Equi, Volsci, Sabini ed Etruschi, sono questi i nomi dei popoli, tutti confinanti, con i quali Roma si era dovuta misurare fino ad allora. Solo in alcuni casi le relazioni internazionali si erano spinte pi\u00f9 lontano, portando Roma a intrattenere contatti diretti con Cartagine. Ma tali antiche relazioni si inquadravano comunque in ambito pi\u00f9 vasto, all'interno di un ampio regolamento di interessi reciproci gi\u00e0 storicamente in atto tra l'area di influenza etrusca e quella punica.\nL'ampia portata di questa convergenza di antica data era culminata, nella seconda met\u00e0 del VI secolo a.C., nell'alleanza anti-focese della battaglia di Alalia, decisiva nel definire gli equilibri tirrenici all'approssimarsi del quinto secolo. I rapporti con Cartagine erano proseguiti anche dopo la fine dell'et\u00e0 regia quando Roma, appena agli esordi della sua esperienza repubblicana, stipul\u00f2 con Cartagine un trattato\u00a0\u2013 il primo di una serie \u2013 di cui si ha notizia in Polibio, risalente alla fase iniziale di transizione repubblicana della Roma monarchica ma evidentemente iscrivibile nella consuete relazioni tra l'area etrusca e Cartagine.\nAnteriormente al IV secolo a.C., altre relazioni ad ampio raggio erano state intrattenute con capitali etrusche come Clusium (Chiusi), con \"poleis\" magnogreche come Cuma o, occasionalmente, e per contatti dettati soprattutto dagli approvvigionamenti di frumento, con la Sicilia.\nFurono queste tre potenze\u00a0\u2013 Etruschi, Cartaginesi e Greci, sia italioti che sicelioti \u2013 a dominare gli equilibri della penisola italiana nel V secolo a.C. e a determinare gli spazi politici entro i quali avrebbe mosso i primi passi l'espansionismo di Roma. All'interno di quegli stessi spazi, a cavallo tra il V e il IV secolo a.C., si preparava l'ingresso di un nuovo protagonista.\nL'invasione storica dell'Italia del IV secolo a.C..\nL'invasione storica dei Celti nell'Italia del IV secolo a.C., e i primi conflitti che ne nacquero, proiettarono Roma in una dimensione diversa, e le vicende che ne scaturirono ebbero un impatto profondo non solo sulla storia di Roma, ma anche su quella etrusca e di altri popoli della penisola.\nGli eventi riverberarono la loro eco ben al di l\u00e0 dei ristretti limiti regionali o peninsulari, riuscendo ad attrarre l'attenzione della tradizione culturale greca: Plutarco riferisce di come Eraclide Pontico, filosofo di poco successivo agli eventi, in un suo libro sull'anima, desse incidentalmente conto di una \u00ab\"certa notizia giunta dall'occidente, secondo cui un esercito, muovendo dall'Iperborea, aveva conquistato una citt\u00e0 greca chiamata Roma, posta in un luogo imprecisato del Grande Mare\u00bb\". La notizia venne a conoscenza anche di Teopompo, Aristotele e di altri autori del IV secolo a.C.\nSacco di Roma del IV secolo a.C..\nRoma, al principio del IV secolo a.C., aveva appena sperimentato un decisivo salto di qualit\u00e0 della sua storia, sia per l'importante acquisizione territoriale sia per l'esibizione di un'accresciuta disciplina e organizzazione militare, uscendo vittoriosa nel 396 a.C. dalle guerre con Veio. La caduta di Veio aveva comportato un riequilibrio degli assetti politici delle altre capitali etrusche e delle loro tradizionali tensioni interne: l'ostilit\u00e0 verso Veio era malamente adombrata dalla neutralit\u00e0 manifestata dalle altre citt\u00e0 della dodecapoli etrusca gravitante intorno al Fanum Voltumnae: in almeno un caso, questa ostilit\u00e0 era apertamente sfociata nell'aperta alleanza offerta a Roma da Caere (Cerveteri).\nUn altro effetto fu l'accresciuta consapevolezza delle potenzialit\u00e0, anche militari, della \"res publica\". A minare questo clima di fiducia e a mettere in allarme Roma fu una trib\u00f9 particolarmente bellicosa: i Senoni invasero la provincia etrusca di Siena dal nord e attaccarono la citt\u00e0 di Clusium, non molto distante dalla sfera d'influenza di Roma. Gli abitanti di Chiusi, sopraffatti dalla forza dei nemici, superiori in numero e per ferocia, chiesero aiuto a Roma, che rispose all'appello. Cos\u00ec, quasi senza volerlo, i Romani non solo si ritrovarono in rotta di collisione con i Senoni, ma ne divennero il principale obiettivo.\nI Romani li fronteggiarono in una battaglia campale presso il fiume Allia variamente collocata tra il 390 e il 386 a.C. I Galli, guidati dal condottiero Brenno, sconfissero un'armata romana di circa 15.000 soldati e incalzarono i fuggitivi fin dentro la stessa citt\u00e0, che fu costretta a subire una parziale occupazione e un umiliante sacco, prima che gli occupanti fossero scacciati o, secondo altre fonti, convinti ad andarsene dietro pagamento di un riscatto. Si racconta che i Galli sulla strada del ritorno, furono attaccati in Sabina dagli Etruschi di \"Caere\" (alleati dei Romani), i quali riuscirono a privarli del bottino che avevano depredato a Roma. I Ceretani diedero, inoltre, ospitalit\u00e0 a coloro che si erano rifugiati presso di loro, tra cui il fuoco perenne e le vestali ad esso preposte.\nI popoli invasori si dislocarono a formare un'entit\u00e0 territoriale che sar\u00e0 detta Gallia cisalpina. I principali centri saranno \"Mediolanum\" (Milano) abitata dagli Insubri, Verona, insediamento dei Cenomani, e Bononia (Bologna), la Felsina etrusca, occupata dai Boi.\nI Senoni, in particolare, si stabilirono in un'area strategica delle Marche, compresa tra le attuali citt\u00e0 di Pesaro, Macerata e Ancona: quello stanziamento permetteva loro un facile controllo dell'accesso alla Valtiberina e alle vie adriatiche che conducevano in Puglia e Campania.\nI Celti stabilitisi in Cisalpina potevano tra l'altro acquisire a s\u00e9 il controllo del mercato di un materiale che da lungo tempo esercitava su di loro una potente attrazione, grazie alle virt\u00f9 magiche che essi gli attribuivano: il corallo, proveniente soprattutto dal golfo di Napoli, conobbe una vera esplosione, con frequenti applicazioni in torque, elmi, foderi di spada e fibule, dando origine, soprattutto in Svizzera, sia a un surrogato bronzeo, sia a vere e proprie imitazioni, grazie all'invenzione celtica di uno speciale smalto colorato, realizzato con un particolare procedimento e ampiamente diffuso dal centro-Europa fino alla isole britanniche e all'Irlanda.\nDatazione dell'invasione: tradizione romana e cronologia greca.\nL'interesse suscitato dalla notizia attrasse le vicende di Roma nella sfera degli interessi culturali greci: la notizia del sacco fu incorporata nella tradizione storiografica greca e questo permise a Polibio, verso la met\u00e0 del II secolo a.C., di consegnarci una sua datazione, il 387-386 a.C., incardinata a ben noti eventi della storia greca.\nL'inserimento dell'evento nella precisa cronologia greca, conferisce maggiore affidabilit\u00e0 a questa datazione, successiva di tre-quattro anni rispetto all'anno 390 a.C. tramandato dalla tradizione romana: poco accurata era infatti quest'ultima, legata al calendario luni-solare pre-giuliano e basata sulla successione temporale delle eponime magistrature annuali, secondo una sequenza di date fissata in maniera convenzionale, e solo in epoca pi\u00f9 tarda, probabilmente ad opera di Varrone e viziata per questo da un errore sistematico di 3-4 anni.\nContesto archeologico dell'invasione storica in Italia.\nL'individuazione dei riscontri archeologici all'invasione del IV secolo a.C. non \u00e8 un compito facile, in parte a causa dell'attenuazione delle specificit\u00e0 etniche nell'evidenza archeologica: i Celti, come ci testimonia anche Cesare, esibirono sempre una grande capacit\u00e0 di assimilazione e integrazione nei confronti dei sostrati locali, agevolata in questo caso dalla gradualit\u00e0 dell'infiltrazione, a cavallo di due secoli, in un contesto ambientale dominato dalla componente etrusca, affermatasi nel V secolo.\nUn'altra difficolt\u00e0 della ricerca archeologica, nasce dal fatto che i Celti, in quella fase storica, non avevano ancora maturato l'adozione di stabili strutture di insediamento: la loro predilezione, piuttosto che a forme pi\u00f9 o meno mature di tipo urbano, era invece orientata a piccoli ed effimeri villaggi, pi\u00f9 consoni alle esigenze di un popolamento improntato a un'alta mobilit\u00e0 e a frequenti avvicendamenti fra etnie.\nIn alcune necropoli a nord dell'arco alpino, come ad esempio in Champagne, l'esplorazione archeologica ha evidenziato, in epoca anteriore al 400 a.C., una crescita statisticamente significativa dell'incidenza relativa delle sepolture femminili: il relativo affievolimento della componente maschile sarebbe da attribuire alla migrazione di elementi guerrieri i cui spostamenti, evidentemente, non erano sempre accompagnati da una controparte femminile numericamente proporzionale. Un altro elemento concomitante \u00e8 rappresentato dalla messa in luce di \"un orizzonte [...] di distruzione\": gli incendi e le devastazioni osservabili in questo orizzonte archeologico, non sarebbero da collegare a eventi bellici, ma ad una pratica propedeutica all'abbandono programmato del territorio, di cui si trova peraltro testimonianza scritta nei \"Commentari\" di Cesare, quando egli fa riferimento alla migrazione della trib\u00f9 degli Elvezi.\nRuolo di Dionisio e degli arruolamenti mercenari.\nLe evidenze archeologiche parlano dunque di una migrazione programmata, e si accordano con l'opinione comune degli storici moderni sulle occupazioni celtiche in Italia e sugli episodi bellici collegati: ben lontane da spontanei ed improvvisati movimenti di popoli, le migrazioni celtiche si mostrano, al contrario, come operazioni accuratamente pianificate, mirabilmente inserite nel complesso gioco di interessi e alleanze che da tempo andava profilandosi sulla penisola.\nNon vi fu estraneo, molto probabilmente, il lucido disegno strategico-militare di Dionisio di Siracusa, uno dei pi\u00f9 raffinati e ambiziosi protagonisti del gioco politico in atto. Il tiranno siracusano, nel solco di un'antica conflittualit\u00e0 greco-punica, era da tempo impegnato contro Cartagine che, a sua volta, intesseva con il mondo etrusco alleanze di antica data, declinate in chiave antagonista all'espansionismo greco in Italia e concretizzatesi, gi\u00e0 nel VI secolo a.C., nello scontro navale del mare Sardo. Analoghi rapporti di antica data sono attestati tra Cartagine e Roma, come dimostra la gi\u00e0 citata serie di trattati romano-punici. Dionisio, inoltre, aveva un conto aperto contro le \"poleis\" coalizzate della Lega italiota mentre, d'altro canto, manifestava la volont\u00e0 di \u00absostituire il controllo siracusano a quello etrusco sul traffico marino commerciale nelle acque del Tirreno\u00bb e ad espandersi, dopo la pace di Antalcida, lungo entrambe le sponde dell'Adriatico, assecondando il suo consigliere Filisto. Questo quadro di interessi e di mire egemoniche rafforza la credibilit\u00e0 di un suo protagonismo, in veste di regista o suggeritore della calata sull'Italia centro-settentrionale di un nuovo e bellicoso soggetto, potenzialmente in grado di innescare effetti perturbativi sugli equilibri della regione, soprattutto in chiave anti-etrusca. In questo stesso quadro, si inseriva l'alleanza gi\u00e0 ricordata tra Roma e i Cerriti, cementatasi in occasione delle guerre veientane.\nL'assedio di Reggio pu\u00f2 essere quindi considerata una \u00abdata epocale\u00bb nelle vicende mediterranee: mentre ai Celti erano aperte le porte dell'Italia, il tiranno siracusano mostrava il suo volto spietato nella repressione della colonia calcidese, alienandosi le simpatie di Platone e attirandosi l'indignazione panellenica: alle Olimpiadi del 388 a.C., infatti, Dionisio fu fatto segno di manifestazioni di ostilit\u00e0, ben espresse dal vivido accostamento della sua figura a quella un nemico della Grecia come Artaserse, nell'orazione olimpica pronunciata da Lisia.\nMercenariato celtico.\nL'attribuzione di questo ruolo al tiranno siracusano, appare coerente con il successivo assoldamento di contingenti mercenari celti, attinti da un mercato in cui dovette probabilmente avere un ruolo centrale l'emporium dorico di Ancona, il cui porto era vicino al territorio dei Senoni.\nTra i presupposti dell'invasione storica dell'Italia sembra esservi peraltro un'ottima conoscenza del terreno e degli obiettivi, frutto di frequentazioni anteriori: \u00e8 probabile che, nel quadro descritto, tali conoscenze si siano affinate in preesistenti contatti mercenari, a cui sarebbero da attribuire le prime infiltrazioni celtiche in Italia.\nL'alleanza con Dionisio durer\u00e0 una trentina d'anni, durante i quali i Celti imperverseranno in razzie che raggiungeranno anche la Puglia e la Campania. Proprio venendo dalla Japigia, insieme ai siracusani porteranno un attacco combinato alla citt\u00e0 di Caere, parzialmente riuscito: a Dionisio riuscir\u00e0 il saccheggio del santuario di Pyrgi mentre il massacro dei Celti, dal lato sud di Caere, gli impedir\u00e0 comunque di installare un presidio siracusano sul Tirreno, parallelo a quello del litorale adriatico tra Numana e Ancona.\nGrazie a questi reclutamenti mercenari, i Celti fecero anche il loro primo ingresso storico sul suolo della Grecia, nel 368/367 a.C., dopo la battaglia di Leuttra quando, insieme a truppe iberiche, furono inviati a combattere, al fianco degli Spartani in difficolt\u00e0, contro l'assedio di Epaminonda secondo la testimonianza di Senofonte, discepolo socratico che non aveva egli stesso disdegnato, un tempo, di imbarcarsi nella sua celebre anabasi mercenaria, ritrovandosi infine al comando di un esercito di diecimila opliti.\nEterie e confraternite militari intertribali.\nGli storici si sono interrogati su quali dinamiche sociali abbiano permesso, a un complesso etnico cos\u00ec politicamente frammentato, la pianificazione e il perseguimento di movimenti di tale ampia portata, sia militare che demografica, come furono l'invasione storica dell'Italia del IV secolo a.C. e l'espansione balcanica, greca e anatolica del secolo successivo. Queste dinamiche accompagnano una mutazione evidente nella struttura sociale dei Celti del IV secolo a.C., il cui elemento di maggior rilievo \u00e8 rappresentato dal declino delle \u00abantiche dinastie\u00bb alla cui dominanza si era andata a sostituire, per cause ancora sconosciute, quella di un nuovo ceto guerriero. La ricerca non \u00e8 stata ancora in grado di sottrarre le cause di questo rivolgimento sociale al dominio delle pure ipotesi speculative ma, in taluni casi, l'archeologia dei popolamenti e dei contesti funerari ha comunque potuto almeno suggerire l'estrazione dei componenti di questa \u00e9lite marziale: esponenti di una piccola aristocrazia terriera, disinteressata ad ostentare, almeno a giudicare dai corredi funebri, evidenti differenze di \"status\", e inserita in organizzazioni inter-tribali a base guerriera, quelle confraternite o \"eter\u00ece\" militari chiamate in causa da Polibio a proposito dei Celti discesi in Italia. Soccorrono una simile ipotesi sia l'uniformit\u00e0 degli armamenti rinvenuti sia il riprodursi, nel IV e III secolo a.C., di alcuni ricorrenti temi iconografici, come la coppia di draghi e la lira zoomorfa: questi, probabili simboli di appartenenza a simili consorterie, sono stati trovati su foderi di spada diffusi in un'area estesissima che dalla Transilvania arriva fino alle isole britanniche.\nProprio l'attitudine ad aggregarsi in consorterie militari potrebbe fornire la chiave in grado di spiegare le doti di eccezionale dinamismo e mobilit\u00e0 palesate dai Celti nel secolo e mezzo della loro espansione storica; questo farebbe luce anche sulla loro capacit\u00e0 nel saper andare oltre gli angusti orizzonti ancestrali, ricomponendo la tradizionale divisione in una coesa dimensione super-tribale, analoga a quella dei Fianna del ciclo feniano-della mitologia irlandese e probabilmente permeata e rinsaldata da comuni sensibilit\u00e0 religiose, come il tema della ricerca eroica della 'buona morte', evidente nell'ostentata ritualit\u00e0 di quei Gesati che, nudi in battaglia, andarono incontro al nemico e alla morte sul campo a Talamone.\nOrigine geografica degli invasori: Gallia nordorientale ed Europa centrale.\nI testi scritti e le evidenze archeologiche concordano nell'individuare una duplice origine degli invasori: da una parte la Gallia nord-orientale, con i Senoni, popolo gallico che, dalla originaria Champagne, si stabilir\u00e0 in Romagna e nelle Marche del Nord; dall'altro l'Europa centrale, soprattutto la Boemia, con il popolo dei Boi.\nSono considerati significativi i numerosi indizi sull'esistenza, gi\u00e0 nel V secolo a.C., di stretti contatti tra queste due regioni continentali e l'area peninsulare etrusco-italica e italiota. Altrettanto significativo \u00e8 ritenuto il successivo perdurare di stretti legami tra i popoli che si stanziarono in Italia e le zone di origine: alcuni dei riscontri sono forniti dalle produzioni artistiche dei Remi della Champagne, la cui alta qualit\u00e0, priva di precedenti, \u00e8 manifestamente debitrice di influssi greco-etruschi; altro elemento di questa continuit\u00e0 di relazioni \u00e8 dato dallo sviluppo in Boemia di una nuova e originale \"facies\" artistica locale, debitrice di influssi e scambi stabiliti con le culture peninsulari attraverso la mediazione dell'ambiente celto-italico.\nNon sono noti i motivi che spinsero alla migrazione. Alcune fonti si rifanno alla necessit\u00e0, della ricerca di nuove terre per l'insufficienza delle vecchie o sulla spinta di carestie. Ma questi, motivi, che ricorrono spesso anche in altre tradizioni, non trovano, in questo specifico caso, alcun riscontro archeologico.\nEmergenza di una facies artistica celto-italica.\nIn questa fase e con questi influssi, la sovrapposizione dei nuovi venuti ai preesistenti sostrati locali dar\u00e0 luogo a processi di profonda integrazione i cui esiti appaiono molto complessi e differenziati: in questo caso l'archeologia si trova in contrasto con le fonti, che tramandano la percezione di un popolamento celtico non solo apparentemente omogeneo, ma anche in perenne antagonismo con l'elemento locale.\nMa, al di l\u00e0 delle differenze riscontrabili, il risultato emergente da questi processi sar\u00e0 un complesso di manifestazioni iscrivibili a un'originale e coerente \"facies\" celto-italica. i cui effetti si ripercuoteranno ben presto a nord delle Alpi, innescando una fase di rinnovamento dell'arte celtica.\nLo \"stile vegetale continuo\" o \"stile di Waldalgesheim\".\nL'interscambio con gli ambienti artistici greco-etruschi, soprattutto a sud del Po, far\u00e0 emergere in ambiente celto-italico, un nuovo originale stile dell'arte celtica (detto 'vegetale continuo' o 'di Waldalgesheim' o ancora 'maturo'), caratterizzato da decorazioni floreali e vegetali: motivi di origine etrusco-italiota, come racemi e palmette, sottoposti a lievi ritocchi, sono inseriti in inviluppi continui e concatenazioni, con molta pi\u00f9 \"verve\" e minore insistenza per la pura simmetria geometrica, o la semplice giustapposizione, in favore di un utilizzo di nuovi \u00abprincipi dinamici\u00bb di composizione artistica, tra cui la simmetria per rotazione.\nNella nuova voga, la figurazione umana e animale, pur non scomparendo, assume un ruolo pi\u00f9 velato e allusivo, prelude all'evoluzione in cui l'evanescenza delle forme rimane in equilibrio attraverso \"metamorfosi plastiche\" i cui esiti sfumati lasciano aperte molteplici e contemporanee interpretazioni della stessa File: fitomorfa, antropomorfa, zoomorfa o astratta.\nSono esempi del 'vegetale continuo' il fodero e i \"torquis\" di Filottrano o l'elmo cerimoniale in bronzo, ferro e corallo, rinvenuto in un ipogeo di Canosa di Puglia, il pi\u00f9 meridionale tra i reperti in questo stile. La nuova acquisizione stilistica si afferma rapidamente anche oltralpe, come documentato da numerosi ritrovamenti di alta qualit\u00e0, in vari siti, tra cui quello eponimo di \"Waldalgesheim\". Uno dei pi\u00f9 significativi risultati di questa irradiazione \u00e8 rappresentato dall'elmo da parata di Agris, in Charente, dalla complessa fattura in ferro placcato in bronzo, con rivestimento d'oro e inserti di corallo a cabochon, assicurati da rivetti in argento.\nScontri del III secolo a.C..\nOra che tra Celti e Romani era corso per la prima volta il sangue, altri conflitti intermittenti, per oltre due secoli, continuarono a sorgere tra i contendenti: intorno al 360 a.C. Tito Manlio Imperioso vinse i Celti in battaglia presso il ponte sull'Aniene, trasmettendo alla propria discendenza il \"cognomen\" \"Torquatus\", per aver sottratto il \"torque\" a un nemico vinto in singolar tenzone.\nNel 332 a.C. tra Roma e i Senoni fu stipulato un trattato di pace che, a quanto sembra, garantir\u00e0 un interludio di pace durato circa trent'anni.\nMa ben presto, nell'ambito della terza guerra sannitica, i Senoni seguirono le sorti della coalizione italica etrusco-sannita con cui si erano alleati: insieme ad essi furono sconfitti nella battaglia di Sentino, che permise a Roma l'istituzione dell\"Ager Gallicus\" e la fondazione della colonia di Sena Gallica, che ancora conserva, nel moderno toponimo di Senigallia, la duplice memoria dell'etnonimo e dell'origine di quel popolo celtico.\nNel 283 a.C. Roma vinse la battaglia del lago Vadimone, combattuta contro una coalizione celto-etrusca.\nNel 249 a.C. i Boi chiamano in soccorso i Galli transalpini, innescando una nuova crisi che si concluder\u00e0 nel 225 a.C., l'anno in cui si registra l'ultima invasione gallica dell'Italia: i Romani perdono la battaglia di Fiesole mentre l'anno successivo la vittoria contro Insubri, Boi e Gesati nella battaglia di Talamone, spianer\u00e0 a Roma la strada per la conquista del Nord. Per la prima volta l'esercito romano poteva spingersi oltre il Po, dilagando in Gallia Transpadana: la battaglia di Clastidio, nel 222 a.C., valse a Roma la presa della capitale Mediolanum.\nI Romani subiranno, nel 216 a.C., uno smacco contro i Boi, nell'agguato della Selva Litana ma saranno vittoriosi nella Battaglia di Cremona, del 200 a.C., e nella battaglia di Mutina (Modena), del 194 a.C. Si compiva, con la sottomissione dei Boi, la conquista della Cisalpina: pochi decenni dopo, lo storico greco Polibio poteva gi\u00e0 personalmente testimoniare la rarefazione dei Celti in pianura padana, espulsi dalla regione o confinati in alcune limitate aree subalpine.\nLa Gallia cisalpina fornir\u00e0 a Cesare il bacino a cui attingere per la coscrizione delle legioni da utilizzare nella campagna di Gallia: la ricompensa si avr\u00e0 nel 49 a.C. quando, attraversato il Rubicone, innescata la guerra civile con Pompeo e ottenuto il titolo di \"dictator\", Cesare concesse la cittadinanza romana.\nPrimi scontri fuori dall'Italia (II secolo a.C.).\nFino a quel momento, la conflittualit\u00e0 tra Celti e Romani aveva sempre avuto come teatro la penisola italiana. La propensione di Roma verso la Gallia non aveva potuto manifestarsi neppure dopo la vittoriosa conclusione della seconda guerra punica, quando le legioni romane si dovettero impegnare su altri fronti, in un regolamento di conti con le ostiche trib\u00f9 dei Liguri e con il popolo dei Celti insubri.\nGuerra contro i Galati dell'Asia Minore.\nLa Guerra galata fu combattuta nel 189 a.C. fra i Galati dell'Asia Minore e la Repubblica romana, alleata con il Regno di Pergamo. I Romani, dopo aver a lungo combattuto contro i Seleucidi in Siria ed averli definitivamente sconfitti a Magnesia, volsero la loro attenzione alle trib\u00f9 celtiche dei Galati stanziate in Galazia. Il console Gneo Manlio Vulsone, adducendo al fatto che erano stati alleati ai Seleucidi durante la guerra precedente, inizi\u00f2 la campagna senza averne ricevuto l'assenso da parte del Senato romano. Raggiunti dalle truppe di Pergamo, i Romani marciarono verso l'interno dell'Asia Minore e attaccarono i Galati, battendoli in due scontri: prima presso il Monte Olimpo, poi ottenendo una vittoria risolutiva nei pressi di Ancyra, l'odierna Ankara.\nSottomissione e rivolte dei Celtiberi.\nIntanto, l'ultimo scorcio del III secolo a.C., con l'epilogo del conflitto con Cartagine, aveva fatto guadagnare a Roma, senza alcuna specifica offensiva militare, territori e popoli gi\u00e0 assoggettati a Cartagine: tra questi vi erano i Celtiberi, la cui mancanza di coesione procurava problemi alla pacificazione romana.\nL'insofferenza e il ribellismo celtiberico si manifestarono in una serie di tre conflitti, indicati come guerre celtibere, svoltisi nell'arco di tempo tra il 181 e il 133 a.C., durante il quale emerse, come centro simbolico della lotta, la regione di Numanzia: dislocata lungo l'alta valle del Durius, la cui roccaforte seppe resistere per decenni a vari tentativi di assedio prima della capitolazione finale.\nLa prima delle sollevazioni, quella del 181 a.C., fu temporaneamente sedata da Tiberio Sempronio Gracco nel 179 a.C. Ma, passati nemmeno trent'anni, Roma decise di intervenire contro quelli che interpretava segnali premonitori di una ripresa: Quinto Fulvio Nobiliore concluse la seconda guerra, nel 153 a.C., con la presa di \"Segeda\" e l'assedio, poi revocato, ai superstiti asserragliati a Numanzia.\nTerza guerra celtiberica e alleanza con i ribelli lusitani.\nI problemi si acuirono quando la politica opprimente di Roma, condotta con \u00abmodi indegni\u00bb, ebbe l'effetto di coagulare l'insofferenza generale e suscit\u00f2 una rivolta dei Lusitani, guidata dal pastore Viriato, che, nell'onda di rivolta, raccolse attorno a s\u00e9, nel 143 a.C., anche l'appoggio delle popolazioni celtiberiche.\nIl leader ribelle non si offr\u00ec allo scontro aperto ma predilesse una tattica di logoramento con azioni e raid di guerriglia, confortate da iniziali e cospicue vittorie. Il disegno di Viriato incontr\u00f2 per\u00f2 un limite nell'instabilit\u00e0 della coalizione: i successi iniziali gli guadagnarono l'indipendenza attraverso una pace onorevole, ma dovette subire l'immediato voltafaccia del senato romano che, rimangiandosi i patti, gli invi\u00f2 contro un esercito a riprendersi i territori concessi. Anche la fine di Viriato, nel 139 a.C., fu ottenuta da Roma in maniera indegna: non cadde in battaglia ma per mano di alcuni sicari, corrotti e reclutati dai Romani tra i suoi stessi subalterni.\nAssedio di Numanzia.\nAncora una volta il punto focale della ribellione fu Numantia, capace di resistere a due successivi assedi portati nel 141 e nel 138 a.C.\nSi giunse al punto che il console Ostilio Mancino tratt\u00f2 una resa disonorevole per salvare i suoi 20.000 soldati, ma la sua decisione fu sconfessata da Roma: il senato, ispirato da Scipione Africano Minore, rifiut\u00f2 l'intesa e consegn\u00f2 il console ai nemici, quale atto riparatorio di una lesione dello \"ius gentium\": i numantini, insensibili di fronte alla promessa di un riscatto, lo sottoposero, nudo e in catene, ad un'umiliazione alle porte della citt\u00e0.\nDopo altri insuccessi, tocc\u00f2 allo stesso Scipione risolvere la situazione con l'assedio di Numanzia, uno dei grandi assedi della storia, durato otto mesi e conclusosi con la completa capitolazione dei ribelli e la distruzione della citt\u00e0 nel 133 a.C. L'evento, uno dei pi\u00f9 famosi della storia militare di tutti i tempi, ebbe due testimoni d'eccezione: lo storico greco Polibio e un romano destinato di l\u00ec a poco a gloriosi successi militari contro Giugurta e contro Cimbri e Teutoni.\nPrime iniziative in Gallia.\nLa prima apparizione delle insegne romane in Gallia si avr\u00e0 intorno al 150 a.C., quando l'esercito di Roma sar\u00e0 impegnato nel sud della Gallia ad ingaggiare la prima delle campagne contro le trib\u00f9 celto-liguri dei Salluvii, spina nel fianco di Massalia, l'odierna Marsiglia, colonia focea legata a Roma da amichevoli rapporti risalenti almeno all'inizio del IV secolo a.C., e meritevole della gratitudine di Roma per l'aiuto prestato nella seconda guerra punica.\nI Salluvi, che gravitavano sulla loro capitale Entremont (presso l'attuale Aix-en-Provence), furono rapidamente sconfitti e le legioni romane poterono fare immediato ritorno in patria. Una generazione dopo, Roma \u00e8 costretta a intervenire di nuovo: i Salluvi sono definitivamente sconfitti intorno al 125-124 a.C. dal console Marco Fulvio Flacco. L'oppidum di Entremont cade in mano romana mentre i superstiti beneficiano dell'ospitalit\u00e0 dei vicini e temibili Allobrogi \u00c8 solo l'inizio di un processo che, in alcuni decenni, porter\u00e0 alla decadenza politica e al completo assoggettamento della Gallia transalpina al potere di Roma.\nAlleanze con gli Edui.\nL'ingerenza armata nei territori d'oltralpe, potrebbe aver fornito a Roma le prime occasioni per stringere inedite alleanze con popolazioni celtiche: fu probabilmente negli stessi anni dell'intervento contro i celto-liguri che Roma pot\u00e9 intessere i primi benevoli contatti con gli Edui, dislocati in Gallia centrale, in un territorio controllato dalla capitale Bibracte (nei pressi dell'odierna Autun). Queste relazioni sedimentarono, in breve tempo in una vera e propria alleanza, fino al conferimento agli Edui di uno \"status\" privilegiato, quello di \u00ab\"amici et socii populi Romani\"\u00bb (\u00abamici ed alleati del popolo romano\u00bb): quest'alleanza doveva rivelarsi decisiva per le successive mire di Roma nella regione, dagli anni che immediatamente seguirono, fino alle campagne militari di Cesare: poco dopo, probabilmente con la fondazione della provincia narbonense, si fecero ancor pi\u00f9 stretti i vincoli di amicizia con gli Edui, ora promossi al grado di \u00ab\"fratres populi Romani\"\u00bb.\nLa creazione della provincia Narbonense.\nNegli anni immediatamente successivi alla sottomissione dei Salluvii e alla conquista di Entremont, si acuirono le tensioni con i popoli stanziati a est e a ovest del corso del Rodano, Allobrogi e Arverni. Roma, forte anche della sua alleanza con gli Edui, si sent\u00ec pronta a lanciare una campagna di espansione nelle regioni meridionali della Gallia e a contrastare il risorgente egemonismo arverno portato avanti dal suo leader Bituito: questi avrebbe radunato trecentomila uomini, ma i consoli che si avvicendarono in quegli anni, Quinto Fabio Massimo e Gneo Domizio Enobarbo, portarono a termine l'annessione di territori a sudest e a cavallo del Rodano. La vittoria di Enobarbo, presso la confluenza tra il Rodano e l'Is\u00e8re decise definitivamente la contesa: nel 121 a.C. venne eretta la provincia romana della Gallia Narbonensis e, tre anni dopo, venne dedotta la colonia di Narbona, capitale provinciale con il suo porto: le nuove acquisizioni territoriali rendevano possibile la frequentazione di un agevole collegamento con le province ispaniche, attraverso la Via Domitia, costruita da Gneo Domizio Enobarbo negli anni dal 121 al 117 a.C.\nGuerre in Norico e Gallia contro Cimbri e Teutoni.\nNonostante la distanza storica e i molti anni trascorsi, era ancora viva a Roma la memoria dell'umiliante sacco sub\u00ecto ad opera delle trib\u00f9 celtiche provenienti da oltralpe, un evento storico ormai trasfuso in una tradizione leggendaria, da trasmettere di generazione in generazione. Nessuno poteva per\u00f2 immaginare che Roma, nel giro di pochi anni, si sarebbe trovata a fronteggiare gli spettri di una nuova minaccia che incombeva dal nord, nascosta dietro i nomi di Cimbri e Teutoni: si trattava, in realt\u00e0, di popoli di stirpe germanica, ma che, a quel tempo, per un'errata percezione portava ad attribuire al mondo celtico. Nel 113 a.C., piombarono in forze sul Norico e minacciarono l'Italia attraverso le Alpi. I Celti Taurisci chiesero allora l'intervento dei Romani che si infilarono in un lungo e incerto conflitto contro Cimbri e Teutoni: l'esordio si ebbe nel 112 a.C., nella battaglia di Noreia presso l'omonima citt\u00e0, risoltasi in una grave sconfitta per i Romani, che subirono l'annientamento di un esercito consolare. I Romani patirono ulteriori rovesci presso il Rodano, prima di andare incontro, nel 105 a.C., presso Orange, alla disfatta di Arausio, la peggiore dai tempi della sconfitta subita a Canne. La tradizione successiva vorr\u00e0 attribuire la debacle all'ombra di una maledizione incombente sui profanatori dell\"Aurum Tolosanum\", come veniva chiamato il tesoro proveniente dalla spedizione celtica a Delfi, sottratto con ignominia, qualche anno prima, dal proconsole Quinto Servilio Cepione, da un nemeton celtico presso Tolosa.\nAd allontanare la minaccia contro Roma sar\u00e0 infine Mario, vincitore (nel 102 e 101 a.C.) nella battaglia di Aquae Sextiae (Aix-en-Provence) e nella battaglia dei Campi Raudii: entrambe le popolazioni furono virtualmente annichilate e la loro minaccia allontanata.\nLa Gallia, teatro del conflitto, ne usc\u00ec profondamente provata, con gli insofferenti Allobrogi ancora non del tutto pacificati: proprio tra loro, nel 63 a.C. Catilina si rivolger\u00e0 a loro nell'inutile ricerca di un sostegno alla sua congiura. Nonostante la lealt\u00e0 dimostrata in questa occasione, solo due anni pi\u00f9 tardi Roma dovr\u00e0 spegnere una loro rivolta.\nCampagne di Cesare in Gallia e in Britannia (I secolo a.C.).\nIl \"problema celtico\" non si sarebbe risolto se non quando Cesare avesse posto mano alle sue campagne galliche.\nPer ottenere il pretesto per un suo intervento, egli agit\u00f2 proprio i vecchi fantasmi popolari del primo sacco celtico di Roma, rinfocolati dai pi\u00f9 recenti spettri dei Cimbri e dei Teutoni. Quando le trib\u00f9 di Elvezi e Tigurini iniziarono una migrazione lungo una rotta che li avrebbe portati a sfiorare appena, senza nemmeno attraversare, la provincia Narbonense, Cesare ebbe un pretesto a malapena sufficiente per dare corso, tra il 58 e il 49 a.C., alle sue campagne galliche. Dopo aver praticamente falcidiato la trib\u00f9 elvetica, Cesare dispieg\u00f2 un'aspra campagna, da un capo all'altro della Gallia, contro altre trib\u00f9, i cui territori furono annessi a quelli di Roma. I Galli si portavano dietro il peso delle loro tradizionali divisioni interne: uscirono sconfitti da una serie di battaglie svoltesi lungo l'arco di una decade.\nCesare sconfisse gli \"Helvetii\" nel 58 a.C., nella battaglia di Genava, nella battaglia del fiume Arar e nella battaglia di Bibracte (presso l'omonimo oppidum gallico); dalla battaglia del fiume Axona usc\u00ec invece sconfitta la confederazione celto-germanica dei Belgi, mentre i Nervii furono battuti nel 57 a.C. nella battaglia del fiume Sabis. Aquitani, Treviri, Tencteri, Edui ed Eburoni subirono la stessa sorte in battaglie sconosciute, mentre contro i Veneti che, in una sorta di \u00abtalassocrazia\u00bb armoricana, imponevano tributi e dominavano le rotte commerciali per la Britannia, dovette addirittura allestire una flotta sulla Loira: I Veneti furono sconfitti in battaglia navale nel 56 a.C. presso la baia di Quiberon, poco a nord dell'estuario della Loira, grazie a particolari espedienti tecnico-tattici ideati e messi in opera dalla flotta romana.\nPrime spedizioni romane in Britannia.\nSempre nello stesso contesto bellico, Cesare diede corso alle sue due spedizioni in Britannia degli anni 55 e 54 a.C., le cui vicende furono legate principalmente alla vittoria sul re Cassivellauno. I successi britannici non procurarono alcun avanzamento territoriale, ma servirono a costruire una rete di re-clienti di Roma: negli anni successivi questo sistema di clientele avrebbe posto le basi per una nuova politica di rapporti, proseguita attraverso l'et\u00e0 augustea e fino alla parziale conquista della Britannia voluta dall'imperatore Claudio.\nLa rivolta gallica di Vercingetorige e la battaglia di Alesia.\nNel 52 a.C. a Cenabum, oppidum centrale dei Carnuti, si compie un eccidio premeditato di commercianti romani, maturato in ambienti druidici e ordinato dal \"gutuater\" custode del locale nemeton. Questo episodio prelude all'entrata di Vercingetorige sul proscenio della storia, con un sincronismo cos\u00ec sospetto da non poter essere giudicato casuale: il massacro di Cenabum si rivela il segnale d'inizio di un vasto movimento di rivolta, destinato in breve a estendersi a quasi tutta la Gallia, fino a raccogliere per strada anche la defezione dei pi\u00f9 fedeli alleati di Roma, gli Edui e i relativi confederati. Cesare, intuita fin dal primo segnale la criticit\u00e0 della situazione, sar\u00e0 costretto a una precipitosa e audace manovra di rientro in Gallia dai territori cisalpini presso i quali si era imprudentemente ritirato.\nSolo e isolato nel cuore della Gallia, Cesare dovr\u00e0 spendere i suoi migliori talenti di generale contro l'audace e innovativa iniziativa guidata da Vercingetorige: nel 52 a.C., dopo il vittorioso assedio di Avarico, e un s\u00e9guito di battaglie non decisive, Cesare avr\u00e0 infine ragione della ribellione nella celeberrima battaglia di Alesia, un evento destinato ad iscriversi nella serie degli episodi pi\u00f9 celebrati della poliorcetica.\nL'epilogo di Vercingetorige e della Gallia celtica.\nCon la soccombenza di Vercingetorige, il grosso della rivolta era ormai definitivamente domato e la conquista della Gallia Transalpina poteva dirsi conclusa. Negli anni dal 52 al 51 a.C., infatti, Cesare si trov\u00f2 a estinguere le ultime sacche di ribellione che ancora covavano in Gallia: con il sopraggiungere dell'anno 50 a.C. la Gallia era interamente pacificata e saldamente sotto il controllo di Roma. Gi\u00e0 in quegli stessi anni, durante un soggiorno invernale nell'oppidum celtico di Bibracte, Cesare poteva porre mano alla stesura dei suoi \"commentarii de bello Gallico\".\nVercingetorige fu fatto prigioniero e lasciato al languire alcuni anni nel Carcere mamertino, in attesa di ornare il sempre rimandato trionfo di Cesare che, si celebr\u00f2 infine, insieme agli altri, nell'estate del 46 a.C.: in quell'occasione fu mandato a morte da un Cesare probabilmente restio a indulgere a un simile accanimento a freddo, ma forse ancor pi\u00f9 riluttante ad opporsi ai desideri di vendetta del popolo plaudente, che chiedeva un trattamento fino ad allora riservato al solo Giugurta. Una sorte ben pi\u00f9 dura di quella toccata a Bituito, l'altro ribelle arverno di 80 anni prima, a cui era stato concesso di finire i suoi anni, insieme ai figli, in un tranquillo esilio ad Alba Fucens. Era ormai interrotto il filo rosso del ribellismo arverno che, attraverso due generazioni, aveva unito Vercingetorige a Bituito, attraverso l'interludio di Celtillo, padre del leader ribelle.\nLa Gallia era entrata cos\u00ec, definitivamente, nell'orbita della pax romana e non riacquist\u00f2 mai pi\u00f9 la sua originaria identit\u00e0 celtica, assoggettata a una inesorabile romanizzazione, con la formazione di un'originale cultura gallo-romana.\nFuochi di ribellione nella Gallia romanizzata.\nLa provincia fu percorsa nuovamente da alcune ribellioni, imbevute ancora di residue influenze druidiche, come, sotto Tiberio, la rivolta di Giulio Floro e Giulio Sacroviro del 21 a.C., o la fallita iniziativa di Giulio Vindice nel 68 d.C., sotto Nerone. Dopo la morte di Nerone, nell'anno dei quattro imperatori, vi fu sotto Vitellio nella popolazione dei Boi l'effimero tentativo di Maricco nel 69, prontamente represso in corso d'anno. Questi aveva fomentato una rivolta contro Roma fingendosi ispirato dagli dei e dicendo di essere lui stesso un dio. Lo seguirono 8.000 uomini, ma quando cerc\u00f2 di allargare il consenso in altri popoli limitrofi, questi, unendosi a coorti inviate da Vitellio, dispersero i fanatici. Maricco venne catturato e mandato in pasto alle bestie.\nRivolta dei Batavi e primo \"Imperium Galliarum\" (I secolo).\nUn sussulto pi\u00f9 grave si ebbe in quello stesso anno, con la rivolta batava di Giulio Civile e la confusa, poi fallita prospettiva, di un'aggregazione celto-germanica, l\"Imperium Galliarum\", proclamato da Giulio Classico (da non confondersi con l'Impero delle Gallie, l'omonimo esperimento politico del terzo secolo).\nImpero delle Gallie (III secolo).\nL'ultimo e importante evento si ebbe, durante la crisi del III secolo, con Postumo: l'impero delle Gallie, esperimento secessionistico da lui inaugurato nel 259, una sorta di prima forma di Regno di Francia, comprendente Gallia, Britannia e Spagna, dur\u00f2 una quindicina d'anni, prima di esser fatto rientrare da Aureliano nel 274.\nI conflitti con i Celti in et\u00e0 imperiale.\nLa sottomissione della Gallia ebbe l'effetto di sopire ogni possibile minaccia diretta dei Celti verso i territori di Roma. La conflittualit\u00e0 rimase ancora latente ma, da quel momento in poi, fu legata a iniziative belliche decise e programmate da Roma e finalizzate alla rimodulazione del \"limes\" stabilito da Cesare, o a nuove espansioni oltre quei confini.\nCampagne illiriche di Ottaviano (35-33 a.C.).\nTocc\u00f2 ad Ottaviano, non ancora insignito del titolo di Augusto, assumersi il compito di mettere in sicurezza i confini nord-orientali del nascente impero romano. Questa sua opera lo condusse a misurarsi con residue popolazioni celtiche non ancora soggiogate: negli anni dal 35 al 31 a.C. egli diresse personalmente, rimanendovi anche ferito, una serie di campagne illiriche in cui affront\u00f2 un insieme di popolazioni di eterogenea indole, tra cui quelle celtiche e celto-illiriche che occupavano i territori dalla conca carpatica, sia ungherese che transdanubiana, fino alla vicina Mesia, come gli Iapidi della regione di Krain (Carniola), i Taurisci, i Boi, gli Scordisci, gli Eravisci, ecc., ottenendo avanzamenti territoriali abbastanza modesti ma strategicamente molto rilevanti.\nNonostante l'importanza dei successi conseguiti nelle sue campagne illiriche, \u00e8 proprio l'episodio del ferimento, dovuto a una consapevole e temeraria esposizione al pericolo, a gettare luce sul prevalere dei moventi personali rispetto a quelli squisitamente strategici: il peso di eventuali progressi territoriali gli doveva tornare utile nel confronto con Antonio, mentre l'onorevole ferimento, con tanto di accostamento della sua figura a quella di Alessandro, soddisfer\u00e0 il suo desiderio di gloria in battaglia, quella stessa gloria che non lo aveva neppure sfiorato a Filippi, n\u00e9 tanto meno gli aveva arriso nella contesa triumvirale contro Sesto Pompeo.\nLe campagne di Ottaviano, distratte da contese interne, non diedero luogo alla completa sottomissione della regione: l'assoggettamento degli Iapidi si risolse praticamente nella quasi estinzione di quel popolo, i cui superstiti, donne e uomini, si abbandonarono a una forma di suicidio collettivo; ma l'intera regione dovette soggiacere al controllo di Roma solo dopo la repressione della rivolta dalmato-pannonica del 6-9 d.C.\nGuerre cantabriche.\nCon la vittoria di Numanzia, del 133 a.C., Roma si era assicurata buona parte della penisola iberica: sottratte alla conquista romana erano rimaste solo le regioni dell'estremo estremo nord. La conquista romana della penisola iberica si complet\u00f2 con le guerre cantabriche, dal 29 al 19 a.C., che consegnarono a Roma le province dell'Asturia e della Cantabria. L'Iberia fu interamente conquistata gi\u00e0 nel 25 a.C. e l'ultima rivolta si ebbe nel 19 a.C.\nSottomissione e accordi con i Celti alpini (35-7 a.C.).\nLe popolazioni celtiche delle Alpi intrattenevano all'epoca rapporti generalmente buoni con Roma, che poteva cos\u00ec contare, di volta in volta, sul valico sicuro di quei territori montani. Questa certezza fu turbata nel 35 a.C., mentre Ottaviano era impegnato in Illirico, quando si rivoltarono i Salassi, il popolo che, insieme ai Taurini, controllava ad occidente i passi e le adiacenze del Gran San Bernardo.\nI Salassi furono sconfitti da Terenzio Varrone, generale di Augusto, nel 25 a.C.: ridotti in schiavit\u00f9, civili e militari furono venduti sul mercato di Eporedia (Ivrea), mentre la vittoria fu consolidata con la fondazione di Augusta Praetoria (Aosta).\nIl tradizionale sistema di dazi praticati da questo popolo fu ereditato da Roma con l'esazione del \"portorium\" del 2,5% della \"quadragesima Galliarum\".\nNel settore delle Alpi Cozie (provincia romana) facente capo all'attuale Valle di Susa e zone limitrofe, territorio con importanti valichi verso il Sud della Gallia (Colle del Monginevro) e il Nord (il direttissimo Colle Clapier e l'appena pi\u00f9 lontano Colle del Moncenisio) vi fu un accordo con il re delle trib\u00f9 locali, Cozio, con un patto di alleanza ricordato anche attraverso l'erezione nella capitale \"Segusium\" (odierna Susa (Italia) dell'Arco di Augusto il cui fregio riporta l'accordo di pace stipulato.\nMa il bisogno di garantirsi la sicurezza di valichi e confini, anche verso le future aree di espansione di Rezia e Vindelicia, rese necessaria un'operazione di complessivo assoggettamento delle \"enclave\" di popolazioni alpine, grazie a una serie di campagne, anche diplomatiche, fra il 35 e il 7 a.C., la pi\u00f9 importante delle quali fu la manovra a tenaglia condotta nel 15 a.C. dai due fratelli Tiberio e Druso: in quell'occasione Roma si assicur\u00f2 la Rezia e la Vindelicia estendendo i domini oltre il Brennero e fino alle fonti del Danubio: \u00e8 probabile che quelle stesse campagne portassero alla definitiva distruzione dell'oppidum celtico di Manching ad opera di Tiberio, vicino al cui sito fu eretta la citt\u00e0 di Augusta Vindelicorum.\nNello stesso periodo, anche il Norico cadde sotto il dominio di Roma: fu Publio Silio Nerva, proconsole della provincia illirica, militarmente attivo nella regione, a sancirne la sottomissione nel 10 a.C., forse grazie a una transizione indolore, indotta probabilmente dall'estinzione della locale dinastia regale.\nLa sottomissione delle Alpi fu celebrata con la costruzione del Trofeo delle Alpi (\"Tropaeum Alpium\"), a La Turbie, la cui frammentaria iscrizione, ricostruita solo grazie alla tradizione pliniana, riporta i nomi dei 46 popoli soggiogati.\nEspansione in Britannia.\nBritannia pre romana.\nL'interesse romano per il controllo della Britannia si era gi\u00e0 manifestato ai tempi della conquista della Gallia di Gaio Giulio Cesare, inserito, a quel tempo, nel contesto di un vasto disegno strategico che percepiva l'isola, per la sua vicinanza, come fonte di insicurezza per la progettata espansione romana in Gallia.\nLe due spedizioni di Cesare in Britannia raggiunsero l'esito sperato da Cesare, riuscendo utili a neutralizzazione il pericolo esterno, ma, in termini puramente territoriali, gli effetti furono invece nulli. Le legioni romane furono ritirate, di fronte alla minaccia della rivolta di Vercingetorige in Gallia e in seguito, nel clima delle guerre civili con Pompeo e della successiva morte di Cesare, la Britannia venne dimenticata.\nNonostante questo, l'aver messo piede nell'isola permise a Roma la costruzione di una rete di clientele regali che avrebbe dato la stura a fitti rapporti commerciali e diplomatici con la provincia di Gallia e Roma stessa: era l'inizio a una forma di romanizzazione condotta per vie commerciali, che incise soprattutto sugli Atrebati, sui Trinovanti sui Catuvellauni. Indipendentemente da atteggiamenti filo o anti-romani, reti di commercio e \"graduali infiltrazioni\", entrambe archeologicamente documentate in questo periodo, ponevano i presupposti per un futuro assoggettamento.\nI progetti di Augusto e la spedizione di Caligola.\nLa conquista dell'isola fece inizialmente parte anche dell'agenda politica e militare di Augusto, che fu per\u00f2 distolto dal proposito a causa della gi\u00e0 ricordata insorgenza dei rivoltosi Salassi. Emerse allora la figura di Cunobelino dei Catuvellauni il quale, in un quadro di buoni rapporti commerciali con Roma, riusc\u00ec a estendere la propria sfera di influenza sulla Britannia sud-orientale fino al Kent, muovendo la residenza da Verulamium (St Albans) a Camulodunum (Colchester), tanto da essere indicato da Svetonio come \"Britannorum rex\".\nNonostante i rapporti commerciali, nell'atteggiamento espansivo di Cunobelino poteva essere apprezzata una componente spiccatamente anti-romana, di cui furono eredi e continuatori due dei suoi tre figli, Carataco e Togodumno; questa politica non avrebbe tardato a produrre i suoi effetti: il quadro cambi\u00f2 infatti quando il re entr\u00f2 in dissidio con l'altro figlio Adminio che, con la sua inclinazione filo-romana, supplic\u00f2 Caligola e lo sollecit\u00f2 a tentare un'invasione in forze della Britannia, che per\u00f2 si concluse in un nulla di fatto. Gli storici di estrazione senatoriale (e dunque notoriamente estremamente avversi a Caligola) Svetonio e Dione Cassio affermano che l'iniziativa ebbe un epilogo farsesco: i soldati del corpo di spedizione, obbedendo agli ordini di Caligola, anzich\u00e9 essere lanciati in battaglia, dovettero calarsi in mare per raccogliere conchiglie, a costituire il bottino da ricondurre a Roma per gli \"ornamenta triumphalia\".\nConquista romana della Britannia (I secolo d.C.).\nConquista di Claudio (43-48 d.C.).\nTre anni dopo il velleitario insuccesso di Caligola, il disegno politico di Augusto fu fatto proprio da Claudio che prese a spunto proprio la politica espansiva espressa dalla dinastia che originava dal re cliente Cunobelino per dare inizio, nel 43 d.C., a una sistematica opera di conquista e sottomissione.\nA fornirgli il pretesto, dopo la morte di Cunobelino, fu la pressione politica esercitata dal figlio Carataco sul popolo degli Atrebati britannici, il cui re, il filoromano Verica, fu esautorato da Carataco ed esiliato dal regno, tanto da doversi recare a Roma per chiedere l'intervento di Claudio.\nProfittando di questa occasione, Roma sbarc\u00f2 in forze in Britannia e, negli anni dal 43 al 46, le legioni romane ebbero ragione della resistenza dei due figli di Cunobelino, Carataco e Togodumno: il sud-est dell'isola fu conquistato, la capitale fu insediata a Camulodunum e Togodumno fu ucciso. A Carrataco tocc\u00f2 una sorte pi\u00f9 mite: rifugiatosi presso il popolo dei Briganti, fu consegnato a Roma dalla regina Cartimandua; ricevuta la grazia dall'imperatore, trascorse il resto dei suoi giorni a Roma.\nLa Legio II \"Augusta\", guidata dal futuro imperatore Vespasiano, fu dispiegata verso sud-ovest, impegnata nella conquista di oltre una trentina di \"hillforts\" e nella sottomissione di varie trib\u00f9 della Cornovaglia. L'archeologia della Britannia meridionale ha evidenziato una fase di ripresa, dal precedente declino edilizio, della manutenzione di queste fortezze d'altura, in coincidenza con l'invasione romana intorno alla met\u00e0 del I secolo. L'evidenza \u00e8 particolarmente stringente nei siti sud-occidentali (come Maiden Castle, con la sua necropoli di guerra, o South Cadbury), proprio nell'area in cui Vespasiano e la sua Legio II \"Augusta\" ingaggiarono la loro metodica repressione.\nRivolta di Budicca (54-70 d.C.).\nLe nuove acquisizioni della provincia di Britannia furono minacciate nel 61, sotto Nerone, dalla rivolta di Budicca (o Boadicea), regina degli Iceni: da poco divenuta vedova di Prasutago, gi\u00e0 re britannico cliente di Roma, la regina ispir\u00f2 una vasta sollevazione di popoli britannici grazie alla quale furono sottratte al controllo di Roma le citt\u00e0 di Camulodunum, Verulamium e Londinium (risp., le odierne Colchester, St Albans e Londra). La reazione romana riusc\u00ec a soffocare la ribellione nella battaglia della strada Watling, dopo la quale Boudica si diede la morte con il veleno..\nDalle campagne militari di Agricola (78-84) a quelle di Settimio Severo (209-211).\nRoma inizi\u00f2 a premere a nord fino al Galles e alla Scozia centrale: nell'80, sotto Domiziano, Agricola circumnavig\u00f2 l'isola e sconfisse i Caledoni di Calgaco nella battaglia del monte Graupius (83 o 84). La necessit\u00e0 di proteggere a nord il limes britannico fu resa evidente da frequenti ribellioni di trib\u00f9 delle attuali Scozia e Inghilterra settentrionale: la situazione indusse Roma, sotto Adriano, a realizzare due basi militari, a partire dalle qualile truppe romane costruirono e presidiarono il Vallo di Adriano, tra i fiordi del fiume Tyne e il Solway Firth (122-125).\nUn avanzamento del confine per 160\u00a0km pi\u00f9 a nord, si ebbe sotto Antonino Pio, con l'erezione di una seconda struttura difensiva, il Vallo Antonino, lungo l'istmo tra le due insenature del Firth of Forth e del Firth of Clyde: meno imponente ed efficace del precedente, fu mantenuto per una ventina d'anni, dopo i quali Roma si attest\u00f2 nuovamente sul precedente \"limes\" di Adriano.\nUn nuovo avanzamento vi fu sotto Settimio Severo, le cui campagne britanniche, condotte negli ultimi anni della sua vita, pur coronate da successi, non furono in grado di ricostituire un \"limes\" pi\u00f9 settentrionale: infatti, dopo la morte dell'imperatore a York, gli avanzamenti territoriali ottenuti furono abbandonati dal figlio Caracalla.\nIrlanda.\nDurante tutta la storia di Roma, blando fu invece l'interesse mostrato per l'Irlanda, una conseguenza dello scarso rilievo politico ed economico attribuito a quell'isola che i romani chiamavano \"Hibernia\".\nL'imperialismo romano l'aveva infatti appena sfiorata, ai tempi della spedizione di Agricola, con la costituzione di una testa di ponte sulla costa orientale (per la cui collocazione \u00e8 avanzata anche l'ipotesi del sito archeologico di Drumanargh), un'operazione esplorativa a cui, per\u00f2, non fu dato mai alcun s\u00e9guito militare.\nBibliografia.\nI singoli volumi dell'editore Jaca Book, inseriti dalla collana editoriale plurilingue \"Enciclopedia del Mediterraneo\", sono anche disponibili all'interno dell'opera collettanea dello stesso editore:"}
{"id": "2035378", "revid": "33689", "url": "https://it.wikipedia.org/wiki?curid=2035378", "title": "Rusticio (console 520)", "text": ""}
{"id": "2035379", "revid": "287204", "url": "https://it.wikipedia.org/wiki?curid=2035379", "title": "Anatman", "text": ""}
{"id": "2035383", "revid": "1934238", "url": "https://it.wikipedia.org/wiki?curid=2035383", "title": "Gastrite atrofica", "text": " \nPer gastrite atrofica si intende, in campo medico, un processo infiammatorio dello stomaco, che costituisce, a volte, l'evoluzione della gastrite cronica.\n\u00c8 definita dalla perdita di ghiandole proprie della mucosa gastrica. \n\u00c8 spesso correlata a infezione da H.Pylori, meno frequentemente dall'uso cronico di PPI o da reazioni autoimmuni.\nEpidemiologia.\nColpisce maggiormente la popolazione tra i 50 e i 70 anni.\nLa stadiazione prevede cinque stadi caratterizzati da atrofia mucosa crescente. Gli ultimi tre stadi sono associati a rischio di adenocarcinoma gastrico e richiedono quindi follow-up endoscopico-bioptico per la prevenzione del carcinoma gastrico.\nSintomatologia.\nSi tratta di una condizione solitamente asintomatica.\nEsami.\nViene diagnosticata, attraverso l'endoscopia, con prelievi bioptici."}
{"id": "2035386", "revid": "167080", "url": "https://it.wikipedia.org/wiki?curid=2035386", "title": "Battaglia di Cyzicus", "text": ""}
{"id": "2035387", "revid": "1543377", "url": "https://it.wikipedia.org/wiki?curid=2035387", "title": "Area metropolitana di Bari", "text": "Larea urbana di Bari (Functional Urban Area) \u00e8 la terza dell'Italia meridionale, dopo Napoli e Palermo, dovuta alla continuit\u00e0 urbana ed alla forte interazione sociale ed economica di alcuni comuni della citt\u00e0 metropolitana di Bari ed il capoluogo stesso.\nIn totale, l'area urbana di Bari (FUA) si estende su una superficie di circa 1.100\u00a0km\u00b2 e conta una popolazione di circa 750.000 abitanti, dei quali poco meno della meta \u00e8 residente nella citt\u00e0 di Bari (325.000 circa).\nComposizione.\nL'area urbana di Bari (Functional Urban Area), comprende 21 comuni\nEconomia.\nL'area metropolitana ha come fulcro economico la citt\u00e0 di Bari, la quale, antico centro marinaro, ha sempre avuto una spiccata vocazione mercantile che l'ha resa - grazie anche alla sua favorevole posizione geografica - un importante centro di commerci, oggi il secondo del Mezzogiorno d'Italia. Proprio i commercianti hanno decretato la fortuna della citt\u00e0 moderna: a loro \u00e8 dovuta la costruzione dell'imponente edificio della Camera di Commercio, dello splendido teatro Petruzzelli e di molti dei principali edifici storici del centro murattiano.\nNel 1987 la congestione del centro cittadino ha spinto un imprenditore locale, Giuseppe Degennaro, a costruire nei pressi della citt\u00e0 un centro integrato direzionale e commerciale all'ingrosso: oggi \"il Baricentro\", alle porte del comune di Casamassima, \u00e8 ancora uno dei pi\u00f9 grandi centri commerciali d'Europa.\nI servizi costituiscono uno dei settori pi\u00f9 vivaci dell'economia, con aziende come Getronics, EDS, Olivetti e IBM. Rimane tuttavia bassa la spesa per ricerca e sviluppo.\nL'industria \u00e8 da sempre trainante e si sviluppa nei comparti alimentare, chimico, petrolchimico, tessile, del legno e, soprattutto, meccanico. Nella meccanica operano aziende come Magneti Marelli, Bosch e Getrag: Bari ospita il principale distretto industriale tedesco in Italia.\nAlla fine degli anni ottanta nel centro Elasis fu sviluppato il noto sistema common rail, i cui diritti per l'industrializzazione furono ceduti nel 1994 dalla Fiat alla Bosch.\nL'area industriale si \u00e8 progressivamente spostata dal centro della citt\u00e0 ai comuni dell'area, ed \u00e8 oggi ospitata fra i comuni di Bari e Modugno, con propaggini verso i comuni di Palo e Bitonto.\nBen sviluppata \u00e8 anche l'agricoltura: vigneti, oliveti, mandorleti e frutteti sono le principali colture, a complemento delle quali sono sorti oleifici e stabilimenti enologici e conservieri.\nAttivissimo il commercio di prodotti agricoli, favorito dalla specializzazione delle colture (pomodori, carciofi, cetrioli, uva da tavola, pere, ciliegie e fichi), che determina una forte corrente di esportazione.\nMolto sviluppato \u00e8 infine il commercio del pesce per il quale \u00e8 atto un \"Mercato Ittico\" all'ingrosso.\nImportantissima funzione all'incremento di tutte le attivit\u00e0 commerciali ha la \"Fiera del Levante\".\nTrasporti.\nTrasporto stradale.\nLa presenza di un importante nodo stradale e autostradale nell'area metropolitana barese determina elevati livelli di congestionamento per la presenza di traffico turistico, cittadino e pendolare che s'intensifica soprattutto negli orari di punta e durante i week-end estivi in prossimit\u00e0 di tutte le principali arterie stradali. \nBari \u00e8 raggiungibile attraverso l'Autostrada A14 e l'Autostrada A16, che la collegano rispettivamente con Napoli e Bologna verso nord e con Taranto verso sud. Gli accessi avvengono ai caselli di \"Bari Nord\", presso Modugno, e \"Bari Sud\", presso Bitritto.\nPer il decongestionamento del traffico \u00e8 prevista la realizzazione del terminale dell\"Asse Nord-Sud\" (asse di collegamento del porto alla tangenziale), dell\"Asse Est-Ovest\" (dalla \"SP 236\" a via \"Giulio Petroni\") e il completamento della strada di scorrimento \"Terza Mediana Bis\", una sorta di tangenziale interna. Il progetto dell'intera opera prevede la realizzazione del tratto di completamento della \"Terza Mediana Bis\" in quanto per alcuni tratti la strada \u00e8 gi\u00e0 stata realizzata, tra il termine dell'Autostrada A14 (lato Ovest) e Corso Trieste (lato Est).\nLa Tangenziale di Bari (E55), che attraversa il territorio comunale da nord a sud e che si presenta in gran parte con 3 corsie per senso di marcia, serve sia il traffico di transito che di distribuzione. L'ANAS investe ogni anno cifre notevoli per la manutenzione dell'arteria, che \u00e8 fondamentale per i collegamenti con il porto.\nTrasporto aereo.\nPer quanto concerne il trasporto aereo, nella periferia nord di Bari, al confine fra i quartieri Palese - Macchie e San Paolo, sorge il moderno aeroporto internazionale civile di Bari-Palese \"Karol Wojty\u0142a\", il cui nuovo terminal \u00e8 stato inaugurato nel 2005.\nFra i principali d'Italia e soprattutto il pi\u00f9 grande e importante della Puglia, lo scalo nel 2007 ha ospitato pi\u00f9 di due milioni di passeggeri con un trend di crescita del traffico superiore al 20% annuo, ed \u00e8 destinato ad accogliere quattro milioni di passeggeri entro il 2012. Diversi voli di linea, in parte gestiti da compagnie aeree low-cost, collegano Bari alle principali citt\u00e0 europee.\nTrasporto marittimo.\nIl Porto di Bari, per quanto riguarda il trasporto marittimo, collocato a Sud-Est dell'Italia \u00e8 tradizionalmente considerato porta dell'Europa verso la penisola Balcanica ed il Medio Oriente, \u00e8 uno scalo polivalente in grado di rispondere a tutte le esigenze operative. Fra i principali del mare Adriatico, il porto di Bari nel 2007 ha movimentato 1,8 milioni di passeggeri, dei quali circa 350.000 croceristi.\nTrasporto ferroviario.\nLa citt\u00e0 di Bari \u00e8 dotata di una rete metropolitana che collega la stazione di Bari Centrale con il quartiere San Paolo (zona ospedale), alla periferia ovest della citt\u00e0, in 14 minuti.\nLa metropolitana \u00e8 stata attivata al traffico passeggeri il 22 dicembre 2008, con l'apertura di quattro delle sei nuove stazioni del percorso (Tesoro, Cittadella, San Gabriele, S.Paolo Ospedale). Con la realizzazione del prolungamento (Cecilia e Regioni, attivo nel 2010), sar\u00e0 consentito un cadenzamento di 5 minuti ed una portata oraria di 6.000 persone.\nPer la peculiarit\u00e0 del servizio ferroviario nel capoluogo pugliese, organizzato in sei linee ferroviarie che attraversano il territorio comunale e quattro diversi gestori, \u00e8 possibile utilizzare la definizione di metropolitana di Bari in maniera estensiva, comprendendo l'intero sistema metropolitano ferroviario, in parte attivo e in parte in fase di completamento.\nI collegamenti ferroviari sono assicurati inoltre dalle 18 stazioni attraversate quotidianamente da circa 300 treni. Nella Stazione di Bari Centrale, parte del circuito Grandi Stazioni, confluiscono oltre alle linee delle Ferrovie dello Stato (la storica Ferrovia Adriatica e la Bari-Taranto), le Ferrovie del Sud Est (linea Bari-Putignano-Salento), la \"Ferrotranviaria - Ferrovie Bari Nord\" (linea Bari-Barletta) e le Ferrovie Appulo Lucane (Bari-Matera), tutte in concessione.\nNegli anni novanta e in seguito con la \"legge obiettivo\" \u00e8 stata progettata l'integrazione ferroviaria in un sistema metropolitano unico, con il finanziamento di tre linee ferroviarie metropolitane attualmente in costruzione. Le tre linee hanno origine in Bari Centrale e si sviluppano per 27\u00a0km complessivi in viadotto, trincea e galleria verso il comune di Bitritto, l'aeroporto e il quartiere San Paolo.\nNel 2008 \u00e8 iniziata la realizzazione del collegamento ferroviario (a doppio binario elettrificato) per collegare la stazione di Bari Centrale all'Aeroporto. Il nuovo collegamento \u00e8 entrato in funzione il 19 luglio 2013, con una frequenza di circa 40 minuti tra ogni corsa.\n\u00c8 in fase di programmazione la realizzazione della linea ad alta capacit\u00e0 Bari-Napoli, inserita nel sistema AV/AC Italiano, che porter\u00e0 i tempi di percorrenza a 110 minuti rispetto alle 4 ore attuali.\nAttualmente \u00e8 in costruzione il tratto Foggia-Bari, mentre \u00e8 in fase di progettazione il tratto Napoli-Foggia."}
{"id": "2035390", "revid": "167080", "url": "https://it.wikipedia.org/wiki?curid=2035390", "title": "Battaglia del Lago Vadimone (283 a.C.)", "text": ""}
{"id": "2035397", "revid": "767487", "url": "https://it.wikipedia.org/wiki?curid=2035397", "title": "Play Time - Tempo di divertimento", "text": "Play Time - Tempo di divertimento (\"Playtime\" o \"Play Time\") \u00e8 un film del 1967 scritto, diretto e interpretato da Jacques Tati.\nTrama.\nMonsieur Hulot e un gruppo di turisti americani tentano di visitare una Parigi futuristica, caratterizzata da vaste strade a pi\u00f9 corsie e da imponenti palazzi d'acciaio dalle linee nette, con vetrate moderne e freddi e artificiosi arredamenti. In questo ambiente, solo l'irrefrenabile anticonformismo della natura umana e una certa nostalgia per i bei tempi andati possono dare un soffio vitale a uno stile di vita urbano altrimenti divenuto sterile.\nAnalisi.\nLe moderne tecnologie industriali, considerate necessarie dalla societ\u00e0, nella rappresentazione di Tati ostacolano la vita quotidiana e interferiscono con le naturali interazioni umane.\n\"Tempo di divertimento\" \u00e8 strutturato in sei sequenze, collegate da due personaggi che si incontrano pi\u00f9 volte del corso della giornata: Barbara, una giovane turista americana in visita a Parigi con un gruppo di donne americane per lo pi\u00f9 di mezza et\u00e0, e \"Monsieur Hulot\", un francese un po' stordito e sperso nella nuova modernit\u00e0 di Parigi. Queste le sequenze:\nProduzione.\nTati veste ancora una volta i panni di Monsieur Hulot, personaggio apparso in alcuni dei suoi precedenti film, tra cui \"Mio zio\" e \"Le vacanze di Monsieur Hulot\". Il regista era indeciso se dare a Hulot un ruolo centrale nel film e, incapace di abbandonare del tutto il popolare personaggio, lo fece apparire alternativamente in ruoli da protagonista e da comprimario. Girato in 70 millimetri, \"Tempo di divertimento\" va ricordato per il complesso e sottile umorismo visivo, supportato da un uso creativo degli effetti sonori. I dialoghi sono spesso ridotti a semplice rumore di fondo.\nIl film \u00e8 famoso per il suo enorme set, conosciuto come 'Tativille', la cui costruzione e manutenzione richiesero l'investimento di somme enormi. Alla realizzazione del set parteciparono un centinaio di lavoratori e fu necessario approntare un'apposita centrale energetica. Crisi di budget, complicazioni climatiche e altri disastri dilatarono il tempo previsto per le riprese portandolo a tre anni. Continui sforamenti del budget costrinsero Tati a chiedere ingenti prestiti personali per far fronte alle sempre pi\u00f9 alte spese di produzione.\nPoich\u00e9 \"Tempo di divertimento\" doveva dipendere prevalentemente dagli sketch visivi e dagli effetti sonori, Tati decise di girare il film in un formato ad alta risoluzione 70mm e con una colonna sonora stereofonica a 5 canali piuttosto complessa per quel tempo.\nPer questioni di risparmio, alcune delle facciate e degli interni del set dell'aeroporto erano in realt\u00e0 enormi fotografie (che comportavano anche il vantaggio di non riflettere la camera o le luci). Allo stesso modo, anche i paesaggi che Barbara vede riflessi nella porta a vetri sono fotografie. Tati utilizz\u00f2 pi\u00f9 volte delle silhouette a grandezza naturale di persone al posto delle comparse, come si pu\u00f2 notare in certe cabine del labirinto di uffici che Hulot osserva dall'alto e in lontananza sullo sfondo di certe sequenze.\nRestauro.\nIl film \u00e8 stato restaurato nel 2002 da Fran\u00e7ois Ede. L'operazione \u00e8 costata pi\u00f9 di 800.000 euro. Invece nel 2013 \u00e8 stato restaurato in digitale [4K] dalla Cin\u00e9math\u00e8que fran\u00e7aise."}
{"id": "2035405", "revid": "125010020", "url": "https://it.wikipedia.org/wiki?curid=2035405", "title": "Sandy Woodward", "text": "Carriera da ufficiale subalterno e comandante.\nSi arruol\u00f2 nella Royal Navy nel 1946 a 13 anni frequentando il Royal Naval College, che all'epoca era stato evacuato da Dartmouth per gli eventi bellici a Eaton Hall nel Cheshire. Dopo aver conseguito i gradi da ufficiale, pass\u00f2 un periodo su un cacciatorpediniere, e successivamente si specializz\u00f2 nei sottomarini, con un periodo come ufficiale nel Mediterraneo con l'HMS \"Sanguine\". Nel 1960 super\u00f2 il corso di qualificazione al comando dei sottomarini, Submarine Command Course (SMCC) ma soprannominato \"Perisher\" per l'alto grado di fallimenti, e ricevette come primo comando il sommergibile HMS \"Tireless\", un battello diesel-elettrico della classe T.\nDopo aver accumulato esperienza comandando un altro battello diesel-elettrico, l'HMS \"Grampus\" venne promosso lieutenant commander (l'equivalente di capitano di corvetta) e destinato al sommergibile nucleare d'attacco HMS \"Valiant\". Nel 1967 and\u00f2 a tenere il corso di \"Perisher\" come istruttore a Barrow-in-Furness. Nel 1969 venne posto come commander (capitano di fregata) al comando del nucleare d'attacco HMS \"Warspite\" della classe Valiant. Promosso captain (capitano di vascello) nel 1972 divenne poi responsabile dell'addestramento ai sottomarini.\nNel 1976 venne destinato al comando del nuovissimo (all'epoca) cacciatorpediniere \"Sheffield\", col quale condusse un'intensissima campagna di risoluzione degli innumerevoli problemi che affliggevano l'unit\u00e0, rinunciando anche a partecipare alla Rivista Navale di Spithead per il rischio di non essere pronto in tempo; lo \"Sheffield\" verr\u00e0 poi perso alle Falkland nel 1982. Nel 1978 fu distaccato al ministero della difesa inglese dove divenne Capo alla Programmazione Navale, ed in questa veste studi\u00f2 anche le conseguenze sull'efficienza della Royal Navy dei tagli al bilancio che allora gi\u00e0 si stavano prospettando.\nCarriera da ammiraglio.\nDopo la promozione a contrammiraglio, nel 1981 venne nominato per un brevissimo tempo comandante della Prima Flottiglia Sommergibili inglese, immediatamente commutata nel comando della Prima Flottiglia Cacciatorpediniere, dove con il cacciatorpediniere \"Glamorgan\" della classe County fu protagonista di un riuscito attacco simulato nel mare d'Arabia contro una portaerei statunitense della classe Nimitz durante un'esercitazione.\nDurante un'ulteriore esercitazione era con una consistente forza navale nei pressi di Gibilterra quando scoppi\u00f2 la crisi delle Falkland del 1982 e venne posto al comando del South Atlantic Carrier Battle Group, la squadra navale di scorta agli anfibi nella guerra delle Falkland, sotto il comando del comandante in capo ammiraglio John Fieldhouse.\nDa questa esperienza ricav\u00f2 un libro scritto insieme a Patrick Robinson, intitolato \"One Hundred Days\" (\"cento giorni\") dove vengono descritte le pressioni che gli alti comandi esercitano in tempo di guerra sui comandanti sul campo. Sempre nel suo libro \"One Hundred Days\" l'ammiraglio Woodward chiarisce che considerava (correttamente come risult\u00f2) che il \"Belgrano\" appartenesse alla parte meridionale di un movimento a tenaglia mirante alla task force britannica e che doveva essere affondato rapidamente. Scrisse:\nNel 1983 Woodward venne nominato comandante delle forze sottomarine (FOSM) inglesi e COMSUBEASTLANT (comandante forze sottomarine est atlantico); nel 1984 fu promosso a viceammiraglio e nel 1985 vicecapo di stato maggiore alla difesa. Prima del pensionamento nel 1989 ha ricoperto anche il ruolo di comandante in capo delle forze navali in patria (l'ex Home Fleet) e aiutante di bandiera della regina Elisabetta II.\nMentre era in pensione ha scritto vari articoli nei quali invitava la Difesa britannica a valutare attentamente i tagli al bilancio della Royal Navy, affermando nel giugno 2011 al Daily Mail che le Isole Falkland \"sono adesso pericolosamente vicine ad essere indifendibili\" di fronte ad un nuovo attacco argentino vista la mancanza di portaerei nella marina britannica e dell'aiuto statunitense. Ha ispirato e rivisto le stesure dei libri di Patrick Robinson ambientati sui sottomarini, tra i quali ricordiamo Classe Nimitz, Classe Kilo e Seawolf."}
{"id": "2035412", "revid": "74801", "url": "https://it.wikipedia.org/wiki?curid=2035412", "title": "Gaetano Bardini", "text": "Biografia.\nTenore lirico spinto, \u00e8 nato a Riparbella, in Provincia di Pisa. Di origini umili, da ragazzo canta nella campagna del padre e compie i primi studi privatamente.\n\u00c8 stato allievo del maestro Lattes di Livorno ed ha ricevuto importanti consigli dal grande tenore livornese Galliano Masini.\nHa debuttato al Teatro La Gran Guardia di Livorno nel 1956 nell\"Iris\" di Pietro Mascagni, opera successivamente interpretata anche al Teatro Bellini di Catania, sotto la direzione del maestro Gabriele Santini.\nIl successo riportato in quest'opera sar\u00e0 la chiave per la sua scalata ai grandi teatri internazionali.\nSempre a Catania \u00e8 stato Turiddu nella \"Cavalleria rusticana\", successivamente al Teatro San Carlo di Napoli e al Teatro Massimo di Palermo.\nNel 1960 \u00e8 a Basilea in Svizzera per interpretare \"Il Trovatore\" e dato il grande successo ottenuto, ne seguirono 52 recite in diversi teatri sempre della stessa produzione. Ancora a Basilea debutt\u00f2 in \"Andrea Cheni\u00e8r\" di Umberto Giordano,\"trissando\" la celebre aria del protagonista \"Un d\u00ec all'azzurro spazio\".\nQuesta produzione venne ripetuta anche ad Amsterdam, dove ha cantato con l'orchestra del Concertgebouw, a Rotterdam e a Berlino.\nDopo una lunga tourn\u00e9e nel Sudafrica con opere e concerti nel 1963, ripetuta poi nel 1968, nel 1964 il pubblico del Teatro S.Carlo di Napoli ha avuto modo di apprezzarlo nella sua opera preferita, la \"Cavalleria rusticana\". Lo stesso '64 comp\u00ec una lunga tourn\u00e9e in Sud America (Bolivia, Cile, Brasile, Messico), con \"Il Trovatore\" e \"Tosca\" ripetuta per 10 sere consecutive (a Citt\u00e0 del Messico ha cantato \"Tosca\" presso il celebre Palacio de Bellas Artes).\nAl Teatro Metropolitan di New York Gaetano Bardini arriv\u00f2 nel 1965 e in questo teatro fu interprete in opere del suo repertorio, sostituendo talvolta il tenore Franco Corelli. Nel 1966 ha interpretato Dick Johnson nella \"Fanciulla del West\", a fianco di Eleanor Steber e Anselmo Colzani (in altre recite sostituiti rispettivamente da Lynn Owen e Sherrill Milnes). Il 28 marzo dello stesso anno, sempre nella \"Fanciulla del West\" canta con un baritono concittadino, il pisano d'adozione Cesare Bardelli. Con la \"Fanciulla del West\" di Puccini il tenore Bardini inaugurer\u00e0 il Lincoln Center. Sempre con il Teatro Metropolitan di New York Bardini prender\u00e0 parte inoltre a numerosi concerti e trasferte in importanti citt\u00e0 statunitensi (Filadelfia, Baltimora, Dallas e New Orleans) con \"Tosca\", \"Rigoletto\", \"Cavalleria rusticana\" e \"Manon Lescaut\" dal 1965 al 1969.\nRientrato in Europa nel 1970 ha cantato in Francia, Svizzera, Svezia, Malta (\"Aida\"), Jugoslavia, Cecoslovacchia, Russia e Paesi Bassi.\nAl teatro di Budapest in Ungheria \u00e8 stato interprete di \"Cavalleria rusticana\", \"Pagliacci\" e \"Andrea Ch\u00e8nier\". A Varsavia, Polonia, \u00e8 stato un acclamato Radames nell\"Aida\" di Verdi. Un'ottima esecuzione poi la \"Cavalleria rusticana\" allo Staatsoper di Vienna nel 1973, dove \u00e8 stato nuovamente Turiddu, a fianco di Kostas Paskalis e diretto dal maestro Anton Guadagno (opera di cui esiste anche una registrazione live).\nAttivo anche nel repertorio sacro, a Praga, presso la Cattedrale di S. Vito, il 9 settembre 1972 ha interpretato la Messa da Requiem di Verdi, diretto dal maestro Ino Savini, con il coro e l'orchestra filarmonica di Ostrava (registrazione live e frammento di prove dirette dal M\u00b0 Ino Savini in DVD).\nNel 1973 \u00e8 stato Calaf in \"Turandot\" presso il Teatro Verdi di Pisa, nel 1974 interpreta con successo nuovamente il ruolo di \"Andrea Cheni\u00e8r\" ad Ankara in Turchia e Radames nell\"Aida\" al Teatro romano di Benevento sotto la guida del maestro Napoleone Annovazzi. Nel 1982 al Regio di Parma \u00e8 stato interprete nell'importante ruolo di Albert Gregor nell'opera di Janaceck, tradotta in lingua italiana, \"L'affare Makropulos\", a fianco di Nadezda Kniplova, Sergio Tedesco e Leonida Bergamonti.\nNel 1976 partecip\u00f2 a Livorno al Concerto lirico in onore del grande Tenore livornese Galliano Masini, a fianco del soprano Anna Baldasserini e del baritono pisano Giancarlo Ceccarini.\nInoltre in Italia ha cantato nei teatri di Modena, Piacenza e Reggio Emilia.\nNel 1986 si rec\u00f2 a Lima in Per\u00f9 ad interpretare nuovamente la \"Cavalleria rusticana\" e \"Pagliacci\", ambedue nella stessa serata per 15 recite consecutive.\nHa inaugurato la grande sala \"Doolen\" di Rotterdam con un concerto nella stagione del 1988, davanti a persone, e nel febbraio dello stesso anno ha debuttato al Teatro Nazionale di Praga in \"Trovatore\", e in seguito \"I Pagliacci\". Nel marzo nello stesso anno ha interpretato \"Trovatore\", \"Boh\u00e8me\" e \"Tosca\" a Sarajevo e Belgrado.\nDal 1988 compie una serie di concerti in Italia, Svizzera, Paesi Bassi, Germania, Lituania, e in altri paesi europei.\n\u00c8 stato insignito della Croce di Malta per meriti artistici ed umanitari, per aver offerto la propria opera in concerti di beneficenza a favore delle cause umanitarie dell'Ordine.\nNel suo repertorio figurano opere per le quali occorrono notevoli doti vocali ed interpretative come: \"Andrea Chenier\" di Giordano, \"Il Trovatore\" di Verdi, \"Tosca\" e \"Turandot\" di Puccini, \"Iris e Isabeau\" di Mascagni, ed anche opere di autori moderni.\nHa svolto un'intensa attivit\u00e0 concertistica in tutta Europa.\nNell'ottobre 2008 ha ricevuto dalle mani del Presidente del Premio Nazionale Letterario Pisa, Giancarlo Ceccarini, la Medaglia d'oro alla carriera a Pisa, presso il Piccolo Teatro della Soffitta, alla presenza delle autorit\u00e0 cittadine, esibendosi in alcune arie d'opera e romanze da salotto alla presenza di un folto pubblico di appassionati e sostenitori dell'illustre tenore.\nDiscografia.\nArie in CD.\nRKM 006-2\u00a0631 Gaetano Bardini, tenor. \"The best of Prague recordings\"\nSTUDIO (1975, 1970, 1968 - licensed by Supraphon. Digitally remastered)\nJan \u0160tych and Ino Savini, conductors\nInoltre presso la Televisione di Stato della Repubblica Cecoslovacca ha interpretato l'opera \"La Forza del Destino\"."}
{"id": "2035418", "revid": "1299055", "url": "https://it.wikipedia.org/wiki?curid=2035418", "title": "Coppa Mitropa 1975-1976", "text": "La Coppa Mitropa 1975-1976 fu la trentaseiesima edizione del torneo e venne vinta dagli austriaci del , alla seconda vittoria nella competizione.\nTorneo.\nFinale.\n\"Gare giocate il 30 giugno e 7 luglio\""}
{"id": "2035419", "revid": "1442080", "url": "https://it.wikipedia.org/wiki?curid=2035419", "title": "Luzio Luzi", "text": "Biografia.\nOriginario di Todi, Luzio Luzi (anche Luzio Luzzi e Luzio Luci) fu pittore e abilissimo stuccatore di decorazione a grottesche su modelli di matrice raffaellesca.\nAllievo di Perin del Vaga, lavor\u00f2 come suo aiuto nei cantieri di Castel Sant'Angelo a Roma affrescando diverse sale, in particolare la Sala dei Festoni affrescata interamente da Luzio. Tra il 1528 e il 1530 sempre come aiuto di Perin del Vaga lavor\u00f2 nella Villa del Principe a Genova e poi insieme a Daniele da Volterra.\nA Roma dipinse nel 1548 la cappella maggiore di Santa Maria in Via, e nel 1573 decor\u00f2 in stucco le Logge vaticane e successivamente alcune stanze di Palazzo Spada.\n\u00c8 annoverato tra gli artisti (insieme a Domenico Beccafumi, Leonardo da Udine, Perin del Vaga, Antonio da Sangallo il Giovane) che fecero parte della Congregazione dei Virtuosi al Pantheon riconosciuta da papa Paolo III il 15 ottobre del 1542."}
{"id": "2035421", "revid": "194702", "url": "https://it.wikipedia.org/wiki?curid=2035421", "title": "Luzio Luzzi da Todi", "text": ""}
{"id": "2035422", "revid": "194702", "url": "https://it.wikipedia.org/wiki?curid=2035422", "title": "Luzio Luci da Todi", "text": ""}
{"id": "2035427", "revid": "1543377", "url": "https://it.wikipedia.org/wiki?curid=2035427", "title": "Polarimetria a scansione laser", "text": "La polarimetria a scansione laser \u00e8 una metodica diagnostica per immagini che sfrutta la polarizzazione della radiazione elettromagnetica per studiare lo spessore delle fibre nervose di cui \u00e8 composto il nervo ottico.\nLa misurazione dello spessore delle fibre nervose \u00e8 indiretta, in quanto analizza il ritardo che un fascio di luce acquisisce nell'attraversare i microtubuli, strutture birifrangenti presenti all'interno delle fibre nervose.\nPu\u00f2 essere utilizzato nella diagnosi e nel \"follow-up\" del glaucoma, della vitiligine, della sclerosi multipla e della neuropatia ischemica del nervo ottico."}
{"id": "2035428", "revid": "92723", "url": "https://it.wikipedia.org/wiki?curid=2035428", "title": "Diocesi di Campli", "text": "La diocesi di Campli (in latino: \"Dioecesis Camplensis\") \u00e8 una sede soppressa e sede titolare della Chiesa cattolica.\nTerritorio.\nLa bolla di istituzione della diocesi assegna alla nuova circoscrizione ecclesiastica i borghi (\"oppida\") di Campli, Nocella e Castronovo, con le relative pertinenze (\"villa\"), per un totale di 27 localit\u00e0, diciotto delle quali sottratte alla diocesi di Teramo (i distretti di Campli e Castronovo), le altre dalla diocesi di Montalto (il distretto di Nocella). La maggior parte di queste localit\u00e0 si trovavano nell'odierno territorio comunale di Campli, le altre nei comuni vicini, tra cui Teramo (localit\u00e0 Garrano) e Bellante (localit\u00e0 Penna).\nSede vescovile era la citt\u00e0 di Campli, dove sorgeva la cattedrale dedicata alla Beata Vergine Maria in Platea. Il capitolo della cattedrale era costituito da un arcidiacono e 15 canonici.\nStoria.\nLa citt\u00e0 di Ortona e la terra di Campli erano due dei principali possedimenti farnesiani in Abruzzo: Campli (insieme con il ducato di Penne) era stata infeudata da Carlo V ad Alessandro de' Medici in vista del suo matrimonio con la figlia naturale dell'imperatore, madama Margherita d'Austria, che ne era rimasta unica proprietaria nel 1537, dopo la morte di Alessandro; Ortona era stata acquistata nel 1582 da Margherita, che vi si spense nel 1586. Alla morte della duchessa, le due citt\u00e0 erano passate al figlio Alessandro, nato dalla sua unione con Ottavio Farnese.\nIl 20 ottobre 1570 papa Pio V decise di restaurare l'antica diocesi di Ortona, antica sede vescovile, ed elesse vescovo il messinese Giandomenico Rebiba, nipote del cardinale Scipione: l'11 dicembre 1595 il presule, pur riluttante, venne chiamato a reggere la pi\u00f9 prestigiosa arcidiocesi di Catania.\n\u00c8 probabile che la promozione di Rebiba sia stata la prima tappa del lavoro sotterraneo che i Farnese stavano svolgendo ai danni di Ortona: i duchi avevano infatti interesse a ottenere per Campli la dignit\u00e0 di citt\u00e0 e l'elevazione a diocesi, nonch\u00e9 la sua unione con Ortona sotto la guida di un unico vescovo: a succedere a Rebiba fu infatti chiamato un uomo legatissimo ai Farnese, il piacentino Alessandro Boccabarile, gi\u00e0 cappellano di Margherita d'Austria.\nCon la bolla \"Pro excellenti\" di papa Clemente VIII del 12 maggio 1600 Campli ottenne il titolo di Citt\u00e0 e la sede vescovile e la sua diocesi venne unita \"aeque principaliter\" a quella di Ortona. Il territorio della nuova circoscrizione ecclesiastica fu ricavato dalle diocesi di Montalto e di Teramo.\nCampli fu resa immediatamente soggetta alla Santa Sede; i suoi vescovi erano dunque suffraganei dei metropoliti di Chieti in quanto vescovi di Ortona, ma dipendenti dal Sommo Pontefice in quanto vescovi di Campli. Undici furono i vescovi di Campli; tra questi si ricordano Giovanni Vespoli-Casanatte (1675-1716), che visit\u00f2 pi\u00f9 volte la diocesi e vi celebr\u00f2 il sinodo per l'applicazione delle direttive di riforma decise nel concilio di Trento; e Domenico de Dominicis (1766-1791), che ricevette da papa Clemente XIV nel 1772 il permesso di erigere a Campli una Scala Santa con le medesime indulgenze di quella di Roma.\nNella diocesi \u00aberano siti cinque conventi (celestini, fondati nel 1489-1510; minori conventuali, nel 1306; minori osservanti, nel 1449; cappuccini, nel 1579; carmelitani, nel 1604) e un monastero di monache benedettine, nel 1539. Rilevati nel territorio un monte di piet\u00e0 patrocinato dall'universit\u00e0, e un ospedale dei pellegrini.\u00bb\nCon l'estinzione della famiglia Farnese (1731) tutti i domini farnesiani passarono al figlio di Elisabetta Farnese e Filippo V di Spagna, don Carlo di Borbone, che nel 1735 divenne anche re di Napoli e Sicilia: vennero cos\u00ec a mancare le ragioni dell'autonomia di Ortona e Campli (ormai parte del demanio regio) e la loro Chiesa, per la perenne esiguit\u00e0 della mensa vescovile, inizi\u00f2 a decadere. In seguito al concordato stipulato nel 1818 tra papa Pio VII e Ferdinando I di Borbone le diocesi unite di Ortona e Campli furono soppresse in forza della bolla \"De utiliori\" del 27 giugno: Ortona e il suo distretto vennero accorpati all'arcidiocesi di Lanciano, mentre Campli e il suo territorio vennero uniti alla diocesi di Teramo.\nDal 1968 Campli \u00e8 annoverata tra le sedi vescovili titolari della Chiesa cattolica; dal 14 luglio 2015 il vescovo titolare \u00e8 Benedictus Son Hee-Song, vescovo ausiliare di Seul."}
{"id": "2035430", "revid": "267975", "url": "https://it.wikipedia.org/wiki?curid=2035430", "title": "Diocesi di Ortona", "text": ""}
{"id": "2035436", "revid": "124997691", "url": "https://it.wikipedia.org/wiki?curid=2035436", "title": "Irene Adler", "text": "Irene Adler \u00e8 un personaggio immaginario che compare nel racconto di Sherlock Holmes \"Uno scandalo in Boemia\" di sir Arthur Conan Doyle, pubblicato nel luglio 1891 sullo \"Strand Magazine\" e quindi nella raccolta \"Le avventure di Sherlock Holmes\" (1892). Nonostante sia presente solo in quest'unica storia, \u00e8 probabilmente il personaggio femminile pi\u00f9 importante di tutto l'universo del celebre detective inglese, nonch\u00e9 uno dei pi\u00f9 importanti in tutta la letteratura poliziesca.\nBiografia.\nDi lei viene raccontato che sia nata nel New Jersey nel 1858. Anche se non viene esplicitamente detto, il suo cognome (\"Adler\" in lingua tedesca significa \"aquila\") potrebbe far pensare che abbia origini tedesche; esistono comunque anche altre possibili interpretazioni. Aveva tentato una carriera nel mondo dell'opera cantando come contralto e, a dimostrazione delle sue capacit\u00e0, si sa che si era esibita alla Scala di Milano e come primadonna al Teatro dell'opera di Varsavia. All'et\u00e0 di circa 30 anni, la Adler si era ritirata dalle scene e trasferita a Londra.\nIl dottor Watson si riferisce a lei come a \"the late Irene Adler\"\" (in italiano, \"la fu Irene Adler\") al tempo della pubblicazione della storia. Le cause della sua morte non sono note. Tuttavia, \u00e8 stato ipotizzato che la ragione del suo ritiro prematuro dalle scene fosse un problema di salute che aveva tenuto nascosto. D'altra parte, la parola \"late\" in inglese pu\u00f2 anche aver valore di \"ex, gi\u00e0\" (Doyle usa il termine in questa accezione nel racconto \"L'avventura della scuola del priorato\", riferendosi al precedente incarico del duca come ministro del gabinetto): la Adler aveva sposato Godfrey Norton, e quindi l'espressione sopra citata potrebbe intendersi non come un'indicazione che la donna \u00e8 gi\u00e0 morta, ma che non \u00e8 pi\u00f9 nubile.\nSecondo il racconto, il 20 marzo 1888 Wilhelm Gottsreich Sigismond von Ormstein, granduca di Cassel-Felstein e sovrano ereditario di Boemia, si reca in incognito da Holmes a Londra e chiede al famoso detective di procurarsi una fotografia dalla Adler.\nIl sovrano governava da Praga, ma nel 1883 aveva fatto, secondo le sue parole, \"una lunga visita a Varsavia\", dove aveva \"fatto la conoscenza della ben nota avventuriera Irene Adler\". I due erano diventati amanti; in seguito, dopo la fine del loro rapporto, la Adler aveva conservato una fotografia di loro due insieme. Il giovane re spiega a Holmes che ha ora intenzione di sposare Clotilde Lothman von Saxe-Meningen (che non compare mai nella storia), seconda figlia del re di Scandinavia e che il matrimonio potrebbe essere a rischio se la sua passata relazione con la Adler venisse alla luce.\nSfruttando la sua grande abilit\u00e0 nei travestimenti, Holmes segue i movimenti della donna e viene a sapere molte cose sulla sua vita privata. Inscena poi un incidente per causare un motivo di distrazione che gli permette di scoprire dove tiene nascosta la fotografia. Quando torna sul luogo per prenderla, scopre che la Adler \u00e8 partita, assieme al suo nuovo marito, portandosi dietro tutte le sue cose e lasciando ad Holmes una lettera in cui spiega come sia riuscita a superarlo in astuzia, ma anche rivelandogli che ora \u00e8 felice con il suo nuovo marito e ha un senso dell'onore pi\u00f9 alto del suo ex amante: non ha intenzione di comprometterlo, a patto che il re non tenti alcunch\u00e9 contro di lei in futuro.\nIn un'epoca in cui le signore dovevano comportarsi sempre da signore, la Adler aveva \"il viso della pi\u00f9 bella fra le donne, e la mente del pi\u00f9 deciso fra gli uomini\", secondo le parole del re. Riusc\u00ec a trarre in inganno persino Holmes ed egli la ammirava molto per questo.\nAltri riferimenti nei racconti di Doyle.\nIrene Adler viene anche menzionata nei seguenti racconti:\nLa relazione fra Holmes e la Adler.\nLa Adler si \u00e8 guadagnata l'ammirazione senza riserve di Holmes. Quando il re di Boemia afferma \"Non sarebbe stata una regina perfetta? Non \u00e8 forse un peccato che non fosse del mio livello?\", Holmes replica sarcasticamente che in effetti Ms. Adler \u00e8 proprio di tutt'altro livello rispetto al re (sottintendendo di un livello \"superiore\", ma quest'allusione non viene colta dal sovrano).\nL'incipit di \"Uno scandalo in Boemia\" descrive l'altissimo concetto che Holmes aveva della Adler (\u00e8 Watson che parla):\nQuesta \"memoria\" \u00e8 mantenuta in vita da una fotografia di Irene Adler, lasciata dalla donna per il re quando ella e il marito erano fuggiti portandosi dietro la fotografia compromettente che la ritraeva con lui. Sherlock aveva chiesto e ottenuto questa foto in pagamento per i servizi resi in questo caso, ed essa \u00e8 uno degli oggetti a lui pi\u00f9 cari.\nSuccessive apparizioni apocrife.\nNella sua biografia di Sherlock Holmes e Nero Wolfe, William S. Baring-Gould avanza la teoria che la Adler e Holmes si fossero incontrati di nuovo dopo la presunta morte di quest'ultimo alle Cascate di Reichenbach. I due recitavano in teatro insieme in incognito ed erano diventati amanti. Secondo Baring-Gould, l'unione fra Holmes e la Adler aveva prodotto un figlio, Nero Wolfe, che successivamente avrebbe seguito le orme del padre come detective.\nForse il contributo pi\u00f9 importante, nella produzione su Sherlock Holmes successiva a Conan Doyle, al canone Holmes/Adler \u00e8 la serie di romanzi gialli (circa otto) scritti da Carole Nelson Douglas, in cui Irene Adler \u00e8 la detective protagonista, che trattano della sua vita dopo il celebre incontro con Sherlock Holmes e in cui Holmes stesso \u00e8 uno dei personaggi secondari. La serie comprende anche i personaggi dell'avvocato Godfrey Norton, l'amorevole marito di Irene, di Penelope \"Nell\" Huxleigh, che \u00e8 la migliore amica e la biografa di Irene, e dell'uomo amato da Nell, Quentin Stanhope. Sono presenti anche figure storicamente esistite come Oscar Wilde, Bram Stoker, Alva Vanderbilt e Consuelo Vanderbilt e la giornalista Nellie Bly. Nei romanzi, la Douglas suggerisce implicitamente ma con insistenza che la madre naturale di Irene fosse Lola Montez e il padre forse il re Ludovico I di Baviera. La Douglas si inventa anche una storia per l'infanzia di Irene come artista di vaudeville prima di ricevere la sua educazione come cantante d'opera e di essere assunta come detective dall'agenzia Pinkerton.\nNella serie di romanzi di John Lescroart, si dice che la Adler e Holmes ebbero un figlio, Auguste Lupa, e viene sottinteso che quest'ultimo abbia poi cambiato nome in Nero Wolfe. Nel romanzo del 2009 \"The Language of Bees\" di Laurie R. King, Irene Adler, gi\u00e0 morta all'inizio della storia, aveva avuto una relazione col protagonista Sherlock Holmes e aveva dato alla luce un figlio, Damian Adler, un artista noto ora come The Addler.\nNegli innumerevoli adattamenti per il cinema e la TV delle storie di Sherlock Holmes, la Adler \u00e8 stata interpretata da diverse attrici. Nel film del 1976 \"Sherlock Holmes a New York\", la Adler (Charlotte Rampling) aiuta Holmes e Watson a risolvere il caso di una rapina in una banca organizzata dalla nemesi di Holmes, il professor Moriarty, dopo che questi ha preso in ostaggio il figlio di lei per impedire a Holmes di indagare: alla fine il ragazzo viene salvato da Holmes e Watson e, sebbene il nome del padre non venga mai rivelato, la Adler commenta allusivamente che egli abbia una mente simile a quella di Holmes.\nNel 1984, nel film TV \"The Masks of Death\", Irene Adler, interpretata da Anne Baxter, rimasta vedova, \u00e8 uno degli ospiti della casa di campagna del conte Udo Von Felseck (Anton Diffring), dove Holmes (Peter Cushing) e Watson (John Mills) stanno investigando sulla presunta scomparsa di un principe in visita. Sebbene all'inizio Holmes la consideri una dei sospetti, la donna riesce a dimostrare la sua innocenza e si rivela una preziosa alleata.\nIrene Adler compare anche nel film TV del 1992 \"Sherlock Holmes and the Leading Lady\", interpretata da Morgan Fairchild, accanto a Christopher Lee nei panni di Holmes.\nNel romanzo thriller del 1993 \"Il club Dumas\", dello scrittore spagnolo Arturo P\u00e9rez-Reverte (dal quale nel 1999 il regista Roman Polanski ha tratto il film \"La Nona Porta\", con protagonista Johnny Depp), uno dei personaggi femminili principali si presenta con lo pseudonimo di Irene Adler, espresso tributo al personaggio dei romanzi di Conan Doyle. Ad interpretarla nella suddetta trasposizione cinematografica \u00e8 l'attrice francese Emmanuelle Seigner, moglie di Polanski.\nL'attrice Rachel McAdams interpreta il personaggio nei film \"Sherlock Holmes\" (2009) e \"Sherlock Holmes - Gioco di ombre\" (2011) diretti da Guy Ritchie: in essi, la Adler \u00e8 un'abilissima ladra, ma anche una specie di agente segreto che lavora per il miglior offerente.\nNella serie televisiva britannica \"Sherlock\" (2010-2017), trasposizione in chiave contemporanea delle avventure del detective, Irene Adler \u00e8 interpretata dall'attrice Lara Pulver. Questa incarnazione della Adler \u00e8 una dominatrix con tendenze al ricatto e alla manipolazione: l'episodio \"Scandalo in Belgravia\" della seconda serie si concentra sui tentativi di Holmes di sottrarle alcune informazioni compromettenti nascoste nel suo cellulare. Nonostante alla fine della vicenda Irene venga dichiarata ufficialmente deceduta, la sua presenza viene richiamata pi\u00f9 volte nel corso degli episodi successivi. Nella quarta stagione si scopre che Sherlock e Irene si tengono spesso in contatto.\nNella serie televisiva americana \"Elementary\" (2012) Irene Adler \u00e8 interpretata da Natalie Dormer ed \u00e8 una pittrice e ladra, nonch\u00e9 la defunta fidanzata di Holmes, che a seguito della sua morte \u00e8 sprofondato nella dipendenza e si \u00e8 trasferito da Londra a New York. Irene rapprensenta l'antagonista principale della prima stagione, in quanto la sua vera identit\u00e0 \u00e8 quella di Jamie Moriarty, supercriminale nemesi di Sherlock Holmes, e nel corso della serie si fa pi\u00f9 volte riferimento al rapporto disfunzionale intercorrente fra i due.\nNella serie \"Detective Conan\" ci sono molti riferimenti alla Adler, e a Sherlock Holmes in generale. Il pi\u00f9 evidente di questi \u00e8 il personaggio di Ai Haibara, donna misteriosa dal passato ambiguo capace di spiazzare in pi\u00f9 occasioni lo stesso Conan, definito \"lo Sherlock Holmes del Giappone moderno\". \nIn un episodio della serie \"Detective Conan\", si verifica un omicidio durante un raduno di fan di Sherlock Holmes. Si scoprir\u00e0 che il movente del delitto era il libro che la vittima stava scrivendo, intitolato \"Lo scherno di Irene Adler\", secondo il quale Irene avrebbe beffato Sherlock: una teoria che il killer non riusciva a sopportare vista la sua grande passione per il detective. In seguito, nel sesto film della serie, \"\", il personaggio di Irene Adler compare come cantante in una ricostruzione virtuale dell'epoca di Holmes, con le sembianze di Yukiko Fujimine.\nNella serie di libri \"Sherlock, Lupin e io\" di Alessandro Gatti (che usa Irene Adler come pseudonimo) si racconta di una presunta amicizia giovanile tra Irene Adler, Sherlock Holmes e Ars\u00e8ne Lupin.\nNel manga e anime \"Kuroshitsuji\", ambientato nella Londra vittoriana, compaiono molti riferimenti al canone di Sherlock Holmes. Uno di questi \u00e8 Irene Diaz, famosa cantante lirica dalla turbolenta vita sentimentale, omonima della Adler. In una scena della saga \"Book of murder\" vediamo Irene Diaz subire la avance di un nobiluomo della Boemia, come Irene Adler in \"Scandalo in Boema\"."}
{"id": "2035439", "revid": "122567891", "url": "https://it.wikipedia.org/wiki?curid=2035439", "title": "Estsanatlehi", "text": "Estsanatlehi \u00e8 una divinit\u00e0 della natura, appartenente al culto religioso apache e navajo. Il nome della dea significa: \"Donna che si rinnova\", \"Donna della conchiglia\". La dea ha contribuito, secondo la mitologia navajo, alla creazione del cielo e della terra.\nAspetto, forme e attributi.\nNella mitologia dei Navajo, Estsanatlehi rappresenta la \"Madre di tutti\", che si rinnova quattro volte l'anno, creando in tal modo le stagioni. In armonia con i cicli della natura e della donna, fiorisce in primavera, va in letargo d'inverno, invecchia con l'arrivo dell'autunno, matura con l'estate.\nLa divinit\u00e0 trasmise al popolo Navajo le chiavi per aprire le porte della conoscenza e della saggezza, insegn\u00f2 la pratica del canto e delle celebrazioni, regolament\u00f2 i cicli lunari e quelli mestruali.\nInsegn\u00f2 agli antenati, dopo averli creati, quali regole dovessero rispettare per vivere in armonia con la natura.\nDurante il cerimoniale, i suoi fedeli le offrono dono e anche cibi, inneggiano i canti specifici, e narrano racconti sacri. Il rito pi\u00f9 importante celebrato in suo onore \u00e8 quello della pubert\u00e0.\nNarrazioni mitologiche.\nIn base ai racconti mitologici, fu rintracciata dal Primo Uomo e dalla Prima Donna, che l'adottarono e la educarono. Quando si stava avvicinando il periodo della maturazione sessuale, la riportarono nel luogo dove l'avevano trovata e celebrarono, per la prima volta nella storia, il rito della pubert\u00e0.\nRituale della pubert\u00e0.\nIl rito dura quattro giorni, durante i quali si alternano racconti, danze, festeggiamenti, riti magici.\nLo sciamano prega e invoca l'assistenza della divinit\u00e0 per rendere feconda la ragazza; se le invocazioni sono efficaci, allora lo spirito della divinit\u00e0 si impossessa della donna che, per il periodo della festa, diventa l'incarnazione della dea.\nUno dei rituali pi\u00f9 significativi consiste nella preparazione di un amuleto magico, che dovrebbe raccogliere tutti i poteri della divinit\u00e0, e che deve essere custodito dalla ragazza, per poterlo utilizzare in caso di bisogno.\nLa ragazza che, simbolicamente, consente alla divinit\u00e0 di ricongiungersi con il sole, al termine dei quattro giorni assurge ad un simbolo di pace e di prosperit\u00e0."}
{"id": "2035440", "revid": "125951008", "url": "https://it.wikipedia.org/wiki?curid=2035440", "title": "Guerra civile finlandese", "text": "La guerra civile finlandese (\"sis\u00e4llissota\" in finlandese) \u00e8 stata una guerra combattuta dal 27 gennaio al 16 maggio 1918 tra i finlandesi \"rossi\" (\"punaiset\"), costituiti da comunisti e socialdemocratici, e i \"bianchi\" (\"valkoiset\"), forze guidate dal Senato conservatore, succeduto al Senato di unit\u00e0 nazionale, che cercava di mantenere lo \"status quo\".\nSebbene il nome \"sis\u00e4llissota\" (guerra civile) sia quello comunemente usato per definire questo conflitto, esso ha avuto in finlandese molti altri nomi: \"vapaussota\" (guerra di liberazione), \"kansalaissota\" (guerra nazionale), \"luokkasota\" (guerra di classe), \"punakapina\" (ribellione rossa), \"torpparikapina\" (rivolta dei mezzadri), \"veljessota\" (guerra tra fratelli), e \"vallankumous\" (rivoluzione). \nLa guerra civile e la guerra di continuazione sono stati due tra i conflitti pi\u00f9 controversi ed emotivamente carichi nella storia della moderna Finlandia. Essi sono spesso visti come cerniere per il destino della Finlandia, ed entrambi hanno avuto una grande influenza sui rapporti di politica estera di questo paese.\nContesto.\nLo sfondo della guerra civile pu\u00f2 essere fatto risalire alla polarizzazione politica causata dal principale conflitto tra la Russia imperiale e il secessionista Granducato di Finlandia, che ha avuto inizio nel 1889 a seguito del panslavismo russo, e intensificatasi nel 1899 con il tentativo di russificazione della Finlandia. Di conseguenza, l'esercito finlandese era stato abolito.\nFino ad allora il Senato della Finlandia aveva seguito una politica conservatrice-lealista verso la Russia, con l'obiettivo di vitale importanza per garantire gli interessi nazionali della Finlandia attraverso l'autonomia nazionale. Dato che questa politica croll\u00f2, la sinistra e la destra cominciarono a radicalizzarsi.\nLa destra radicale nacque allora in risposta a tentativi di egemonia culturale e costituzionale russa, e fu successivamente portata ad aprire collaborazione con la Germania imperiale, che era emersa come una grande potenza nella regione del Mar Baltico dopo l'unificazione nel 1871.\nLa sinistra radicale nacque principalmente da una reazione alla nascita e la crescita di un ceto contadino senza propriet\u00e0, senza terra da coltivare in s\u00e9 (i cosiddetti \"torpparit\", affittuari delle terre). I finlandesi non avevano una tradizione in questo campo, in quanto erano stati utilizzati per essere solo poveri contadini, completamente separati dalle classi abbienti e dai funzionari di stato. Inoltre, la rivoluzione industriale aveva cominciato a influenzare il sud della Finlandia. Fu un buon momento per il commercio, e il divario tra ricchi e poveri si estese.\nL'opinione pubblica fu dominata dalle classi istruite, ed era propensa a visualizzare i problemi della Finlandia in termini di cultura, lingua, istruzione e Costituzione. Con la minaccia del nemico comune, la Russia, emerse il profondo divario tra le classi, ma quando l'oppressione russa fu mitigata, nacque un terribile conflitto interno.\nInizialmente i \"rossi\" bolscevichi presero il potere ma fu immediata la reazione antibolscevica della \"Guardia Bianca\" con il supporto tedesco e svedese. Si combatt\u00e9 strada per strada nella Finlandia meridionale, ed alla fine la spuntarono i \"bianchi\". Il 27 agosto 1918 la Russia bolscevica riconosceva ufficialmente l'indipendenza finlandese. Nel 1920 la Finlandia diede il suo appoggio alla Repubblica dell'Ingria settentrionale con l'aiuto stavolta britannico."}
{"id": "2035442", "revid": "124247763", "url": "https://it.wikipedia.org/wiki?curid=2035442", "title": "Comunit\u00e0 dei lavoratori estoni", "text": "La Comunit\u00e0 dei lavoratori estoni (in estone: \"Eesti T\u00f6\u00f6rahva Kommuun\", ETK), in precedenza (estone: \"Eesti T\u00f6\u00f6rahwa Kommuuna\"), (in russo: \u042d\u0441\u0442\u043b\u044f\u043d\u0434\u0441\u043a\u0430\u044f \u0442\u0440\u0443\u0434\u043e\u0432\u0430\u044f \u043a\u043e\u043c\u043c\u0443\u043d\u0430, \u042d\u0422\u041a) \u00e8 stata una Repubblica socialista di breve durata, situata nella parte di Estonia occupata dai bolscevichi durante la guerra di indipendenza estone.\n\u00c8 nata in opposizione alla Repubblica di Estonia di Tallinn. \u00c8 stata stabilita il 29 novembre 1918 a Narva, un giorno dopo la sua conquista da parte dell'Armata Rossa. Il Comune \u00e8 stato presieduto da Jaan Anvelt per tutta la durata della sua esistenza. a Rakvere ed a Tartu; tra le pi\u00f9 note vittime di queste azioni vi furono il vescovo Platon ed il pastore Traugott Hahn.\nLa Repubblica federativa socialista Sovietica Russa aveva formalmente riconosciuto l'ETK il 7 dicembre 1918. L'offensiva russa inizialmente riusc\u00ec, ed arriv\u00f2 fino a 34 chilometri da Tallinn, prima dell'inizio della controffensiva nazionalista estone (\"Rahvav\u00e4gi\"), sotto il Comandante in capo Johan Laidoner, il 7 gennaio 1919. Successivamente, le unit\u00e0 dell'Armata Rossa furono cacciate dall'Estonia.\nL'esercito popolare estone fu sostenuto in parte dalla British Royal Navy (Reggimento del Baltico), come pure da unit\u00e0 volontarie finlandesi, svedesi e danesi. Dopo la sua espulsione dall'Estonia, la ETK ebbe un governo in esilio a Pskov, poi a Luga, e, dal 17 maggio 1919, a Staraja Russa.\nMembri del Soviet della Comunit\u00e0 dei lavoratori estoni.\nLa maggior parte di essi furono successivamente purgati da Stalin."}
{"id": "2035447", "revid": "15756", "url": "https://it.wikipedia.org/wiki?curid=2035447", "title": "\u017demyna", "text": "\u017demyna \u00e8 una divinit\u00e0 della terra nell'ambito della mitologia baltica. Per le sue caratteristiche, rassomiglia a Gaia e a Demetra.\nAspetto, forme e attributi.\nImpersonifica sia la fertilit\u00e0 che la Madre Terra, e quindi governa le nascite, le riproduzioni e i rinnovamenti della natura, dell'uomo e degli animali.\nLa divinit\u00e0 appartiene ai culti precristiani e quindi ad un periodo precedente al XII secolo, sebbene \u00e8 possibile che sia stata venerata anche successivamente.\nIl rituale officiato \u00e8 molto rigido e prevede una sequenza di offerte, di canti, di preghiere, di atti simbolici, ben precisa che deve essere rispettata alla lettera.\nIl cibo offerto consiste in pane, birra, animali (tra cui uccelli e maiali).\nLa Madre Terra veniva venerata nei picchi montani contenenti grandi massi, in quanto la pietra rappresenta simbolicamente un punto di forza e di potere della terra.\nLa divinit\u00e0 ascolta le invocazioni, risolve le questioni e i problemi e punisce i trasgressori.\nSecondo un'antica tradizione popolare, per ufficializzare un giuramento era necessario tenere in mano una zolla di terra oppure mangiarne un frammento."}
{"id": "2035448", "revid": "14691", "url": "https://it.wikipedia.org/wiki?curid=2035448", "title": "C\u00f4te d'Ivoire", "text": ""}
{"id": "2035450", "revid": "287204", "url": "https://it.wikipedia.org/wiki?curid=2035450", "title": "Shahadah", "text": ""}
{"id": "2035451", "revid": "256896", "url": "https://it.wikipedia.org/wiki?curid=2035451", "title": "Focolarini", "text": ""}
{"id": "2035454", "revid": "72396", "url": "https://it.wikipedia.org/wiki?curid=2035454", "title": "Termez", "text": "Termez (in uzbeko: Termiz, in farsi: \u062a\u0631\u0645\u0630) \u00e8 una citt\u00e0 sita nell'Uzbekistan meridionale, al confine con l'Afghanistan, nonch\u00e9 capoluogo della regione di Surxondaryo. Il nome della citt\u00e0 venne dato dai greci condotti da Alessandro Magno; il toponimo infatti significa in greco \"caldo\" o \"posto caldo\" (\"Thermo \"o \"Thermos\"). \nLa citt\u00e0 sorge sulle rive dell'Amu Darya, che divide l'Uzbekistan dall'Afghanistan; i due paesi sono collegati dal ponte dell'amicizia afghano-uzbeko.\nStoria.\nNei dintorni della citt\u00e0 \u00e8 stato scoperto un antico insediamento, il quale era popolato ai tempi del dominio greco-battriano (III - II secolo a.C.). \nDurante il periodo Kushan (I - II secolo d.C.) fu un centro buddista, culto poi soppiantato dall'Islam quando arrivarono gli arabi nel VII - VIII secolo d.C. Ai tempi di Tamerlano Termez continu\u00f2 a prosperare, finch\u00e9 venne distrutta alla fine del XVII secolo.\nNel 1897 la citt\u00e0 moderna emerse come fortezza e guarnigione russa, l'importanza strategica del luogo \u00e8 confermata dal fatto che Termez fu un importante punto di transito dell'Armata Rossa durante l'invasione sovietica dell'Afghanistan e al giorno d'oggi, la base aerea fornisce ancora appoggio ai contingenti tedeschi e olandesi dell'ISAF."}
{"id": "2035458", "revid": "729019", "url": "https://it.wikipedia.org/wiki?curid=2035458", "title": "Rivolta dei basmachi", "text": "La rivolta dei basmachi (), o basma\u010destvo (\u0411\u0430\u0441\u043c\u0430\u0447\u0435\u0441\u0442\u0432\u043e), \u00e8 stata una rivolta dei popoli turchi musulmani del Turkestan russo per motivi panturchisti, che approfitt\u00f2 dei grandi sommovimenti iniziati con la prima guerra mondiale e continuati con la guerra civile russa. Dopo la caduta dell'Autonomia di Kokand, la loro roccaforte fu Du\u0161anbe e il Pamir e forti scontri ebbero con i russi bolscevichi insediati a Ta\u0161kent. La rivolta continu\u00f2 anche dopo la formazione dell'Unione Sovietica e fu domata solo nel 1931. Si appoggi\u00f2 notevolmente sull'aiuto esterno proveniente dall'Afghanistan, tramite il vecchio emiro di Bukhara Mohammed Alim Khan e, durante la loro esistenza, all'Autonomia di Alash e alla Repubblica Transcaspiana.\nEtimologia.\nIl termine \"basmachi\" proviene dall'unione della radice turca \"bosmoq\" (represso) al suffisso usuale \"chi\" e significa \"banditi\", \"razziatori\"."}
{"id": "2035461", "revid": "2113225", "url": "https://it.wikipedia.org/wiki?curid=2035461", "title": "Autonomia di Alash", "text": "L'Autonomia di Alash () fu uno Stato esistito tra il 1917 e il 1920, nell'area dell'attuale Kazakistan. La sua capitale fu Semej (Semipalatinsk, che a quel tempo era chiamata anche Alash-Qala).\nStoria.\nLo stato della etnia kazaka, \u00e8 stato proclamato nel dicembre 1917 in seguito alla rivolta dell\"'Alash Orda\". Questi era un partito politico panturchista kazako, allineato strategicamente all'Armata Bianca per la lotta comune contro il bolscevismo. Ma l'Autonomia era malvista negli ambienti russi bianchi, che non volevano secessionismi dalla Madre Russia. Era alleata all'Autonomia di Kokand nella rivolta dei Basmachi contro la Repubblica bolscevica del Turkestan.\nNel 1919, quando i bianchi hanno cominciato a ritirarsi, il governo dell'Autonomia di Alash ha iniziato i negoziati con i bolscevichi. Tra il 1919 e il 1920, i bolscevichi sconfissero i bianchi e l'Armata Rossa occup\u00f2 il territorio. Il 26 agosto 1920, il governo sovietico sciolse l'Autonomia di Alash, e vi stabil\u00ec la Repubblica socialista sovietica del Kazakistan, che nel 1925 ha cambiato il suo nome in Repubblica socialista sovietica autonoma del Kazakistan, per ritornare nel 1936 al precedente nome."}
{"id": "2035465", "revid": "54253", "url": "https://it.wikipedia.org/wiki?curid=2035465", "title": "Patti Territoriali", "text": ""}
{"id": "2035472", "revid": "122116079", "url": "https://it.wikipedia.org/wiki?curid=2035472", "title": "Giuseppe Frigo", "text": "Biografia.\nNato a Brescia, frequenta il liceo classico in quella citt\u00e0. Docente di diritto processuale penale comparato ed europeo presso la Facolt\u00e0 di Giurisprudenza dell'Universit\u00e0 degli Studi di Brescia, Giuseppe Frigo si laure\u00f2 con lode in giurisprudenza nel 1957 all'Universit\u00e0 di Pavia, quale alunno dell'Almo Collegio Borromeo.\nEra sostenitore della cosiddetta \"separazione delle carriere\" dei magistrati. Collabor\u00f2 attivamente alla riforma del Codice di Procedura Penale del 1988 e fu Presidente dell'Unione delle Camere Penali Italiane dal 1998 al 2002.\nIl 21 ottobre 2008 fu eletto al 22\u00ba scrutinio dal Parlamento in seduta comune, con 689 voti a favore (a fronte di una maggioranza richiesta di 572 pari a 3/5 dei componenti su 952), giudice della Corte Costituzionale, su proposta del Popolo della Libert\u00e0 con il consenso anche di Partito Democratico e Unione di Centro. Il suo nome, considerato figura \"tecnica\" e di convergenza, era stato proposto dall'Avvocato del Premier Berlusconi Niccol\u00f2 Ghedini dopo che la nomina del candidato di bandiera del PdL Gaetano Pecorella, anche lui ex presidente delle Camere Penali, era stata negata per mesi dal parlamento in seduta comune, presumibilmente per la forte avversione di Pd e IdV. \nPrest\u00f2 giuramento dinanzi al Presidente della Repubblica Giorgio Napolitano il 23 ottobre 2008, sostituendo il dimissionario Romano Vaccarella.\nPer motivi di salute si dimise dalla carica il 7 novembre 2016. \u00c8 morto nel dicembre del 2019: era sposato e aveva due figlie."}
{"id": "2035473", "revid": "279556", "url": "https://it.wikipedia.org/wiki?curid=2035473", "title": "Brainwashing", "text": ""}
{"id": "2035477", "revid": "125708813", "url": "https://it.wikipedia.org/wiki?curid=2035477", "title": "Stazione di Albizzate-Solbiate Arno", "text": "La stazione di Albizzate-Solbiate Arno \u00e8 una stazione ferroviaria posta sulla linea Gallarate-Varese.\nLa stazione serve il comune di Albizzate, nonch\u00e9 il comune limitrofo di Solbiate Arno.\nStrutture ed impianti.\nIl piano del ferro \u00e8 costituito da due binari di corsa, serviti di banchine munite di sottopassaggio:\nEra presente un secondo binario, deviato, servito di banchina, dismesso in seguito a lavori di riqualificazione dell'impianto.\nFino all'inizio degli anni 1990 era in funzione uno scalo merci, lato Varese, costituito da 2 binari di cui uno a raso e l'altro a servizio del magazzino merci e del piano caricatore con Gru di portata 6 tonnellate, successivamente disarmato, essendo cessato il servizio merci sulla linea. \nNegli anni 2010, nell'ottica dei lavori di riqualifica degli impianti dell'intera linea (propedeutici alla realizzazione del tracciato Arcisate-Stabio) e volti all'eliminazione del Blocco Elettrico Manuale e al telecomando degli impianti, \u00e8 stata attivata una nuova banchina dotata di ascensori e sottopasso sul sedime del terzo binario (precedentemente di linea) mentre il secondo binario \u00e8 stato riattivato come binario di linea in posizione pi\u00f9 esterna. Sono inoltre state attivate due comunicazioni lato Varese facendo assumere all'impianto la funzione di Posto di Comunicazione (non nel nome per via del fatto che il servizio viaggiatori \u00e8 ancora presente), e un Apparato Centrale Elettrico ad Itinerari per la gestione del movimento.\nL'impianto, originariamente presenziato da Dirigente di Movimento, in seguito alla riqualifica \u00e8 stato posto in telecomando dal sistema SCC della Gallarate-Varese-Porto Ceresio con Posto Centrale presso la sala CCC di Milano Greco Pirelli.\nMovimento.\nLa stazione \u00e8 servita dai treni del servizio ferroviario suburbano di Milano, linea S5 (Varese-Pioltello Limito-Treviglio), svolti da Trenord, nell'ambito di contratto stipulato con Regione Lombardia.\nServizi.\nLa stazione \u00e8 classificata da RFI nella categoria \"Silver\" e dispone di:"}
{"id": "2035480", "revid": "486946", "url": "https://it.wikipedia.org/wiki?curid=2035480", "title": "Isola di Reunion", "text": ""}
{"id": "2035482", "revid": "767487", "url": "https://it.wikipedia.org/wiki?curid=2035482", "title": "The Torturer", "text": "The torturer \u00e8 un film thriller/horror del 2005 diretto da Lamberto Bava.\nTrama.\nGinette \u00e8 una laureata ventiquattrenne che, nel tentativo di affermarsi come attrice nel mondo del teatro, si presenta a un provino del regista Alex Scerba, famoso per le sue messe in scena estreme. Successivamente, nonostante tra i due nasca presto una relazione sentimentale, Ginette intuisce che in quell'ambiente qualcosa non vada per il verso giusto. Dopo avere appreso che una sua cara amica \u00e8 misteriosamente scomparsa proprio dopo avere sostenuto un provino per diventare attrice come lei, inizia a indagare non solo sul passato di Alex, il quale talvolta mostra segni di squilibrio mentale, ma anche nell'abitazione dove lavora. Scoprir\u00e0 ben presto una realt\u00e0 agghiacciante e dovr\u00e0 scontrarsi con un sadico individuo che, celato da una maschera, con il pretesto di scoprire nuovi talenti, adesca ragazze per poi torturarle e filmare la loro morte.\nDistribuzione.\nDel Dvd esiste una edizione prodotta dalla Cecchi Gori Home Video/Flamingo Video nel 2006 ma, nonostante siano inesistenti gli extra, rimane (per ora) l'unica edizione del film."}
{"id": "2035483", "revid": "112776817", "url": "https://it.wikipedia.org/wiki?curid=2035483", "title": "Superisolamento", "text": "Il superisolamento \u00e8 un fenomeno fisico tale per cui un materiale esibisce una improvvisa mutazione delle sue condizione di conduttivit\u00e0 elettrica passando dalla normale conduttivit\u00e0 a valori elevatissimi di resistenza al realizzarsi di precise condizioni fisiche.\nIl fenomeno \u00e8 concettualmente opposto al fenomeno della superconduzione, pur avvenendo in condizioni fisiche analoghe. Mediante un raffreddamento a valori paragonabili a quelli del passaggio alla superconduzione, il materiale, normalmente conduttore, muta in modo improvviso la sua condizione a quella di un estremo isolante.\nLa condizione di superisolamento, come avviene per la superconduzione, viene meno, in modo egualmente repentino, al superamento in risalita del valore di soglia per la temperatura, o alla somministrazione di elevati flussi di corrente elettrica o di un campo magnetico di elevata intensit\u00e0. Con la cessazione della condizione di superisolamento il materiale ritorna ad essere un normale conduttore. Come per la superconduzione, ad oggi il superisolamento si \u00e8 manifestato a temperature molto basse.\nLa conoscenza dei materiali e della tecnologia dei superisolanti \u00e8 (2017) molto modesta.\nIl nitruro di titanio in strati sottili \u00e8 stato il primo superisolante scoperto, mostrando una transizione ad una resistenza 100'000 superiore, in condizione di superisolamento.\nIpotesi sul fenomeno.\nLa superconduzione \u00e8 ritenuta essere dovuta all'appaiamento degli elettroni di conduzione in coppie dette coppie di Cooper che in tale condizione si muovono senza resistenza. Il superisolamento si ipotizza per contro come dovuto a qualche agente che renda gli elettroni in condizione assolutamente opposta, completamente sconnessi ed indipendenti, o comunque pressoch\u00e9 totalmente indisponibili per la conduzione. I diagrammi di fase dei due fenomeni sono simili .\nApplicazioni future.\nSuperconduttori e superisolatori si possono immaginare combinati nell'uso in linee di trasmissione di energia elettrica senza resistenza e senza dispersione di energia. Un'altra possibilit\u00e0 \u00e8 nell'uso in batterie di alte prestazioni.\nCollegamenti esterni.\n "}
{"id": "2035484", "revid": "122246", "url": "https://it.wikipedia.org/wiki?curid=2035484", "title": "Serie B2 (pallavolo femminile)", "text": "La Serie B2 rappresenta la quarta categoria della pallavolo femminile italiana.\nRegolamento.\nLa Serie B2 \u00e8 organizzata dalla Lega Nazionale Pallavolo ed \u00e8 composta da 9 gironi composti da 12 squadre ciascuno, stabiliti in base alla posizione geografica, per un totale di 108 squadre.\nNella Serie B2 vi accedono 18 squadre promosse dalla serie C, due squadre dette wild card e 12 squadre che sono retrocesse dalla Serie B1. \nA fine campionato le ultime due squadre della classifica di ogni girone sono retrocesse al campionato C, per un totale di 18 squadre. La prima squadra classificata di ogni girone pi\u00f9 le tre squadre vincitrici dei playoff vengono promosse al campionato di Serie B1. Ai playoff accedono le squadre classificate in seconda e in terza posizione di ogni girone.\nIl campionato \"regular season\" si svolge in 22 giornate in gironi di andata e di ritorno."}
{"id": "2035486", "revid": "767487", "url": "https://it.wikipedia.org/wiki?curid=2035486", "title": "Remmy Ongala", "text": "\u00c8 stato uno dei musicisti di spicco della Real World Records, l'etichetta discografica fondata da Peter Gabriel. \u00c8 stato leader del gruppo musicale Super Matimila Orchestra.\nBiografia.\nRamadhani \"Remmy\" Mtoro Ongala si \u00e8 formato musicalmente nella scena del soukous congolese, ispirandosi ad artisti come Franco. Inizi\u00f2 la propria carriera suonando dal vivo nello Zaire e in Uganda. Nei primi anni ottanta fu invitato da un parente a trasferirsi in Tanzania per suonare nel gruppo di muziki wa dansi Orchestra Makassy. Quando l'orchestra si trasfer\u00ec in Kenya, Ongala rimase a Dar es Salaam fondando il proprio gruppo, la Matimila Orchestra (poi ribattezzato \"Super Matimila\").\nNegli anni '80 l'industria discografica tanzaniana, tecnologicamente arretrata rispetto a quella del Kenya e di altri paesi africani, versava in una situazione di forte crisi. Di conseguenza, la Super Matimila Orchestra incise pochissimi album, nonostante una intensissima attivit\u00e0 di performance dal vivo e una grande diffusione radiofonica.\nNel 1988 Ongala fu notato dall'etichetta Real Word, fondata da Peter Gabriel, che lo lanci\u00f2 sulla scena internazionale durante il tour WOMAD. Con la stessa etichetta Ongala incise due album (\"Songs for the Poor Man\" e \"Mambo\"). La Real World chiese a Ongala di trasferirsi a Londra per inserirlo definitivamente nella scena britannica della world music, ma Ongala rifiut\u00f2, decidendo di restare a Dar es Salaam e tornando a incidere per etichette locali.\nLa sua canzone \"Kipenda Roho\" \u00e8 stata utilizzata nel film di Oliver Stone \" Natural born killer\".\nMalato di diabete e colpito da una parziale paralisi che gli impediva di suonare la chitarra, ha sempre pi\u00f9 diradato le sue apparizioni pubbliche. \u00c8 morto nel 2010.\nStile.\nOngala ha contribuito a creare un approccio musicale noto in swahili come \"ubongo\" (letteralmente \"cervello\"), caratterizzato dall'uso della musica come mezzo di espressione di contenuti sociali e politici impegnati. Convinto sostenitore del socialismo \"ujamaa\" di Julius Nyerere, Ongala si \u00e8 spesso scagliato nei suoi brani contro l'ingiustizia sociale, il razzismo, la povert\u00e0. I suoi versi sono anche caratterizzati da un forte pessimismo, che gli \u00e8 valso il nomignolo di \"Mr. Death\" (\"signor Morte\"); proprio \"kifo\" (\"morte\" in swahili) \u00e8 il titolo di uno dei suoi brani pi\u00f9 celebri."}
{"id": "2035488", "revid": "73843", "url": "https://it.wikipedia.org/wiki?curid=2035488", "title": "Na klancu", "text": "Na klancu \u00e8 un romanzo dello scrittore sloveno Ivan Cankar pubblicato nel 1902.\nTrama.\n\u00c8 la storia di Francka e Ne\u017eka, due sorelle completamente diverse. Francka inizia a raccontare la storia, in una famiglia senza padre e due figlie. Ne\u017eka ne combina di tutti i colori, ma la colpa e i rimproveri della madre si scaricano sempre sulla povera Francka, considerata la \"pecora nera\" in famiglia. Il giorno seguente, Francka sarebbe dovuta partire con il vicino Kova\u010d per un pellegrinaggio sul Monte Santo. Ma la mattina seguente nessuno \u00e8 ad attendere Francka. Lei corre dietro al carro, carro che si ferma solamente dopo alcuni chilometri per farla salire. A 14 anni, Francka va a lavorare dalla vedova Mari\u0161evka. Dopo due anni, Francka incontra un artista. Questo inizia a parlare del suo amore di nome Fanny. In quel momento la inizia chiamare Fanny. La conseguenza di questo incontro \u00e8 il ritorno di Francka dalla madre. Una sera Tone Mihov inizia a corteggiarla, la conquista, sposandosi poi in primavera. Ma il giorno delle loro nozze, arriva in paese un altro artigiano che ruba gli affari a Tone. Cos\u00ec la famiglia \u00e8 costretta a traslocare ed andare a vivere nella periferia del paese, Na Klancu. Per questo motivo il marito inizia ad ubriacarsi abbandonando poi la famiglia. Passa il tempo e Francka ha due figli. Lojze, il secondo figlio di Francka, \u00e8 molto bravo a scuola, perci\u00f2 i ricchi paesani gli finanziano gli studi a Lubiana, ma quanto inizia a peggiorare, lo lasciano al proprio destino. Nel frattempo si avverano le parole dell'artigiano: \"Na klanec se bodo vrnili umirat\", in italiano \"ritorneranno a morire nel borgo\". Toni ritorna, e muore il giorno dopo, Lojze ritorna da Lubiana, e, dopo il suo ritorno, la madre Francka muore; la figlia Francka si \u00e8 recata a Lubiana a cercare Lojze; il futuro di Lojze \u00e8 un mistero."}
{"id": "2035489", "revid": "28592", "url": "https://it.wikipedia.org/wiki?curid=2035489", "title": "Evgeny Bareev", "text": ""}
{"id": "2035494", "revid": "253269", "url": "https://it.wikipedia.org/wiki?curid=2035494", "title": "Marc McClure", "text": "Biografia.\nNel 1978 Marc McClure \u00e8 tra i protagonisti del film \"\", per la regia di Robert Zemeckis.\n\u00c8 diventato famoso interpretando il personaggio di Jimmy Olsen nel ciclo dei film su Superman: \"Superman\" (1978), che lo vede tra i protagonisti insieme a Christopher Reeve, Gene Hackman e Marlon Brando, \"Superman II\" (1980), \"Superman III\" (1983), \"Supergirl\" (1984) e \"Superman IV\" (1987).\nNel 2008, McClure \u00e8 tornato nel mondo di Superman nella serie \"Smallville\", interpretando Dax-Ur, lo scienziato kryptoniano che ha creato Brainiac."}
{"id": "2035501", "revid": "1305772", "url": "https://it.wikipedia.org/wiki?curid=2035501", "title": "Untitled (Nas)", "text": "Untitled \u00e8 il nono album del rapper statunitense Nas, pubblicato il 15 luglio 2008 dalla Def Jam e dalla The Jones Experience, etichetta di Nas. Il suo titolo originale, \"Nigger\", \u00e8 stato cambiato in seguito alle polemiche suscitate dall'epiteto razziale. L'album si distingue per il suo contenuto politico, le diverse fonti di produzione e gli argomenti provocatori.\n\"Untitled\" debutta al primo posto nella Billboard 200, quinto album di Nas a riuscirci. L'11 settembre del 2008, il disco \u00e8 certificato d'oro dalla RIAA per il mezzo milione di copie vendute negli Stati Uniti. Dopo la sua pubblicazione, l'album ha ricevuto generalmente critiche positive dagli addetti ai lavori.\nBackground.\nLa controversia del titolo.\nIl titolo originale dell'album, \"Nigger\" \u00e8 stato menzionato pi\u00f9 volte da Nas, come nella performance al Roseland Ballroom di New York City il 12 ottobre 2007, quando ha annunciato il titolo e la data di pubblicazione. La Def Jam non ha fatto commenti sul titolo. La situazione \u00e8 stata simile a quando nel 2006 Nas ha tentato di nominare il suo album, poi intitolato \"Hip Hop Is Dead\", prima \"Nigga\" poi \"Hip Hop Is Dead... The N\". Nel 2007 la NAACP ha seppellito la parola \"Nigga\" (assieme a ogni variante) in una cerimonia funeraria in quel di Detroit comprendente, tra gli altri, anche la leggenda hip hop Kurtis Blow.\nSecondo Andy Kellman per Allmusic, \u00abda quel momento fino all'uscita dell'album [...] \u00e8 stata prestata maggiore attenzione alle mosse del MC rispetto al recente passato.\u00bb Il 19 maggio del 2008 \u00e8 stato confermato che Nas ha cambiato il nome all'album in uno senza titolo (anche se su iTunes, l'album \u00e8 omonimo), dichiarando che \u00able persone sapranno sempre qual \u00e8 il vero titolo di questo album e come chiamarlo\u00bb.\nLa copertina del disco presenta la schiena di Nas con cicatrici da flagellazione che mostrano la lettera N, un riferimento all'insulto razzista e al modo in cui gli schiavi era torturati. Hakeem Jeffries, membro dell'assemblea di Fort Green (Brooklyn), ha chiesto al supervisore dei conti di New York Thomas DiNapoli di ritirare $ 84 milioni dal fondo pensionistico che sarebbero stati investiti nella Universal e nella Vivendi se il titolo dell'album non fosse stato cambiato.\nIl presidente della Def Jam dell'epoca, L.A. Reid, ha confermato che l'etichetta appoggiava pienamente la decisione di Nas di nominare l'album in quel modo. Il titolo originale dell'album aveva trovato il supporto di molti artisti, e altrettanta critica negativa da parte di altri artisti e personaggi dello spettacolo.\nProduzione.\nAlle produzioni, stic.man dei Dead Prez, DJ Green Lantern, Polow da Don, Salaam Remi, DJ Toomp, Stargate, Cool &amp; Dre, The Game, Mark Ronson, Mark Batson, Jay Electronica, J. Myers, Dustin Moore, Calvin McDaniel ed Eric Hudson. Inizialmente anche No I.D., Jerfamine Dupri, Chris Webber, The Hitmen e DJ Khalil sono stati nominati tra i produttori, ma le loro tracce non sono state inserite nella tracklist, cos\u00ec come il beat che DJ Premier, aveva inviato a Nas per l'album, alla fine non utilizzato in questo disco.\nGli artisti presenti nell'album sono The Game, Chris Brown, Busta Rhymes, Keri Hilson, The Last Poets, Eban Thomas, Mulatto e Mykel. Nonostante Jay Electronica produca la traccia introduttiva, non ha un verso nell'album, come precedentemente dichiarato da Nas.\nPubblicazione e promozione.\nIl 9 giugno del 2008, Nas ha pubblicato un mixtape con DJ Green Lantern intitolato \"The Nigger Tape\". Il mixtape, presenta tre brani che sono stati successivamente inseriti anche nell'album senza titolo, oltre a varie tracce inedite. Nel luglio del 2008 \u00e8 stato annunciato che la societ\u00e0 di abbigliamento Fila fornir\u00e0 un supporto finanziario per il marketing dell'album per un anno. In cambio, Nas indosser\u00e0 scarpe da ginnastica del marchio durante le sue performance.\nPrima dell'uscita dell'album senza titolo, Nas ha pubblicato un video musicale per \"Be a Nigger Too\", una canzone che si dice sia il primo singolo. Alla fine di giugno, Nas ha dichiarato alla rivista Billboard che \"Be a Nigger Too\" non sarebbe stata nemmeno sull'album a causa di problemi relativi al campionamento. Nel corso della stessa settimana, Nas pubblica \"Hero\", primo singolo ufficiale dell'album. The Game ha annunciato \"Make the World Go Round\" come prossimo singolo dell'album, uscito nel novembre 2008.\nRicezione.\nL'album \u00e8 generalmente accolto in maniera positiva dai critici musicali. Sul sito \"Metacritic\" ottiene un punteggio di 71/100 basato su 25 recensioni. \"The Independent\" gli d\u00e0 cinque stelle su cinque, scrivendo che \u00abprobabilmente \u00e8 l'album rap pi\u00f9 orientato alla politica dai tempi dei Public Enemy e dei The Disponsable Heroes of Hiphoprisy.\u00bb Nonostante descriva la sua produzione come \u00absporadicamente di successo e ampiamente discontinua\u00bb, Jimmy Newlin di Slant Magazine d\u00e0 all'album tre stelle e mezzo su cinque, lodando il lirismo di Nas e definendo i suoi testi \u00abtutti magnifici.\u00bb Jody Rosen per \"Rolling Stone\" vota l'album 4/5 stelle, definendolo \u00abun disco che si espande, furioso, profondamente ambivalente sugli argomenti riguardanti il razzismo istituzionale, il fallimento della leadership nera e le promesse della vita afroamericana agli inizi del XXI secolo.\u00bb \"USA Today\" recensisce positivamente il lavoro del rapper del Queensbridge, scrivendo che \u00abNas riconferma il suo status come uno dei pi\u00f9 abili pensatori di rime e uno dei pi\u00f9 talentuosi nel rap per il commento incisivo e provocatorio.\u00bb\n\"Entertainment Weekly\" lo recensisce positivamente, la rivista \"The Source\" gli assegna quattro mic e mezzo su cinque, e ulteriori recensioni positive arrivano da \"The Village Voice\" (\u00abnon puoi considerare l'ultimo di Nas tra i suoi [album] pi\u00f9 grandi. Ma \u00e8 difficile non apprezzare lo sforzo\u00bb), \"The A.V. Club\", \"Billboard\" (4/5 stelle; \u00abda \"Project Roach\", dove Nas dice che la sepoltura della parola \"nigger\" da parte del NAACP era inutile, a \"Untitled\", che parla del ruolo di Louis Farrakhan in America, l'MC del Queens impressiona il suo ascoltatore mentre provoca pensieri sociali e politici\u00bb), PopMatters (\u00ab\"Illmatic\" era stilisticamente brillante e incalcolabilmente influente, ma \"Untitled\" \u00e8 un lavoro pi\u00f9 maturo, emotivamente guidato e filosoficamente complesso. \u00c8 anche un capolavoro\u00bb), \"MSN Music\" e \"Dot Music\".\nJesal Padania per \"RapReviews\" recensisce molto positivamente l'album, scrivendo \u00abpotresti aver notato il familiare tallone d'Achille che ha minato praticamente ogni sforzo di Nas da tempo immemorabile: il livello di qualit\u00e0 delle basi. Nas ha retto la sua parte del patto, con una performance indimenticabile di verve e virtuosismo che pu\u00f2 essere facilmente paragonata a qualsiasi altra tra i suoi migliori lavori (s\u00ec, incluso \"Illmatic\"). Ma non \u00e8 cos\u00ec semplice\u00bb, notando inoltre che \u00abl'intero network della Fox viene \"Etherato\" (dissato) in \"Sly Fox\".\u00bb Padania scrive che \u00abpochissime canzoni ti lasceranno senza fiato\u00bb, tuttavia \u00abuna volta che ti concentri davvero sulle parole, ti renderai conto che questa leggenda dell'hip hop trascina da solo l'album sul traguardo in un territorio classico. Anche se la musica non \u00e8 straordinaria, lo stesso Nas \u00e8 leggendario in \"Untitled\" \u2013 e finch\u00e9 il razzismo \u00e8 rilevante, lo \u00e8 anche questo album.\u00bb\nAndy Kellman per AllMusic gli assegna quattro stelle su cinque e, pur criticando negativamente la produzione, scrive: \u00abNas usa la parola \"N\" come un semplice punto di partenza per il suo album omonimo, il suo titolo iniziale e il suo contenuto finale sono ancora pi\u00f9 strettamente correlati rispetto al titolo e al contenuto di \"Hip Hop Is Dead\". \u00c8 il suo album pi\u00f9 mirato; quasi tutti i versi vanno oltre lo sparare cavolate e ricordano gli exploit per affrontare il cambio di titolo, la parola \"N\", le relazioni interrazziali, gli stereotipi, le lunghe braccia e gambe della Fox, l'amore per la sua gente e per il suo Paese e gli Stati Uniti dalle navi che trasportavano schiavi alla possibilit\u00e0 di avere un presidente nero. C'\u00e8 cos\u00ec tanto contenuto qui da assimilare, da far pensare, discutere e dibattere, come in \"Death Certificate\" di Ice Cube o in qualsiasi altra opera dei Public Enemy o dei BDP. [...] l'MC non ha mai realizzato un album avvincente o necessario come questo.\u00bb\nJeff Weiss per il \"Los Angeles Times\" gli assegna due stelle su quattro, recensendolo negativamente e criticando i testi di Nas, percependo i suoi temi come ipocriti e incoerenti. \"Sputnikmusic\" gli assegna due stelle su cinque, scrivendo che \u00ab\"Untitled\" \u00e8 tutt'altro che terribile, ma \u00e8 comunque un ascolto sgradevole, deludente e irritante.\u00bb Profondamente negativa la recensione di Pitchfork, che assegna all'album senza titolo di Nas un voto di 3.8 su 10. Il 3 dicembre, l'album \u00e8 stato nominato come miglior album rap ai Grammy Awards 2009, perdendo nei confronti di \"Tha Carter III\" (2008) di Lil Wayne.\nPerformance commerciale.\nL'album debutta in prima posizione nella Billboard 200, vendendo 187.078 copie nella sua prima settimana di pubblicazione. L'11 settembre 2008, la RIAA lo certifica disco d'oro per le 500.000 copie vendute."}
{"id": "2035505", "revid": "1904508", "url": "https://it.wikipedia.org/wiki?curid=2035505", "title": "Ernesto II di Hohenlohe-Langenburg", "text": "Biografia.\nErnesto era il figlio primogenito del Principe Ermanno di Hohenlohe-Langenburg e di sua moglie, la Principessa Leopoldina di Baden.\nDopo i primi studi a Karlsruhe, studi\u00f2 diritto a Parigi, Bonn, Tubinga e Lipsia, passando il primo esame legale a Naumburg nel 1885. Dopo alcuni incarichi a Berlino (1886-91) sostenne l'esame di diplomatica (1890-91) divenendo in seguito segretario dell'ambasciata a San Pietroburgo e Londra (1891-94). Negli anni successivi collabor\u00f2 col padre nel governo delle province di Alsazia e Lorena, risiedendo a Strasburgo.\nPer parentela della moglie, la principessa Alessandra di Sassonia-Coburgo-Gotha, alla morte del duca Alfredo di Sassonia-Coburgo-Gotha, divenne reggente per il giovane principe Carlo Edoardo ancora in minore et\u00e0 dal 30 luglio 1900 al 18 luglio 1905. Dopo essersi introdotto negli affari esteri dell'Impero Tedesco tra il (1905-06), divenne delegato del parlamento tedesco (1907-11) e quindi vicepresidente (1909-10). Durante la Prima guerra mondiale il Principe lavor\u00f2 come volontario nella croce rossa internazionale e fu Generale delegato per la frontiera dell'Est, venendo nominato nel 1918 commissario imperiale ed ispettore militare. Dal 1915 era stato inoltre inviato come emissario speciale a Costantinopoli e nei Balcani.\nDopo la guerra, si ritir\u00f2 a vita privata e si dedic\u00f2 all'Ordine di San Giovanni, divennendo Commendatore dell'area del W\u00fcrttemberg. Mor\u00ec l'11 dicembre 1950 a Langenburg.\nMatrimonio e figli.\nIl 20 aprile 1896 egli spos\u00f2 al Castello di Ehrenburg di Coburgo, la Principessa Alessandra di Sassonia-Coburgo-Gotha, pronipote della Regina Vittoria d'Inghilterra.\nLa coppia ebbe i seguenti figli:"}
{"id": "2035511", "revid": "82609546", "url": "https://it.wikipedia.org/wiki?curid=2035511", "title": "Alberto Volfango di Hohenlohe-Langenburg", "text": "Biografia.\nEra figlio primogenito del conte Enrico Federico di Hohenlohe-Langenburg (1625-1699) e della sua seconda moglie, la contessa Giuliana Dorotea di Castell-Remlingen. (1640-1706).\nAlla morte del padre, ottenne la reggenza della contea assieme ai fratelli, alla morte dei quali ottenne l'unica reggenza sullo stato tedesco ereditato, stabilendo anche il diritto di primogenitura, il che evit\u00f2 la frammentazione dei beni paterni tra i suoi figli e le sue generazioni future.\nMatrimonio e figli.\nIl 22 agosto 1686, egli spos\u00f2 Sofia Amalia di Nassau-Saarbr\u00fccken (1666-1736), figlia del conte Gustavo Adolfo di Nassau-Saarbr\u00fccken, dalla quale ebbe i seguenti eredi:"}
{"id": "2035513", "revid": "124407091", "url": "https://it.wikipedia.org/wiki?curid=2035513", "title": "Yotsuya", "text": " \u00e8 un personaggio della serie manga e anime \"Maison Ikkoku - Cara dolce Kyoko\", della mangaka Rumiko Takahashi. Il suo personaggio \u00e8 doppiato in lingua giapponese da Shigeru Chiba, mentre in italiano prima da Angelo Maggi ed in seguito da Massimo Milazzo.\nIl personaggio.\nYotsuya \u00e8 il losco personaggio che occupa la stanza numero quattro della Maison Ikkoku, stanza che si trova al secondo piano ed \u00e8 confinante a quella in cui abita Y\u016bsaku Godai. I due appartamenti sono stati resi comunicanti da Yotsuya tramite un enorme buco sulla parete che, anche se riparato, Yotsuya continua a riaprire. Tramite questo passaggio Yotsuya si infila in camera di Godai a proprio piacimento. In effetti Yotsuya, ancor pi\u00f9 degli altri inquilini (Ichinose e Akemi), rende la vita di Godai un vero inferno, disturbando continuamente i suoi tentativi di studiare, scroccando o rubando cibo e pasti, inventando storie su di lui o arrivando a mettere il ragazzo in cattiva luce agli occhi di Kyoko, essendo a conoscenza (come tutti del resto) dei sentimenti di Godai.\nIl personaggio di Yotsuya \u00e8 completamente avvolto nel mistero. Di lui non si sa praticamente nulla, neppure il nome, anche se in alcuni episodi, Yotsuya si \u00e8 presentato usando nomi inventati come \"Gorobe\", \"Kennosuke\", \"Tsuruji\", \"Kawada-cho\" e persino \"Philip Yotsuya-maru Chandler\". Per diverso tempo rimarr\u00e0 anche un mistero la professione di Yotsuya, finch\u00e9 non si scoprir\u00e0 che l'uomo \u00e8 in realt\u00e0 un rappresentante e venditore di un particolare tipo di elastico da lui stesso inventato. In un album rinvenuto in soffitta, gli inquilini della Maison Ikkoku troveranno delle vecchie foto della pensione risalenti ad inizio secolo, ed in tutte le foto era riprodotto, fra gli altri, anche Yotsuya. Dopo aver pensato, in preda al panico, che Yotsuya fosse immortale, oppure una specie di demone centenario, si scoprir\u00e0 che si tratta soltanto di parenti dell'uomo, tutti precedentemente residenti all\"'Ikkoku-kan\". Il piccolo Kentaro Ichinose rimarr\u00e0 comunque sempre piuttosto turbato dalla presenza di Yotsuya.\nIl nome.\nIl cognome \"Yotsuya\" (\u56db\u8c37), \u00e8 il nome di uno dei quartieri di Tokyo e pu\u00f2 essere tradotto letteralmente come \"quattro valli\". Il numero \"4\" \u00e8 anche il numero della stanza all'interno della Maison Ikkoku in cui vive Yotsuya. Tuttavia l'ideogramma \"yon\" o \"yotsu\" (\u56db) pu\u00f2 anche essere pronunciato allo stesso modo di morte o dolore (\"shi\"; non a caso in Giappone il quattro \u00e8 considerato un numero sfortunato), creando un parallelismo con il mistero che circonda il personaggio di Yotsuya."}
{"id": "2035514", "revid": "314344", "url": "https://it.wikipedia.org/wiki?curid=2035514", "title": "Skyrock.com", "text": ""}
{"id": "2035515", "revid": "36426", "url": "https://it.wikipedia.org/wiki?curid=2035515", "title": "Chiesa di Santa Cita", "text": "La chiesa di Santa Cita \u00e8 un luogo di culto cattolico della citt\u00e0 di Palermo, situato nel mandamento Castellamare, oggi parrocchia con il titolo di S. Mamiliano.\nDescrizione.\nLa chiesa ha subito grossi danni per i bombardamenti della seconda guerra mondiale, a causa dei quali sono andate perdute le navate laterali ma sono rimasti intatti l'abside ed il transetto. Annesso alla chiesa vi \u00e8 l'omonimo oratorio. All'interno si conservano molte opere d'arte. \u00c8 presente anche un arco di pietra appartenente alla prima chiesa del XIV secolo. Di particolare rilievo la \"Cappella della Madonna del Rosario\" decorata con commessi marmorei scolpiti da Gioacchino Vitagliano nei primi anni del XVIII secolo su modelli di Giacomo Serpotta. Espressione del rinascimento siciliano la \"Piet\u00e0\" di Giorgio da Milano, scolpita alla fine del XV secolo.\nAcquasantiera di Bartolomeo Dalechima del 1460 proveniente dalla demolita chiesa di San Giacomo la Marina.\nInterno.\nXVI secolo - disposizioni documentate.\nLe meticolose descrizioni di Antonino Mongitore e Gioacchino di Marzo permettono di ricostruire le genealogie dei casati committenti, la composizione delle cappelle gentilizie, la disposizione ante e post rimodulazione delle opere di Antonello Gagini.\nAbside.\n\"Tribuna e arco di Santa Cita\", opera di Antonello Gagini del 1516. Opere collocate nell'abside dietro l'altare maggiore, provenienti dalla preesistente chiesa di Santa Cita. Sulle paraste laterali dell'arco sono incastonate dieci formelle istoriate con figure di santi dell'Ordine dei frati predicatori, rispettivamente due \"Pontefici\", due \"Cardinali\", due \"Vescovi\", due livelli con due \"Frati\" ciascuno, tutte in atteggiamento meditativo durante la lettura delle Sacre Scritture. Alla base due coppie di putti con stemmi della famiglia Diana nei basamenti, nell'intradosso otto scene riproducenti \"Storie di Santa Cita\", due medaglioni con i busti di \"San Tommaso d'Aquino\" e \"San Pietro Martire\" nei pennacchi e una trabeazione istoriata con le figure degli \"Evangelisti\" con i loro animali simbolici.\nNegli cassettoni della tribuna in stile rinascimentale sono raffigurate: gli \"Apostoli\" attorno il ciborio, la \"Nativit\u00e0 di Ges\u00f9\" fra la \"Vergine Maria\" e \"San Giuseppe\", ai lati le figure di \"Sant'Agata\" e \"Sant'Oliva\". La scena della \"Morte di Santa Cita\" fra le statue di \"San Domenico di Guzman\" e \"San Vincenzo Ferreri\", nella lunetta superiore la figura del \"Padreterno\" fra angeli.\nPeggio del riassemblaggio pot\u00e9 un deturpante organo addossato e ancorato ai delicati rilievi, oggi fortunatamente rimosso. Trine, fregi e ricami marmorei sono soggetti alle minacce dell'umidit\u00e0.\nCripta dei Lanza.\nRappresentanti dei Lanza Branciforte sepolti nella cripta.\nOpere documentate.\nSacrestia:\nConvento domenicano di Santa Cita.\nConvento domenicano di Santa Cita, dodicesima istituzione dell'Ordine dei frati predicatori in terra di Sicilia fondato nel 1428. Allo stato attuale sono pervenuti una piccola porzione di chiostro, il portico occidentale e relativo loggiato, quest'ultimo insieme alla scalinata, costituisce l'accesso all'Oratorio.\nDal 22 luglio 1489 dipendeva da questa sede il convento domenicano di Castelvetrano.\nPietro Geremia, predicatore domenicano.\nNel 1852 proveniente dalle strutture della Casa gesuitica di San Francesco Saverio all'Albergheria, vi fu trasferito l'ospedale negli ambienti dove attualmente si trova la caserma della Guardia di Finanza \"Giuseppe Cangialosi\".\nSodalizi.\nCongregazione del Nome di Ges\u00f9.\nSodalizio attestato presso il convento. Nel 1576 \u00e8 fondata ad opera di Vincenzo Tagliavia d'Aragona, fratello di Pietro Tagliavia d'Aragona, cardinale di Palermo, la Compagnia del Nome di Ges\u00f9 Cristo detta dei \u00abVerdi\u00bb presso una struttura adiacente al convento di Santa Cita. La sede fu demolita nel 1851.\nCongregazione delle Cinque Piaghe.\nSodalizio attestato presso il convento.\nCongregazione di San Giacinto.\nSodalizio attestato presso il convento.\nVoci correlate.\nChiese legate all'Ordine domenicano\nChiese legate alla comunit\u00e0 lucchese"}
{"id": "2035520", "revid": "92723", "url": "https://it.wikipedia.org/wiki?curid=2035520", "title": "Ordinario (liturgia)", "text": "L'ordinario (latino \"ordinarium\") \u00e8 l'insieme delle parti della messa (\"Ordinarium missae\") o delle ore canoniche (\"Ordinarium officii\"), secondo il rito romano della Chiesa cattolica, il cui testo rimane immutato nei periodi dell'anno liturgico o nella commemorazione di un santo o di un evento significativo. \nParti dell'ordinario nella Messa.\nIl termine si usa in contrapposizione a proprio che \u00e8 l'insieme delle parti della liturgia il cui testo varia in base alla data o all'occasione liturgica.\nLe parti dell'ordinario sono dette anche parti fisse, proprio perch\u00e9 non dipendono dal giorno o dalla festa. \nIl credo \u00e8 un\u2019aggiunta abbastanza \u201crecente\u201d, poich\u00e9 costituisce un recitativo corale, assieme al Pater noster. Non \u00e8 un caso: il Credo e il Pater nostro vengono definite dalla Chiesa le \u201cconsegne del Battesimo\u201d. Da questo \u00e8 preferibile non inserire il Credo come canto dell\u2019ordinario per due ragioni: assieme al Pater noster, questi due recitativi:\nIl libro che raccoglie l'insieme dei canti dell'ordinario \u00e8 detto \"Kyriale\" dal nome del primo canto.\nNel repertorio del canto gregoriano questi canti sono stati raggruppati in modo da formare delle \"messe\", cio\u00e8 collezioni che comprendono un \"Kyrie\", un \"Gloria\", un \"Sanctus\" e un \"Agnus Dei\". Queste presentazioni per\u00f2 non devono trarre in inganno: questo lavoro frutto della restaurazione gregoriana del XIX secolo non riflette una verit\u00e0 storica. In effetti il \"Kyriale\" costituisce un repertorio composito di origine regionale.\nNegli altri riti liturgici della Chiesa cattolica, tuttavia, vi sono degli ordinari della messa differenti: per esempio nel rito ambrosiano l'Agnus Dei non \u00e8 mai presente (salvo che nelle esequie)."}
{"id": "2035522", "revid": "14691", "url": "https://it.wikipedia.org/wiki?curid=2035522", "title": "Imanja", "text": ""}
{"id": "2035523", "revid": "14691", "url": "https://it.wikipedia.org/wiki?curid=2035523", "title": "Jemanja", "text": ""}
{"id": "2035524", "revid": "14691", "url": "https://it.wikipedia.org/wiki?curid=2035524", "title": "Yemalla", "text": ""}
{"id": "2035525", "revid": "14691", "url": "https://it.wikipedia.org/wiki?curid=2035525", "title": "Yemana", "text": ""}
{"id": "2035526", "revid": "14691", "url": "https://it.wikipedia.org/wiki?curid=2035526", "title": "Yemanja", "text": ""}
{"id": "2035527", "revid": "14691", "url": "https://it.wikipedia.org/wiki?curid=2035527", "title": "Yemayah", "text": ""}
{"id": "2035528", "revid": "14691", "url": "https://it.wikipedia.org/wiki?curid=2035528", "title": "Yemoja", "text": ""}
{"id": "2035530", "revid": "14691", "url": "https://it.wikipedia.org/wiki?curid=2035530", "title": "Ymoja", "text": ""}
{"id": "2035533", "revid": "834", "url": "https://it.wikipedia.org/wiki?curid=2035533", "title": "John &quot;Sandy&quot; Woodward", "text": ""}
{"id": "2035534", "revid": "314344", "url": "https://it.wikipedia.org/wiki?curid=2035534", "title": "Netlog.com", "text": ""}
{"id": "2035546", "revid": "110157", "url": "https://it.wikipedia.org/wiki?curid=2035546", "title": "Mundus Subterraneus (album)", "text": "Mundus Subterraneus \u00e8 un album della band francese Lightwave, pubblicato nel 1995.\nIl titolo \u00e8 ispirato da un'opera del gesuita Athanasius Kircher: \"Mundus subterraneus, quo universae denique naturae divitiae\" (1664-1678), in cui si narra di un viaggio nelle viscere del Vesuvio.\nIl disco \u00e8 interamente strumentale, l'atmosfera \u00e8 angosciosa, ricrea il brodo primordiale che si respirava con le scoperte scientifiche del Seicento e le suggestioni dell'et\u00e0 barocca. Questa scelta originale ed i titoli eruditi delle canzoni dimostrano la particolarit\u00e0 che contraddistingue il gruppo.\nSecondo il critico musicale Piero Scaruffi l'album \u00e8 non solo il capolavoro della band francese, ma anche \u00abuno dei capolavori della musica elettronica, del progressive-rock e della musica new age\u00bb."}
{"id": "2035554", "revid": "123824218", "url": "https://it.wikipedia.org/wiki?curid=2035554", "title": "Rossino", "text": "Rossino (\"Russ\u00ec\" in dialetto bergamasco, \"Rossen\" in dialetto lecchese) \u00e8 una frazione del comune di Calolziocorte ubicata in zona collinare sopra la citt\u00e0. Possiede due chiese ed un museo facente parte del circuito nazionale dei musei della diocesi bergamasca, tuttavia emerge per rilevanza e popolarit\u00e0 il castello medioevale. La concentrazione degli edifici religiosi e politici su una minima parte del territorio \u00e8 indizio della passata residenza del potere che controllava la zona sottostante di Calolziocorte e della Val San Martino, punto strategico per tutto il territorio nord-lombardo. Nel paese \u00e8 presente la parte vecchia denominata Rossino Sotto ed \u00e8 formata da case vecchie e un labirinto di vicoli. La localit\u00e0 fu annessa a Calolziocorte nel 1928.\nStoria.\nRossino fu sempre legata al territorio bergamasco, infatti gi\u00e0 lo statuto di Bergamo dell 1331 legava il territorio alla \"facta\" di Porta Sant\u2019Alessandro, in particolare era parte della Valle San Martino, dove era gi\u00e0 inclusa nel 1435, come si pu\u00f2 leggere dagli statuti della Val San Martino. Il comune , durante il dominio della Repubblica di Venezia fu retto da un console e da due sindaci, eletti dal consiglio generale; la popolazione era contenuta infatti nel XVI secolo contava 265 abitanti e alla fine del XVIII secolo ne contava solo 390. Con l'arrivo dei francesi il comune di Rossino fu allocato nel dipartimento del Serio nel distretto della Sonna con capoluogo Caprino. Nel maggio del 1801 la Repubblica Cisalpina sottopose Rossino al distretto I di Bergamo del dipartimento del Serio. Nel 1802 fu aggregato a Carenno e Erve localizzato nel distretto X di Pontida, il 24 maggio 1804 Rossino torn\u00f2 comune. Nel 1853 la popolazione era ormai raddoppiata a 544 abitanti. Alla costituzione nel 1861 del Regno d\u2019Italia, il comune aveva una popolazione residente di 508 abitanti, veniva amministrato da un sindaco, da una giunta e da un consiglio ed era parte della provincia di Bergamo. Nel 1921 la popolazione arriv\u00f2 a 734 abitanti e a partire dal 1926 fu amministrato da un podest\u00e0. Nel 1928 il comune di Rossino fu aggregato al comune di Calolziocorte."}
{"id": "2035555", "revid": "1494169", "url": "https://it.wikipedia.org/wiki?curid=2035555", "title": "Orixa", "text": ""}
{"id": "2035566", "revid": "977197", "url": "https://it.wikipedia.org/wiki?curid=2035566", "title": "Trietanolammina", "text": "La trietanolammina (spesso abbreviata in TEOA per distinguerla dalla TEA, la trietilammina) \u00e8 un composto organico contenente una funzionalit\u00e0 amminica terziaria e tre ossidriliche. Come le altre ammine, la trietanolammina agisce come base debole a causa della doppietto libero dell'atomo di azoto.\nEssa si presenta come un liquido incolore, viscoso e igroscopico, estremamente solubile in acqua o alcool.\nProduzione.\nLa trietanolammina \u00e8 prodotta dalla reazione in fase liquida tra ossido di etilene ed ammoniaca catalizzata da zeoliti (tipicamente ZSM-5 modificata).\nL'ammoniaca \u00e8 presente in eccesso e il rapporto ammoniaca/ossido di etilene \u00e8 legato al prodotto finale: pi\u00f9 grande \u00e8 tale rapporto pi\u00f9 si ottengono prodotti poco sostituiti (monoetanolammina e dietanolammina), le quali possono comunque reagire ulteriormente a formare trietanolammina.\nQuando l'ammoniaca \u00e8 presente in leggero eccesso allora il prodotto maggioritario \u00e8 la trietanolammina, in quanto le ammine sostituite tendono ad essere pi\u00f9 suscettibili a reazioni di alchilazione\nAltro processo prevede l'utilizzo di piperazina e ossido di etilene.\nApplicazioni.\nLa trietanolammina \u00e8 utilizzata come equilibratore del pH nell'idrolisi del carbopol o in preparazioni cosmetiche in virt\u00f9 della sua non tossicit\u00e0.\nLa trietanolammina \u00e8 inoltre utilizzata come additivo (0,1 %) nella lavorazione del \"clinker\" per la produzione di cemento, in quanto agisce da antiagglomerante.\nNell'industria chimica viene adoperata con le altre due etanolammine per l'assorbimento di sostanze acide quali H2S e CO2 da petrolio, gas naturale e derivati.\n\u00c8 altres\u00ec usato come intermedio o come inibitore di corrosione."}
{"id": "2035570", "revid": "207432", "url": "https://it.wikipedia.org/wiki?curid=2035570", "title": "Clueless - Ragazze a Beverly Hills", "text": ""}
{"id": "2035572", "revid": "110157", "url": "https://it.wikipedia.org/wiki?curid=2035572", "title": "Cappella della Madonna del Foresto", "text": "La cappella della Madonna del Foresto o cappella del Bei Bail\u00e0 o del Sbarbay\u00f2 \u00e8 un luogo di culto cattolico situato nella frazione di Palo nel comune di Sassello, in provincia di Savona. La chiesetta \u00e8 ubicata lungo la strada di collegamento con Urbe.\nStoria e descrizione.\nIl complesso \u00e8 costituito da una chiesa centrale sul cui lato destro si trova una pi\u00f9 antica cappella di piccole dimensioni e sul lato destro una canonica adibita a rifugio per gli escursionisti gestito dal Gruppo scout Genova 7 di Genova Voltri.\nLa primitiva cappella fu eretta nel 1798 dal boscaiolo Francesco Buonfiglio, il quale, rimasto sotto un albero che stava abbattendo l'11 agosto 1795, riusc\u00ec a salvarsi invocando la Madonna. Sul retro dell'edificio si trova una colonna con una statua della Madonna, prima costruzione votiva del Buonfiglio, dalla cui base ancora oggi zampilla una fonte, la quale secondo la tradizione popolare avrebbe virt\u00f9 curative. Nel 1807 la cappellina fu inglobato in una cappella pi\u00f9 grande dedicata alla Madonna del Buon Consiglio (si tratta dell'edificio con portico a sinistra della chiesa). La prima messa fu celebrata il 7 settembre 1810 dall'arciprete di Sassello Zunini.\nL'edificio della chiesa attuale, di epoca successiva, \u00e8 a croce greca con volta centrale a cupola. Le pareti sono semplicemente imbiancate, le balaustre sono in legno e non vi si trovano tele di rilievo. Dietro l'altare \u00e8 posizionata la statua della Madonna. All'interno della chiesa, nella cappella di destra, si trovano le targhe commemorative dei caduti di Sassello durante la prima guerra mondiale.\nLe celebrazioni si tengono solo durante la prima settimana di settembre. La chiesetta \u00e8 detta anche \"del Bei Bail\u00e0\" perch\u00e9 il boscaiolo che la costru\u00ec pare fosse anche un provetto ballerino."}
{"id": "2035576", "revid": "174925", "url": "https://it.wikipedia.org/wiki?curid=2035576", "title": "Custodia di Terra santa", "text": ""}
{"id": "2035579", "revid": "1522738", "url": "https://it.wikipedia.org/wiki?curid=2035579", "title": "Damer Flinn", "text": ""}
{"id": "2035582", "revid": "287204", "url": "https://it.wikipedia.org/wiki?curid=2035582", "title": "Trilogia malese", "text": "La Trilogia malese \u00e8 un ciclo di romanzi, scritta da Anthony Burgess ed ambientata in una Malaysia di fine Impero britannico.\nI tre romanzi (\"L'ora della tigre\", \"Il nemico tra le coperte\" e \"Letti d'Oriente\") vengono dapprima pubblicati singolarmente e successivamente raccolti e pubblicati insieme col titolo \"The long day wanes\" (\"Il lungo giorno svanisce\") negli Stati Uniti e come \"A Malayan Trilogy\" in Gran Bretagna e negli altri paesi del Commonwealth.\nNei tre romanzi, l'insegnante Victor Crabbe, uno dei tanti funzionari britannici incaricati di formare la nuova classe dirigente indigena, si muove cercando di annodare i fili della propria esistenza tra gl'incubi personali e le contraddizioni di quel groviglio di etnie e lingue che \u00e8 l'ex-colonia britannica negli anni cinquanta. "}
{"id": "2035583", "revid": "2111283", "url": "https://it.wikipedia.org/wiki?curid=2035583", "title": "Spicciano", "text": "Spicciano, dal latino \"Spiccianum\", \u00e8 un piccolo borgo adagiato ai piedi del monte Maglio, poco distante dall'abbazia di Vaiano, in Toscana. \nNel 1128 \u00e8 annoverato nelle propriet\u00e0 degli abati di San Miniato al Monte di Firenze e, nel 1221 della famiglia Drudoli.\nLa villa con l'oratorio, i casolari e le terre circostanti furono donate all'ospedale Misericordia e Dolce di Prato nei primi anni del Quattrocento. \nAll'inizio dell'Ottocento, dopo le campagne napoleoniche, la villa e le terre furono acquistate da don Giuseppe Orlandi, che ristruttur\u00f2 completamente la residenza e l'oratorio nel 1823.\nDurante la seconda guerra mondiale fu base delle forze armate tedesche in ritirata (linea Gotica). La villa venne parzialmente distrutta dai bombardamenti americani nel 1944."}
{"id": "2035589", "revid": "16758", "url": "https://it.wikipedia.org/wiki?curid=2035589", "title": "Campionati europei di cross country", "text": ""}
{"id": "2035590", "revid": "16758", "url": "https://it.wikipedia.org/wiki?curid=2035590", "title": "Campionato europeo di cross country", "text": ""}
{"id": "2035594", "revid": "16758", "url": "https://it.wikipedia.org/wiki?curid=2035594", "title": "Campionati europei di cross-country", "text": ""}
{"id": "2035598", "revid": "641883", "url": "https://it.wikipedia.org/wiki?curid=2035598", "title": "Sindrome da ruminazione del lattante", "text": " \nPer sindrome da ruminazione del lattante in campo medico, si intende un disordine comune nei lattanti dove il disturbo della ruminazione perdura da almeno tre mesi.\nRuminazione.\nLa ruminazione detta anche merecismo \u00e8 l'evento in cui il bambino rigurgita il cibo ingerito e in seguito parzialmente lo rimastica.\nEpidemiologia.\nI bambini colpiti dal disturbo solitamente hanno dai 3 agli 8 mesi\nManifestazioni.\nInizia con contrazioni di diversi muscoli (fra cui quelli addominali) con cui rigurgita il cibo, mentre sono assenti sintomi come nausea o dolore. Il disturbo avviene soltanto quando il bambino \u00e8 sveglio. Una diagnosi del problema \u00e8 molto difficile da effettuare in quanto non sempre il bambino \u00e8 sotto osservazione e i disturbi collegati alla sindrome possono avvenire anche dopo molto tempo.\nTerapia.\nLa sindrome non risponde agli anticolinergici."}
{"id": "2035604", "revid": "110157", "url": "https://it.wikipedia.org/wiki?curid=2035604", "title": "Burning Bridges (Arch Enemy)", "text": "Burning Bridges \u00e8 il terzo album in studio del gruppo musicale svedese Arch Enemy, pubblicato il 21 maggio 1999 dalla Century Media Records.\nIl disco.\nSi tratta dell'ultimo album realizzato dal gruppo insieme al cantante Johan Liiva, il quale abbandon\u00f2 il gruppo l'anno seguente.\nNel 2009 l'album \u00e8 stato ripubblicato con l'aggiunta di alcune tracce aggiuntive tratte sia dal secondo disco del quarto album in studio \"Wages of Sin\" che dall'album dal vivo \"Burning Japan Live 1999\"."}
{"id": "2035607", "revid": "16758", "url": "https://it.wikipedia.org/wiki?curid=2035607", "title": "Campionati europei di cross", "text": ""}
{"id": "2035612", "revid": "1745361", "url": "https://it.wikipedia.org/wiki?curid=2035612", "title": "Val Venegia", "text": "La val Venegia \u00e8 una vallata alpina del Trentino orientale, compresa nel parco naturale Paneveggio - Pale di San Martino. Si trova ai piedi delle Pale di San Martino, tra i rilievi del Cimon della Pala e del Mulaz. \u00c8 attraversata dal torrente Travignolo.\nIl nome della vallata potrebbe provenire da \"ve nia\" ovvero non c'\u00e8 niente, tranne l'ambiente naturale. Un'altra ipotesi \u00e8 che il nome derivi da Venezia, perch\u00e9 da questa vallata proveniva il legname usato dalla Serenissima Repubblica.\nIn val Venegia si trovano due malghe, ancor oggi utilizzate: Venegia e Venegiota. Dalla testa della valle si pu\u00f2 inoltre salire al rifugio Giuseppe Volpi di Misurata al Mulaz e alla Baita Segantini."}
{"id": "2035614", "revid": "729019", "url": "https://it.wikipedia.org/wiki?curid=2035614", "title": "Sphagnopsida", "text": "Sphagnopsida \u00e8 una classe della divisione Bryophyta.\nDescrizione.\nLe briofite di questa classe hanno un gametofito foglioso composto da foglioline costituite da cellule verdi o rosse (vive) pi\u00f9 altre cellule morte che consentono un assorbimento importante di acqua aiutando la risalita queste cellule prendono il nome di Leucocisti (in floricoltura usate per aumentare l'idricit\u00e0). Il gametofito non possiede rizoidi.\nTassonomia.\nLa classe Sphagnopsida include una singola sottoclasse Sphagnidae, con tre ordini:\nL'ordine Sphagnales, l'ordine Ambuchananiales e l'ordine fossile Protosphagnales."}
{"id": "2035615", "revid": "34392", "url": "https://it.wikipedia.org/wiki?curid=2035615", "title": "ATR-72", "text": ""}
{"id": "2035616", "revid": "34392", "url": "https://it.wikipedia.org/wiki?curid=2035616", "title": "Prodotto Nazionale Lordo", "text": ""}
{"id": "2035618", "revid": "1305772", "url": "https://it.wikipedia.org/wiki?curid=2035618", "title": "Mesothelae", "text": "Mesothelae , 1902 \u00e8 un sottordine dell'ordine Araneae della classe Arachnida.\nIl nome deriva dal greco , \"m\u00e9sos\", cio\u00e8 \"che sta al centro\", \"in mezzo\" e probabilmente , \"th\u1e17le\", cio\u00e8 \"apparato riproduttore\", ed il suffisso \"-ae\", che designa l'appartenenza ad un ordine o un sottordine.\nCaratteristiche.\nLa caratteristica di questo sottordine \u00e8 di essere Orthognatha, in quanto hanno cheliceri dalle punte rivolte verso il basso, come negli appartenenti il sottordine Mygalomorphae; non vi \u00e8 per\u00f2 relazione diretta dal punto di vista sistematico fra i due sottordini.\nSi pensa che l'antenato comune di tutti i ragni fosse un Orthognatha, e che, di tutti i sottordini susseguitisi, solamente gli Araneomorphae cambiarono il loro allineamento dei cheliceri, mentre i Mygalomorphae e i Mesothelae trattennero come caratteristica i cheliceri simplesiomorfi. Caratteristica distintiva \u00e8 quella di avere lo sterno, punto di attacco delle zampe, sul lato ventrale del prosoma.\nHanno vari caratteri plesiomorfici, cio\u00e8 attribuiti a specie primitive lungo la linea evolutiva, quali ad esempio il tergite piatto sul lato dorsale e la posizione mediana delle filiere sul lato ventrale dell'opistosoma. Sono privi di ghiandola e dotto velenifero, posseduti praticamente da tutti gli altri ragni.\nTutti i Mesothelae hanno quattro paia di filiere e, come i migalomorfi, hanno due paia di polmoni a libro.\nDistribuzione.\nSono ragni rinvenuti nell'Asia sud-orientale, nella Cina meridionale e nel Giappone meridionale. Tre specie del genere Liphistius della Malaysia sono endemiche di grotte e caverne e in genere prediligono luoghi molto umidi.\nTassonomia.\nGli \"Heptathelidae\" erano considerati tempo fa una loro famiglia a s\u00e9 stante; a seguito di un lavoro dell'aracnologo Raven del 1985, sono confluiti nella famiglia Liphistiidae rendendola di fatto l'unica in cui rifluiscono tutti i ragni con le caratteristiche dei Mesothelae.\nAttualmente, al 2017, comprende una sola famiglia vivente (con 8 generi e 96 specie):\ne tre famiglie fossili:"}
{"id": "2035623", "revid": "24823", "url": "https://it.wikipedia.org/wiki?curid=2035623", "title": "It's All True", "text": ""}
{"id": "2035626", "revid": "466539", "url": "https://it.wikipedia.org/wiki?curid=2035626", "title": "Marjo Berasategui", "text": "Biografia.\nDa sempre appassionata di danza, ha iniziato come modella nel proprio paese, prima di intraprendere la carriera di attrice. In Italia \u00e8 stata inviata di \"Fuego\", trasmissione di Italia 1. Nel 1999 viene scelta come protagonista del videoclip del singolo \"Rewind\" di Vasco Rossi. Ha recitato in pellicole cinematografiche italiane come \"Fughe da fermo\" di Edoardo Nesi e \"Ravanello pallido\" a fianco di Luciana Littizzetto, \"La verit\u00e0 vi prego sull'amore\" del 2001, \"Ti amo in tutte le lingue del mondo\" (di e con Leonardo Pieraccioni) nel 2005 e \"Arrivederci amore, ciao\" del 2006. Ha fatto anche parte del cast delle serie TV \"Giornalisti\" e \"Vento di ponente\" e della soap opera di Rai 3, \"Un posto al sole\"."}
{"id": "2035633", "revid": "36426", "url": "https://it.wikipedia.org/wiki?curid=2035633", "title": "Voyage \u00e0 travers l'impossible", "text": ""}
{"id": "2035641", "revid": "547034", "url": "https://it.wikipedia.org/wiki?curid=2035641", "title": "Goffredo de Banfield", "text": "Fu il pi\u00f9 vittorioso pilota della k.u.k. Kriegsmarine nel corso della prima guerra mondiale, conosciuto con il soprannome di \"Aquila di Trieste\" ed ultima persona ad essere decorata con l'Ordine militare di Maria Teresa. Dopo la guerra, nel 1926 divenne cittadino italiano diventando direttore di un'impresa di trasporti e recuperi marittimi.\nFamiglia.\nDi origine Normanna, i Banfield divennero nel XVI secolo una famiglia irlandese. Thomas de Banfield, fu un ufficiale dell'esercito britannico che in Baviera spos\u00f2 una nobildonna austriaca. Prese parte alla guerra di Crimea e mor\u00ec dopo la presa di Sebastopoli. Suo figlio Richard de Banfield, nacque a Vienna nel 1836 e fu educato nella capitale austriaca; pi\u00f9 tardi egli decise di diventare cittadino austriaco, divenne un ufficiale della k.u.k. Kriegsmarine (imperiale e regia Marina) e prese parte alla battaglia di Lissa in qualit\u00e0 di comandante insieme a Wilhelm von Tegetthoff sulla nave ammiraglia, la SMS \"Erzherzog Ferdinand Max\".\nPrimi anni.\nGoffredo de Banfield nacque nel 1890 a Castelnuovo, citt\u00e0 situata nella bocche di Cattaro, la base navale della flotta austriaca. Sua madre era la figlia del primo barone Mumb von M\u00fchlheim. Suo padre mantenne la cittadinanza britannica, ma Goffredo opt\u00f2 per la cittadinanza austriaca. Goffredo de Banfield frequent\u00f2 la Scuola militare di Sankt P\u00f6lten, e l'accademia navale di Fiume: il 17 giugno 1909 divenne cadetto. Nel maggio 1912 fu promosso tenente di vascello. Un mese pi\u00f9 tardi cominci\u00f2 l'addestramento nella scuola per piloti in Wiener Neustadt, e in agosto ottenne la licenza di volo. Entusiasta dell'aviazione, come il suo fratello pi\u00f9 anziano, anch'egli divenuto un buon aviatore, fu scelto come migliore tra i piloti della Marina austriaca per un corso di perfezionamento in Francia. Presso la scuola piloti di Donnet-L\u00e9v\u00e8que i corsi erano tenuti dal tenente di vascello Jean-Louis Conneau, un pilota caposquadriglia, molto famoso in quei tempi per aver vinto molte competizioni sotto lo pseudonimo di Andr\u00e9 Beaumont.\nA Pola nella base aeronavale dell'isola di Santa Caterina si addestr\u00f2 all'uso degli idrovolanti. Nel 1913 si frattur\u00f2 malamente un osso e questo incidente lo costrinse a terra fino allo scoppio della guerra.\nLa guerra.\nAll'inizio della prima guerra mondiale prese parte alla prima azione aerea contro il Montenegro partendo dalla base del Cattaro. Nel periodo successivo lavor\u00f2 come collaudatore e istruttore di volo nella base aerea di Santa Caterina vicino Pola. Una volta entrata in guerra anche l'Italia sovraintese la costruzione della pi\u00f9 grande base di idrovolanti presso Trieste, al termine della costruzione ne fu nominato comandante. Mantenne questo ruolo fino alla fine della guerra. Vinse il suo primo combattimento aereo nel mese di giugno 1915 su un idrovolante biplano durante gli scontri con gli italiani e i loro alleati francesi nel golfo di Trieste, spesso affrontando il suo vecchio istruttore Jean-Louis Conneau nel settembre 1915. Sperimentando un nuovo idrovolante monoplano nel 1916, ottenne molte vittorie e per molto tempo mantenne il primo posto tra gli assi dell'aviazione austro-ungarica.\nIl 23 giugno 1916 volando su Lohner L 16 abbatte su Trieste l'FBA Type C (variante dell'FBA Type A) del Guardiamarina Andr\u00e9 Victor Vaugeois del CAM di Venezia con l'osservatore italiano istriano Ernesto Gramaticopolo, Ufficiale della Regia Marina.\nIl 1\u00ba agosto 1916 su Lohner L 16 abbatte un Caproni della 4\u00aa Squadriglia su Volosca ed il 6 agosto su Lohner L 16 ancora un Caproni della 4\u00aa Squadriglia a Sud-Est di Sistiana.\nIl 15 agosto su Lohner L 16 abbatte due FBA del CAM di Venezia nel Golfo di Trieste ed il 3 dicembre su un idrovolante Hansa-Brandenburg CC tipo A.12 abbatte con il Zugf\u00fchrer Karl Cislaghi della Flik 28 e l'Hansa-Brandenburg D.I di Godwin Brumowski un aereo della 1\u00aa Squadriglia Caproni vicino a Sesana.\nFu ferito in combattimento nel 1918. Partecip\u00f2 anche ad una breve spedizione militare di supporto nell'Impero ottomano (Turchia), paese alleato dell'Austria-Ungheria, dove fu insignito della Mezzaluna di Ferro ottomana, per i compiti svolti nella Osmanl\u0131 tayyare b\u00f6l\u00fckleri.\nGoffredo de Banfield \u00e8 (con 9 vittorie confermate e 11, forse 15, non confermate) il pi\u00f9 vittorioso asso austro-ungarico fra i piloti di idrovolanti. Le sue spedizioni nell'Adriatico del nord comportarono che molte vittorie non poterono essergli attribuite per l'inabissamento degli aerei abbattuti. Per il suo servizio militare il 17 agosto 1917 fu insignito dell'Ordine militare di Maria Teresa e del titolo ereditario di barone. Banfield fu l'ultima persona a ottenere questa decorazione, divenendo cos\u00ec qualche decennio dopo l'ultimo cavaliere vivente dell'Ordine.\nIl \"barone\" a Trieste.\nDopo la prima guerra mondiale la citt\u00e0 di Trieste fu annessa all'Italia e Goffredo fu per un certo periodo imprigionato dalla polizia d'occupazione. Allora nel 1920 emigr\u00f2 in Gran Bretagna, la terra dei suoi antenati, prendendo nuovamente la cittadinanza britannica. Si spos\u00f2 con la contessa Maria Tripcovich di Trieste (morta nel 1976). Nel 1926 Goffredo prese la cittadinanza italiana, ritorn\u00f2 a Trieste e divenne direttore della \"Diodato Tripcovich and Co. Trieste Shipping-Company\", compagnia che aveva ereditato dal cognato. Divenne una celebrit\u00e0 della citt\u00e0 venendo soprannominato \"Il nostro Barone\". Serv\u00ec per svariati anni come console onorario francese a Trieste, uno dei motivi per cui nel 1977 venne insignito della Legion d'Honneur. Mor\u00ec a Trieste nel 1986 all'et\u00e0 di 96 anni ed il giorno del suo funerale, celebrato nella chiesa di Sant'Antonio Taumaturgo a Trieste, un lungo e corale suono di sirena di ogni nave presente nel porto lo salut\u00f2 nel suo ultimo volo solitario.\nGoffredo de Banfield \u00e8 il padre di Raffaello de Banfield alias Raphael Douglas de Banfield Tripcovich (* 22 giugno 1922 a Newcastle-upon-Tyne; \u2020 7 gennaio 2008 a Trieste), a lungo direttore artistico del Festival dei Due Mondi di Spoleto, e dal 1972 fino al 1996 direttore del Teatro Verdi di Trieste, e di Maria Luisa \"Pinky\" de Banfield (* 29/3/1927 a Trieste; \u2020 20/11/2019 a Somma Lombardo) coniugatasi nel \u201853 a Guido Mosterts (* 9 ottobre 1925 a Milano; \u2020 8 febbraio 2008 a Somma Lombardo), imprenditore dell\u2019industria laniera titolare del \"Lanificio di Somma\" e di antiche origini prussiane; donna che negli ultimi anni della sua vita si \u00e8 data molto da fare nel campo sociale e che, con il fratello ha fondato nel 1988 l\"Associazione Goffredo de Banfield\" che aiuta gli anziani malati non autosufficienti e le loro famiglie a Trieste."}
{"id": "2035646", "revid": "682118", "url": "https://it.wikipedia.org/wiki?curid=2035646", "title": "Quincy", "text": ""}
{"id": "2035651", "revid": "6923", "url": "https://it.wikipedia.org/wiki?curid=2035651", "title": "Conyza canadensis", "text": "La saeppola canadese (nome scientifico Conyza canadensis (; o anche Erigeron canadensis ) \u00e8 una pianta erbacea, annuale a piccoli fiori, appartenente alla famiglia delle Asteraceae.\nEtimologia.\nIl nome del genere (\"Conyza\") deriva dal greco \"konops\" (= pulci), o \"konis\" (= polvere), alludendo alla polvere secca che la pianta utilizza per respingere gli insetti indesiderati. Il nome della specie (\"canadensis\") indica il luogo d'origine di queste piante.\nIl genere di questa pianta \u00e8 stato definito dal botanico Christian Friedrich Lessing (1809-1862) in una pubblicazione del 1822. Mentre quello specifico \u00e8 stato assegnato alla pianta dal naturalista svedese Carl von Linn\u00e9 (1707 \u2013 1778); ma \u00e8 il botanico americano Arthur J. Cronquist (1919\u20131992) che ne ha studiato a fondo le caratteristiche e i cui risultati sono stati pubblicati nel 1943.\nIn America del nord questa pianta viene chiamata \"Candian Horseweed\". Gli inglesi in generale la chiamano \"Canada fleabane\", mentre i francesi la chiamano \"Vergerette du Canada\", e i tedeschi \"Kandisches Berufkraut\".\nMorfologia.\nL'altezza media di questa specie va da 40 a 150\u00a0cm; ma in America arriva fino a 200\u00a0cm (alcuni testi indicano fino a 350\u00a0cm come altezza massima). La superficie di queste piante si presenta pelosa ed ispida. Il fusto si sviluppa dopo la comparsa della rosetta basale di foglie. La forma biologica della specie \u00e8 terofita scaposa (T scap) : ossia \u00e8 una pianta annuale (in questo caso anche biennale) con fusto allungato e poco foglioso.\nFusto.\nIl fusto \u00e8 eretto e molto ramificato nella parte alta (in prossimit\u00e0 del'infiorescenza). La sezione \u00e8 cilindrica e la superficie presenta dei peli patenti. \nFoglie.\nLe foglie sono glabre o provviste di corti peli (quasi vellutate) ma vistosamente cigliate sul bordo della lamina. Possono essere pi\u00f9 o meno dentate.\nInfiorescenza.\nL'infiorescenza \u00e8 composta da singoli capolini terminali disposti a pannocchia o a corimbo, e in genere \u00e8 fogliosa e ampia. La struttura dei capolini \u00e8 quella tipica delle \"Asteraceae\" : un peduncolo sorregge un involucro cilindrico o piriforme o campanulato formato da pi\u00f9 squame (in questa specie sono sparsamente spiralate ma comunque disposte in 3 serie) che fanno da protezione al ricettacolo sul quale s'inseriscono due tipi di fiori: quelli esterni ligulati e quelli interni tubulosi. Le squame sono di solito glabre con margini scabrosi (pergamenacei) e di colore verdolino, quelle pi\u00f9 interne tendono al rossastro; la forma \u00e8 lanceolata \u2013 lineare. Il numero dei fiori per capolino varia da 70 a 200. Dimensioni dell'infiorescenza: lunghezza dell'involucro 5\u00a0mm con una larghezza di 2 \u2013 3\u00a0mm; diametro del ricettacolo 1 -1,5\u00a0mm; lunghezza del peduncolo : 4 \u2013 8\u00a0mm. I capolini per ogni pianta possono superare il numero di 100.\nFiori.\nI fiori sono tetra-ciclici (calice \u2013 corolla \u2013 androceo \u2013 gineceo), pentameri. Emanano un tenue aroma simile al cumino. Quelli ligulati sono biancastri o rosati con breve ma ben sviluppata ligula e sono tutti femminili; quelli tubulosi del disco centrale sono lievemente giallastri e sono ermafroditi. \nIn generale i caratteri morfologici dei fiori di queste piante possono essere cos\u00ec riassunti:\nFrutti.\nIl frutto \u00e8 un achenio secco e deiscente di colore marrone pallido con un pappo bianco \u2013 grigiastro formato da 15 \u2013 25 setole bianche. Il pappo ha la funzione di disperdere col vento i semi della pianta. La diffusione di questa pianta \u00e8 facilitata anche dall'enorme numero di semi prodotti da ogni individuo (forse 200.000 e pi\u00f9) e dalla loro leggerezza. Dimensione del frutto: 1 \u2013 1,5\u00a0mm; dimensioni delle setole: 3\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nLe famiglia delle Asteraceae (o Compositae, \"nomen conservandum\") \u00e8 la famiglia vegetale pi\u00f9 numerosa, organizzata in oltre 1000 generi per un totale di circa 20.000 specie.\nLa \"Conyza canadensis\" appartiene al genere \"Conyza\" che comprende 40 - 50 specie molte delle quali sono di origine americana, mentre le altre sono originarie del Vecchio Mondo (europee, asiatiche e africane); 3 sono le specie proprie della flora italiana.\nIl genere appartiene alla sottotrib\u00f9 Conyzinae (sottofamiglia Asteroideae, trib\u00f9 Astereae); gli esatti rapporti filogenetici con gli altri generi di questo raggruppamento, in particolare con i generi \"Erigeron\", \"Aphanostephus\" e \"Leptostelma\", sono tuttora oggetto di controversie.\nIn effetti secondo gli attuali orientamenti della comunit\u00e0 scientifica, nelle ultime checklist della flora spontanea italiana il nome scientifico accettato di questa specie \u00e8: \"Erigeron canadensis\" .\nVariabilit\u00e0.\nNell'elenco che segue sono indicate alcune variet\u00e0 e sottospecie :\nIbridi.\nNell'elenco che segue sono indicati alcuni ibridi (il primo \u00e8 un ibrido interspecifico, il secondo \u00e8 un ibrido intergenerico):\nSinonimi.\n\"Conyza canadensis\" pu\u00f2 essere indicata con nomi diversi. Il seguente elenco indica alcuni tra i sinonimi pi\u00f9 frequenti:\nSpecie simili.\nLe tre sole specie presenti in Italia sono abbastanza simili tra di loro e differiscono per particolari non molto evidenti.\nUsi.\nCucina.\nIn cucina vengono usate le foglie in insalata o cotte o bollite ma in quantit\u00e0 limitata per il suo gusto amaro.\nIndustria.\nAlcuni oli essenziali sono utilizzati per aromatizzare le caramelle e come base per bevande analcoliche, ma anche nell'industria del profumo per creare sfumature esotiche."}
{"id": "2035654", "revid": "1543377", "url": "https://it.wikipedia.org/wiki?curid=2035654", "title": "Zelda Sayre Fitzgerald", "text": "Moglie dello scrittore Francis Scott Fitzgerald, per i suoi atteggiamenti spregiudicati \u00e8 stata spesso considerata una sorta di proto-femminista. Insieme a Fitzgerald rappresent\u00f2 un'icona dei \"Roaring twenties\" (i \"ruggenti\" anni 20) e fu la prima \"flapper\" (sinonimo italiano di \"maschietta\", ovvero di giovane donna che aveva anche atteggiamenti e attitudini maschili). Autrice nel 1932 del romanzo autobiografico \"Lasciami l'ultimo valzer\" (\"Save Me the Waltz\") mor\u00ec a 47 anni nell'incendio dell'ospedale psichiatrico sull'altopiano di Asheville, in cui era ricoverata da tempo a causa di una grave forma di schizofrenia.\nBiografia.\nOrigini.\nNata a Montgomery, Alabama, Zelda Sayre era la pi\u00f9 giovane della famiglia; la madre Minerva Buckner \"Minnie\" Machen (23 novembre 1860 \u2013 13 gennaio 1958), decise di darle questo nome in onore a due piccole fiabe: \"Zelda: A Tale of the Massachusetts Colony\" di Jane Howard (1866) e \"Zelda's Fortune\" di Robert Edward Francillon (1874). Bambina viziata e presuntuosa, Zelda era amatissima dalla madre, ma non dal padre Anthony Dickinson Sayre (1858\u20131931), un famoso magistrato dell'Alabama dal carattere severo ed assente. Le radici della famiglia affondano nei coloni di Long Island, che si trasferirono nell'Alabama, presagendo l'inizio della guerra civile americana. Numerosi altri erano i membri di spicco della famiglia di Zelda: il prozio John Tyler Morgan era un celebre senatore; il nonno paterno fond\u00f2 un noto quotidiano di Montgomery; il nonno materno, Willis Benson Machen, rivest\u00ec un importante ruolo nella politica del Kentucky. I fratelli di Zelda erano Anthony Dickinson Sayre, Jr. (1894\u20131933), Marjorie Sayre (Mrs. Minor Williamson Brinson) (1886\u20131960), Rosalind Sayre (Mrs. Newman Smith) (1889\u20131979), Clothilde Sayre (Mrs. John Palmer) (1891\u20131986) e Lenora Sayre (1897\u20131899), morta di difterite all'et\u00e0 di due anni. \nZelda, nella sua giovent\u00f9, si dimostr\u00f2 una ragazza eclettica e poliedrica. Prendeva lezioni di danza, e nel 1914 gi\u00e0 frequent\u00f2 la Sidney Lanier High School. Sebbene prendesse buoni voti, non amava molto le lezioni, preferendo la vita sociale allo studio. Era di temperamento ardente, insofferente ai freni: consumava alcolici, fumava e pass\u00f2 gran parte della sua adolescenza al fianco dei numerosi fidanzati. Secondo una rivista locale, che dedic\u00f2 un articolo a uno dei suoi balli, a Zelda interessavano solo \u00abi ragazzi ed il nuoto\u00bb. Zelda amava la trasgressione, tanto che adorava ballare il charleston, indossare abiti aderenti color carne e alimentare quelle voci, gi\u00e0 esistenti da tempo, che volevano nuotasse nuda. A salvarla dalla rovina sociale vi fu la reputazione del padre; Zelda, infatti, era qualificata da una personalit\u00e0 ostentatamente esagerata, provocante e anticonformista, in aperto contrasto con lo stereotipo della donna del Sud, unanimemente considerata delicata, docile e remissiva. In poco tempo, lei e l'amica Tallulah Bankhead (futura starlette di Hollywood) diventarono un \"leitmotiv\" dei pettegolezzi di Montgomery. L'etica di Zelda venne cristallizzata nella frase che scelse come didascalia della propria foto di college:\nFrancis Scott Fitzgerald.\nZelda e Scott si incontrarono nel luglio 1918, durante un ballo del Country Club di Montgomery. Francis Scott subito si innamor\u00f2 della personalit\u00e0 di Zelda, con cui parlava dei suoi progetti di diventare famoso; addirittura, plasm\u00f2 il personaggio di Rosalind Connage in \"Di qua dal Paradiso\" basandosi sulla fidanzata, di cui rappresenta un fedele ritratto. Scrisse che \u00abtutte le critiche su Rosalind terminano nella sua bellezza\u00bb e disse a Zelda che \u00abl'eroina ti somiglia in pi\u00f9 di quattro modi diversi\u00bb. La fiducia che Zelda nutriva nei confronti di Francis Scott emerge nella sua scelta di mostrargli il diario, che lo ispir\u00f2 addirittura nella redazione del soliloquio finale del protagonista Amory Blaine nel cimitero.\nScott non era l'unico uomo ad esser stato sedotto dalla bellezza e dalla sicurezza di Zelda, ma il fatto che ve ne fossero altri a corteggiare la ragazza non fece altro che spingere l'uomo a desiderarla ancora di pi\u00f9. Nel suo libro mastro (la pi\u00f9 completa fonte primaria per la comprensione della sua vita) annot\u00f2 il 7 settembre che si era \u00abinnamorato\u00bb; analogamente fece Zelda. La biografa Nancy Milford scrisse che \u00abScott aveva fatto appello a qualcosa in Zelda che nessuno prima di lui aveva percepito: un senso romantico di vanagloria\u00bb.\nLa loro storia d'amore venne interrotta a ottobre, quando Scott fu chiamato a nord; a novembre dello stesso anno, il suo reparto venne trasferito in una base di Long Island per l'imbarco. La permanenza a Long Island, tuttavia, fu di breve durata, in quanto proprio in quei giorni venne sottoscritto l'armistizio di Compi\u00e8gne tra l'Impero tedesco e le potenze Alleate. Scott fece ritorno a Montgomery a dicembre, mese in cui ebbe inizio con Zelda quel rapporto che lo stesso ragazzo descrisse come \u00abfondato sulla sregolatezza sessuale\u00bb. Questa breve parentesi amorosa tuttavia termin\u00f2 il 14 febbraio 1919, quando il congedo dal servizio militare lo port\u00f2 a New York.\nDurante il soggiorno newyorchese, i due si scrissero di frequente: questa corrispondenza epistolare sfoci\u00f2 nella promessa di matrimonio, avvenuta attraverso il dono dell'anello (mandato via posta). Nella cerchia di amici e parenti di Zelda, erano molti a non approvare la relazione: oltre all'alcolismo di Scott, veniva criticata anche la sua vocazione cattolica (essendo la famiglia della ragazza episcopale).\nMatrimonio.\nA settembre Scott complet\u00f2 il suo primo romanzo, \"Di qua dal Paradiso\"; il manoscritto fu prontamente accettato dal suo redattore, Maxwell Perkins. Fece ritorno in Alabama a novembre, tronfio del successo raggiunto. Zelda concord\u00f2 a sposarlo solo dopo la pubblicazione del libro; Scott, similmente, le promise di portarla a New York, con \u00abtutta l'iridescenza dell'inizio del mondo\u00bb. La coppia arriv\u00f2 a New York il 30 marzo 1920 (quattro giorni dopo la pubblicazione del romanzo) e, il 3 aprile 1920, con una favolosa cerimonia alla Cattedrale di San Patrizio, i due si unirono finalmente in matrimonio. Cos\u00ec ebbe inizio, secondo la testimonianza di Fernanda Pivano, \u00abla grande leggenda della bellissima coppia, eroina, simbolo e interprete di tutte le prodezze sofisticate dell'et\u00e0 del jazz\u00bb.\nScott e Zelda diventarono in poco tempo delle celebrit\u00e0 a New York, sia per il successo riscosso da \"Di qua dal Paradiso\" che per il loro comportamento selvaggio. Vennero addirittura cacciati da due celebri hotel di New York, il Biltmore e il Commodore, per il loro evidente stato di ubriachezza. Il loro comportamento anticonformista, che scandalizzava gli anziani ed esaltava i giovani, si manifestava nei modi pi\u00f9 disparati: Zelda, una volta, si immerse nella fontana di Union Square, ed entrambi i coniugi una volta attesero la scrittrice Dorothy Parker sedendo su un taxi. La Parker ricord\u00f2 la coppia positivamente: \u00absembra che siano entrambi appena usciti dal sole: la loro giovent\u00f9 \u00e8 impressionante. Tutti vogliono incontrarli\u00bb. La loro esistenza era scandita dall'alcol, dai debiti e da una vita tanto folle quanto irresponsabile, tanto che i due erano descritti dai giornali di New York come gli emblemi della giovinezza e del successo - \"enfants terribles\" dell'et\u00e0 del jazz.\nIl San Valentino del 1921, mentre Scott lavorava al suo secondo romanzo, \"Belli e dannati\", Zelda scopr\u00ec di essere incinta. Il bambino venne alla luce nella casa di Scott a Saint Paul, nel Minnesota, il 26 ottobre 1921: fu cos\u00ec che nacque Frances, affettuosamente chiamata dai genitori \"Scottie\". Al termine dell'anestesia, Zelda addirittura disse: \u00aboh mio Dio, sono ubriaca. Mark Twain. Non \u00e8 intelligente? Ha il singhiozzo! Spero che sia bella e sciocca - una bella bambina sciocca\u00bb. Molte delle frasi dette da Zelda furono fonte d'ispirazione per i personaggi de \"Il grande Gatsby\"; il personaggio Daisy Buchanan riflette fedelmente le speranze che la Sayre nutriva per la figlia.\nScott non fu mai un uomo casalingo, non amando particolarmente le faccende domestiche. Di conseguenza, nel 1922, i coniugi assunsero una balia per la bambina, una lavandaia e due donne delle pulizie.\nNel 1922 si ebbe la seconda gravidanza di Zelda. Sebbene Scott nei suoi taccuini citasse un presunto \u00ababortista di Zelda\u00bb, nella realt\u00e0 una simile figura \u00e8 del tutto assente. Le preoccupazioni di Scott tra l'altro si ripercossero nel romanzo \"Belli e dannati\", dove la protagonista Gloria, credendo di essere gravida, chiede consiglio all'amico Anthony, che le suggerisce di \u00abparlare con qualche donna e vedere qual \u00e8 la cosa migliore da fare. La maggior parte di loro se la cava in qualche modo\u00bb. Il consiglio di Anthony venne rimosso nella bozza finale, cambiamento che suggerisce che, piuttosto dall'atto stesso della gravidanza, Gloria era turbata dall'eventualit\u00e0 che un bambino avrebbe rovinato il suo status sociale.\nDopo la pubblicazione di \"Belli e dannati\", Burton Rascoe, giovane promessa del New York Herald Tribune, invit\u00f2 Zelda a rilasciare qualche parere sul lavoro del marito.\nSotto l'impulso di questa intervista, Zelda fu invitata dal \"Metropolitan Magazine\" a rilasciare un'opinione sulle donne cosiddette \"flapper\":\nIn questo periodo, Zelda scriveva racconti brevi e aiutava il marito nella redazione di nuove opere. Fondamentale fu il suo contributo per la commedia \"The Vegetable\", che per\u00f2 - rivelatosi un grande insuccesso - port\u00f2 i coniugi sull'orlo del indebitamento. Per sopperire al fabbisogno economico, Scott (costretto a patire un grave disturbo depressivo) inizi\u00f2 a scrivere una serie di lavori mediocri. Nell'aprile del 1924, illudendosi di diminuire le spese, la coppia si trasfer\u00ec a Parigi.\nEspatrio.\nNella \"Ville Lumi\u00e8re\" i due consorti conobbero Gerald e Sara Murphy, una facoltosa coppia di americani espatriati, che li invitarono a trascorrere l'estate ad Antibes, in Costa Azzurra. Approfittando dell'assenza del marito, assorto nella scrittura de \"Il grande Gatsby\", Zelda si invagh\u00ec di un giovane aviatore francese, Edouard Jozan; fu con lui che trascorse gran parte del soggiorno ad Antibes, nuotando oppure ballando nelle discoteche pi\u00f9 in voga. Fu qui che iniziarono le incomprensioni e i litigi, che si protrassero per lungo tempo per poi risolversi in una richiesta di divorzio (incompiuta) da parte di Zelda. Jozan, che non era a conoscenza di questi dissidi, lasci\u00f2 la Riviera Francese lo stesso anno: i Fitzgerald non lo videro mai pi\u00f9. Secondo la biografa Milford, ogni sintomo di infedelt\u00e0 era immaginario, sicch\u00e9 \u00abavevano entrambi bisogno di un po' di dramma; l'hanno fatto, per poi rivelarsi le vittime principali della loro fantasia instabile e forse un po' malsana\u00bb. Le certezze di Francis iniziarono inesorabilmente a svanire, tanto che lui stesso disse che quell'estate si sentiva \u00abtroppo vecchio ... tutti gli oneri che comporta la scrittura di questo romanzo - la perdita di quelle illusioni che danno tale colore al mondo che non t'importa della loro effettiva sincerit\u00e0 fintanto che partecipano di quella magica sensazione di gloria\u00bb. \"Il Grande Gatsby\", ancora allo stato di bozza durante la crisi matrimoniale, fu concluso prima dell'ottobre 1924, mese in cui fu mandato il manoscritto a Scribners.\nI Fitzgerald decisero comunque di mostrarsi pubblicamente felici della loro relazione. Si trattava tuttavia solo di una maschera, tanto che Zelda a settembre rischi\u00f2 di esser stroncata da un'overdose di sonnifero. I coniugi non parlarono mai pi\u00f9 dell'episodio, rifiutandosi di capire se si trattasse di un suicidio o meno. Tentarono di riconciliarsi con un viaggio a Roma e all'isola di Capri, ma questo non fece che aumentare il vuoto interiore che entrambi percepivano. In ogni caso, le buone notizie non tardarono ad arrivare. Il romanzo di Scott fu accettato, e fu prontamente battezzato \u00abIl Grande Gatsby\u00bb proprio dalla moglie, che distolse il marito dall'essere frettoloso; lui, infatti, intendeva intitolare la sua opera \"Trimalchio in West Egg\", \"Trimalchio\", \"Gatsby\", \"Gold-hatted Gatsby\", o \"The High-bouncing Lover\". Proprio durante la parentesi italiana, tra l'altro, Zelda incominci\u00f2 (seppur afflitta dalla colite) ad interessarsi alla pittura.\nNell'aprile 1925 torn\u00f2 a Parigi, dove Scott divenne amico di Ernest Hemingway. Sebbene il vincolo d'amicizia che leg\u00f2 Hemingway e Scott Fitzgerald si rivelasse ben saldo, Zelda considerava lo scrittore indegno della propria stima, tanto che non esit\u00f2 a descriverlo come \u00abfrocio dalla schiena pelosa\u00bb, dalla \u00abpersonalit\u00e0 fasulla come un assegno in bianco\u00bb. Hemingway, similmente, disse a Scott che la moglie era pazza. L'antipatia nutrita dai due fu probabilmente consolidata anche dal fatto che Scott raccont\u00f2 di Jozan sia ad Hemingway che a sua moglie. Ciononostante, fu proprio grazie a Hemingway che i Fitzgerald vennero inseriti con successo nel mondo della generazione perduta, che contava fra le proprie file Gertrude Stein, Alice Toklas, Robert McAlmon ed altri.\nL'ambiente coniugale fu turbato violentemente quando Zelda addit\u00f2 Scott come \u00abfrocio\u00bb, interpretando l'amicizia con Hemingway come una relazione omosessuale. Non vi \u00e8 alcuna prova dell'eventuale omosessualit\u00e0 di Scott, ma per riaffermare la propria virilit\u00e0 egli non esit\u00f2 a fare sesso con una prostituta. Appena Zelda scopr\u00ec l'intrigo ebbe inizio un'altra lite, ancora pi\u00f9 aspra e violenta delle precedenti. Successivamente la donna tent\u00f2 addirittura il suicidio gettandosi da una rampa di scale a una festa, turbata dal marito che, coinvolto da una chiacchierata con Isadora Duncan, la stava ignorando.\nMalattia.\nSebbene Scott nei suoi romanzi modellasse molti personaggi basandosi sul carattere vivace della moglie, Zelda mal gradiva la sensazione di vuoto e isolamento che avvertiva quando il marito scriveva. Il rapporto fra i due si fece pi\u00f9 infelice e travagliato che mai: in Scott iniziarono a manifestarsi i primi segni di una sostanziale dipendenza dall'alcol, che inizi\u00f2 ad accompagnare, con alti e bassi, il resto della sua vita. Zelda, nel frattempo, all'et\u00e0 di 27 anni rimase vittima di una sorta di ossessione per la danza, nata forse per contraccambiare il talento del marito. Sebbene nella sua giovinezza la donna venisse spesso lodata per le sue abilit\u00e0 nel ballo, Scott bocciava questa dote considerandola una perdita di tempo.\nPer coltivare la propria passione, Zelda dedic\u00f2 8 ore al giorno alla missione di intraprendere una carriera da ballerina, impresa che le caus\u00f2 un forte esaurimento nervoso. Nel 1929 venne addirittura invitata a prendere parte al Corpo di Ballo del Teatro di San Carlo di Napoli; tuttavia, sebbene fosse pi\u00f9 vicina al successo che mai, rifiut\u00f2. Il pubblico continuava a credere al mito dei Fitzgerald, pionieri del \"glamour\" e dell'et\u00e0 del jazz; gli amici pi\u00f9 intimi, tuttavia, percepirono che questa leggenda era ormai giunta al tramonto.\nI malumori dovuti ai dissidi coniugali, la sempre maggiore dipendenza del marito verso l'alcol e la sua congenita instabilit\u00e0, condussero Zelda nel 1930 a un primo ricovero in un sanatorio di Parigi, con la diagnosi di schizofrenia: il caso fu accettato da uno dei pi\u00f9 importanti psichiatri europei di ogni tempo, il dottor Eugen Bleuler. A questo ricovero ne fece seguito un altro, in una clinica a Prangins, sulle sponde del lago di Ginevra: le vennero riconosciuti dei disturbi gastrointestinali, dovuti alla sua instabilit\u00e0 mentale.\nZelda, uscita dalla clinica nel settembre del 1931, fece subito ritorno con il marito in Alabama, dove il padre della donna, Judge Sayre, stava morendo. Nonostante le circostanze, Scott decise comunque di recarsi a Hollywood, dove era stato chiamato per redigere una sceneggiatura: il padre di Zelda mor\u00ec proprio durante la sua assenza. La salute della donna peggior\u00f2 ulteriormente, e nel 1932 fu ricoverata al Johns Hopkins Hospital di Baltimora.\n\"Lasciami l'ultimo valzer\".\nLa degenza in clinica non imped\u00ec a Zelda di completare in quello stesso anno il suo unico romanzo, a contenuto parzialmente autobiografico, dal titolo \"Lasciami l'ultimo valzer\" (\"Save Me the Waltz\").\nLa pubblicazione del libro fece andare su tutte le furie Scott, che l'accus\u00f2 di avere reso noto in tal modo le loro vicende matrimoniali, che voleva raccontare nel romanzo \"Tenera \u00e8 la notte\", sul quale stava gi\u00e0 lavorando da anni. Scott costrinse la moglie a rimaneggiare il racconto, facendo tagli, riscritture, eliminando personaggi. Nonostante proprio in quegli anni l'America fosse sconvolta dalla Grande depressione, la casa editrice Scribner si offr\u00ec comunque di pubblicare l'opera, che fu stampata in 3.010 copie il 7 ottobre 1932.\nAmbientato in Alabama, Francia e Italia, \"Lasciami l'ultimo valzer\" \u00e8 la storia di Alabama Beggs, la protagonista alter ego dell'autrice: si tratta di una fanciulla bella e anticonvenzionale, moglie di David Knight, aspirante pittore, con il quale viaggia in Europa. Conduce una vita relativamente infelice, cercando di mettere alla prova il suo maggiore talento artistico, tanto tormentato quanto amato: il ballo. Alabama-Zelda, dopo una catastrofe psichica che la sconvolge, ritorna quindi in America, per abbracciare per l'ultima volta il padre morente.\nDal punto di vista tematico, l'opera \u00e8 il simbolo della metamorfosi avvenuta in Zelda, che da discepola di Scott ne diviene la principale rivale: un tentativo di non sedere pi\u00f9 \u00absul sedile posteriore della vita\u00bb, al quale \u00e8 stata costretta per gran parte della sua esistenza. Lo stile di Zelda, tuttavia, era molto differente da quello del marito. Mentre Scott adotta uno stile semplice e lineare, Zelda preferisce fare uso delle ornamentazioni linguistiche e acrobazie lessicali pi\u00f9 disparate. Significativa \u00e8 la sensualit\u00e0 che emerge dal romanzo: come scrisse Tavernier-Courbin nel 1979, \u00abla sensualit\u00e0 nasce dalla consapevolezza di Alabama della vita che si agita dentro di lei, dalla coscienza del corpo, dall'immaginario naturale attraverso il quale non vengono espressi solo semplici fatti, ma anche emozioni, dalla schiacciante presenza dei sensi (in particolare il tatto e l'olfatto), in ogni descrizione\u00bb.\nIl suo lavoro, tuttavia, non fu conosciuto n\u00e9 tantomeno apprezzato dalla critica. Le copie vendute furono solo 1.392 (con un ricavo di soli $120,73), e Scott non esit\u00f2 a manifestare il proprio scontento definendo la moglie \u00abplagiaria\u00bb e \u00abscrittrice di terz'ordine\u00bb. Zelda usc\u00ec distrutta dalla marea di critiche, che la sommerse completamente: si trattava dell'unico romanzo che avesse mai scritto.\nGli ultimi anni.\nZelda Sayre trascorse i restanti anni in preda alla propria catastrofe psichica. Alcuni fra i dipinti che produsse negli anni precedenti, dentro e fuori le cliniche, vennero mostrati al pubblico per la prima volta nel 1934. Zelda rimase delusa dall'accoglienza fredda e distaccata: il \"The New Yorker\" addirittura descrisse le opere come \u00abmeri dipinti della quasi-mitica Zelda Fitzgerald, pregni di tutte quelle connotazioni emotive postume della cosiddetta et\u00e0 del jazz\u00bb. A contribuire alla formazione delle critiche vi era anche la mancanza di pannelli informativi, che precludeva una comprensione del lavoro della pittrice a 360 gradi. Zelda, a questo punto, divent\u00f2 violenta e solitaria. Scott, che nel 1936 trasfer\u00ec la moglie all'Highland Hospital di Asheville, ci fornisce una preziosa testimonianza dell'instabilit\u00e0 di Zelda:\nMentre Zelda proseguiva il proprio ricovero nel luogo di cura, nel giugno 1937 Scott venne chiamato nuovamente a Hollywood dalla MGM per un contratto di sei mesi. Nonostante sembrasse un bel momento, allietato anche dall'aiuto della giornalista Sheilah Graham (con la quale ebbe una relazione segreta), il declino di Scott come scrittore e uomo era ormai inesorabile. Il rancore che covava verso Zelda era ben chiaro: fu proprio lei ad essere incolpata quando la figlia Scottie venne cacciata dal college. Secondo Milford, \u00abera \"lei\" ad averlo rovinato; lei ad aver fatto esaurire il suo talento ... Scott venne privato del proprio sogno da Zelda\u00bb.\nNel 1938 Scott fece ritorno a Asheville: le sue sceneggiature non piacquero e non gli venne rinnovato il contratto a Hollywood. Per recuperare un minimo di serenit\u00e0, Scott e Zelda decisero di fare una vacanza a Cuba, che per\u00f2 si rivel\u00f2 subito un disastro: vari furono i conflitti, e Scott ne usc\u00ec cos\u00ec provato che al ritorno fu ricoverato. A partire da questo momento, i Fitzgerald non si videro mai pi\u00f9.\nScott fece ritorno a Hollywood, mal pagato e misconosciuto; Zelda, nel frattempo, proseguiva la propria permanenza nella clinica, dalla quale venne dimessa nel marzo 1940. A dicembre dello stesso anno, tuttavia, Scott fu colto da una crisi cardiaca che provoc\u00f2 la sua morte. Zelda non riusc\u00ec a prendere parte al funerale, tenutosi a Rockville, nel Maryland.\nDopo la morte del coniuge, Zelda si dedic\u00f2 alla revisione del romanzo al quale l'uomo stava lavorando, \"Gli ultimi fuochi\"; l'opera, seppur lasciata incompiuta, venne pubblicata postuma da Edmund Wilson. Nel frattempo, fece ritorno all'Highland Hospital, approfittando della degenza per scrivere il suo secondo romanzo: \"Caesar's Things\". Quest'ultimo, tuttavia, non venne mai completato. Durante la notte del 10 marzo 1948, infatti, un incendio divamp\u00f2 dalle cucine: le fiamme divorarono l'intero sanatorio. Fu cos\u00ec che mor\u00ec Zelda Fitzgerald, la quale mentre il focolaio imperversava era reclusa in una stanza, in attesa della terapia elettroconvulsivante.\nZelda e Scott furono sepolti insieme nel cimitero di Rockville, nel Maryland. Sulla loro tomba si volle che venisse ricordata la loro attivit\u00e0 letteraria, con l'iscrizione funebre che coincide con l'ultima frase de \"Il grande Gatsby\":\nRetaggio.\nInfluenza culturale.\nIn seguito alla morte di Scott e Zelda, la loro produzione letteraria fu oggetto di una grande riscoperta. Fondamentale \u00e8 stato il ruolo dello scenografo Budd Schulberg, che nel 1950 diresse \"I disincantati\", dove Scott viene dipinto come un mito degli anni venti, prigioniero della sua stessa leggenda. Contemporaneamente, il professore Arthur Mizener (docente all'universit\u00e0 di Cornell) scrisse \"The Far Side of Paradise\", biografia di Francis Scott che fu altrettanto fondamentale nel ravvivamento del culto dei due coniugi \u00abbelli e dannati\u00bb. Grazie alla penna di Mizener, il fallimento di Scott e Zelda non venne pi\u00f9 condannato, in favore di una visione pi\u00f9 \u00abaffascinante\u00bb della loro vita.\n\"I disincantati\" fece il proprio debutto a Broadway nel 1958. Sempre nello stesso anno una delle vecchie fiamme di Scott, Sheilah Graham, pubblic\u00f2 le proprie memorie con il titolo \"Adorabile infedele\", rievocando gli ultimi anni trascorsi con lo scrittore. \"Adorabile infedele\" fu un best seller di cui venne realizzata una trasposizione cinematografica, interpretata da Gregory Peck nelle vesti di Scott e Deborah Kerr come Graham. L'affresco umano e drammatico della vita dei due, tuttavia, emerse definitivamente solo con il lavoro di Nancy Milford, scrittrice di \"Zelda: A Biography\", prima trattazione della vita di Zelda dal sapore esclusivamente biografico. Finalista per il premio Pulitzer e il National Book Award, l'opera della Milford fu in vetta alle classifiche dei best-seller per moltissime settimane. Il libro realizza uno dei desideri pi\u00f9 profondi di Zelda, quella di esser considerata una scrittrice a s\u00e9 stante: viene finalmente sottolineato, inoltre, quanto i talenti della donna fossero sminuiti a causa del marito. Fu proprio cos\u00ec tra l'altro che Zelda, donna dal potenziale inespresso a causa di una societ\u00e0 patriarcale, divenne un simbolo del movimento femminista degli anni 70.\nZelda fu fonte d'ispirazione anche per Shigeru Miyamoto, che diede il nome della scrittrice a una delle serie di videogiochi pi\u00f9 importanti e acclamate del mondo videoludico: \"The Legend of Zelda\". Come spieg\u00f2 lo stesso Miyamoto, \u00abZelda era il nome della moglie del famoso romanziere F. Scott Fitzgerald. Era una donna famosa e bella a detta di tutti, e mi piaceva la musicalit\u00e0 del suo nome. Fu cos\u00ec che decisi di utilizzare il suo nome per il vero, primo, titolo di Zelda\u00bb. Pure gli Eagles, cantando \"Witchy Woman\", hanno reso omaggio alla scrittrice come precursore della selvaggia, affascinante, ipnotizzante quintessenza flapper dell'et\u00e0 del Jazz. Anche il celebre regista Woody Allen decise di esaltare la figura di Zelda, citandola nei film \"Manhattan\" (1979) e \"Midnight in Paris\" (2011).\nDopo un episodio pilota del 2015, nel 2017 fu trasmessa in tutto il mondo la serie TV \"\" che traccia un ritratto di Zelda e racconta i primi anni dell'amore tra lei e Scott.\nFortuna critica.\nDopo la biografia di Nancy Milford, Zelda inizi\u00f2 a essere apprezzata e amata in quell'America che, fino ad allora, l'aveva guardata con diffidenza. In una riedizione del 1968 di \"Lasciami l'ultimo valzer\", Matthew Bruccoli scrisse che \u00abvale la pena leggerlo [\"Lasciami l'ultimo valzer\"] sia perch\u00e9 qualsiasi cosa illumini la carriera di Francis Scott vale la lettura, sia perch\u00e9 \u00e8 l'unico romanzo scritto da una donna talentuosa e audace che per\u00f2 \u00e8 ricordata solo per le sue sconfitte\u00bb. Altro fervente ammiratore fu Jacqueline Tavernier-Courbin, secondo cui \u00ab\"Lasciami l'ultimo valzer\" \u00e8 un racconto toccante e avvincente che va letto con la stessa attenzione di \"Tenera \u00e8 la notte\". Non vi sono giustificazioni per la sua eccellenza comparativa\u00bb. Furono molti studiosi comunque ad essere profondamente attratti dalla mistica di \"Lasciami l'ultimo valzer\", considerata una preziosa testimonianza dei danni che la societ\u00e0 causava nelle donne degli anni venti.\nLa collezione completa degli scritti di Zelda, curata da Bruccoli, fu pubblicata nel 1991. Molto positiva fu l'opinione di Michiko Kakutani, critico del \"New York Times\": \u00abche il romanzo sia stato scritto in soli due mesi \u00e8 incredibile. Che nonostante i vari difetti riesca comunque ad affascinare, sorprendere e invogliare il lettore nella lettura \u00e8 ancora pi\u00f9 straordinario. Zelda Fitzgerald ha raggiunto i suoi obbiettivi: in questo romanzo, infatti, ha trasmesso con successo la propria disperazione eroica di riuscire a fare qualcosa autonomamente, riuscendo anche a distinguersi come scrittrice e, come una volta disse Edmund Wilson del marito, con un dono di trasformare la parola in qualcosa di iridescente e straordinario\u00bb.\nAnche la produzione pittorica di Zelda \u00e8 stata rivalutata. Nonostante l'azione distruttrice della madre di Zelda, che ha distrutto per rabbia gran parte dei quadri, con le tele rimanenti sono state allestite mostre commemorative negli Stati Uniti e in Europa. Secondo il critico Everl Adair, le opere di Zelda fondono svariate influenze, assorbite dalla donna soprattutto dalle tele di Vincent van Gogh e Georgia O'Keeffe; concluse che \u00abquesti disegni sono il lavoro di una donna talentuosa e visionaria, che \u00e8 riuscita nonostante le circostanze a creare un'interessante collezione - una di quelle che ci invitano a celebrare la vita\u00bb."}
{"id": "2035655", "revid": "1573940", "url": "https://it.wikipedia.org/wiki?curid=2035655", "title": "Arthrolycosidae", "text": "Arthrolycosidae \u00e8 una famiglia di ragni fossili del sottordine Mesothelae.\nEtimologia.\nIl nome deriva dal greco , \"\u00e0rthron\", cio\u00e8 \"articolazione\", \"giuntura\" e , \"lykos\", cio\u00e8 \"lupo\", per la somiglianza, nelle zampe, ai Lycosidae o \"ragni-lupo\", ed il suffisso \"-idae\", che designa l'appartenenza ad una famiglia.\nCaratteristiche.\nSi tratta di una famiglia estinta di ragni primitivi con forti rassomiglianze con i Lycosidae, al suo apice circa 300-250 milioni di anni fa.\nTassonomia.\nA febbraio 2015, di questa famiglia fossile sono noti due generi:"}
{"id": "2035658", "revid": "89688", "url": "https://it.wikipedia.org/wiki?curid=2035658", "title": "Naturalismo (letteratura)", "text": "Il naturalismo \u00e8 una corrente letteraria che nasce in Francia nella seconda met\u00e0 dell'Ottocento come applicazione diretta del pensiero positivista e che si propone di descrivere la realt\u00e0 psicologica e sociale con gli stessi metodi usati nelle scienze naturali.\nEsso riflette in letteratura l'influenza della generale diffusione del pensiero scientifico, che basa la conoscenza sull'osservazione, sulla sperimentazione e sulla verifica.\nLo scrittore cerca di esprimere la realt\u00e0 nel modo pi\u00f9 oggettivo ed impersonale possibile, lasciando alle cose e ai fatti stessi narrati, la descrizione del compito di denunciare lo stato della situazione sociale, evidenziando il degrado e le ingiustizie della societ\u00e0. \nGli scrittori naturalisti abbandonano la scelta narrativa del narratore onnisciente, che sa tutto dei personaggi e che racconta la storia in terza persona, comune nel romanzo realista, sostituendola con una voce narrante che assiste ai fenomeni descritti, cos\u00ec come accadono.\nA Taine, filosofo, storico e critico letterario francese, risale la classificazione dei tre fattori che lo scrittore naturalista deve considerare raccontando una vicenda e rappresentando i suoi personaggi: l'ereditariet\u00e0, l'ambiente sociale e l'epoca storica (determinismo).\nI principali due scrittori del naturalismo sono \u00c9mile Zola che rappresenta nelle sue opere il proletariato industriale e Guy de Maupassant che scrive novelle i cui protagonisti sono contadini, modesti impiegati, donne di piacere e militari.\nI fondamenti teorici del naturalismo.\nIl naturalismo si opponeva all'ideologia spiritualistica del periodo romantico per basarsi sulle premesse deterministiche che stavano alla base e l'attenzione dei naturalisti veniva posta su quell'aspetto meccanicistico della societ\u00e0 che sovrastava l'uomo degradandolo e causandogli ogni male.\nIl critico e storico positivista Hippolyte Taine \u00e8 considerato il primo teorico del naturalismo sia per l'uso del termine stesso, che venne da lui usato in un saggio dedicato a Honor\u00e9 de Balzac e pubblicato sul \"Journal des d\u00e9bats\" nell'anno 1858, sia per aver affermato il concetto che anche in letteratura sia possibile trattare la realt\u00e0 e pertanto la psicologia umana con la medesima rigorosit\u00e0 utilizzata dal metodo scientifico.\nL'uomo, sosteneva Taine, \u00e8 il risultato di tre elementi, \"\"race\", \"milieu\", \"moment\"\", che corrispondono al fattore ereditario, all'ambiente sociale, al momento storico che \"lo determinano nei suoi tratti psicologici e ne generano il comportamento, sicch\u00e9 anche la virt\u00f9 e il vizio non sono che corpi compositi, scindibili, come lo zucchero e il vetriolo, negli elementi semplici che li costituiscono\".\nOltre al pensiero di Taine tra i fondamenti teorici del Naturalismo vanno ricordati il darwinismo sociale, basato sull'evoluzionismo e la selezione naturale, nonch\u00e9 le idee del sociologo e filosofo \u00c9mile Durkheim per il quale la \"coscienza collettiva\" determina le azioni dei singoli. Di conseguenza, per Durkheim, l'individuo \u00e8 generato dalla societ\u00e0.\nHonor\u00e9 de Balzac.\nHonor\u00e9 de Balzac, precursore del naturalismo francese, nel 1842, gi\u00e0 nella prefazione al suo ciclo narrativo \"La Com\u00e9die humaine\", nello stabilire i canoni delle future tendenze realiste, aveva scritto che \"... il romanziere deve ispirarsi alla vita contemporanea, studiando l'uomo quale appare nella societ\u00e0 e aveva rappresentato la societ\u00e0 capitalistica, con un nuovo interesse per il fattore economico, di cui aveva messo in rilievo l'importanza predominante nei rapporti fra gli uomini, tenendosi vicino anche nel linguaggio e nello stile alla realt\u00e0 del mondo rappresentato\". Pertanto, aggiunge il Pazzaglia, \"Procedendo su questa linea e rafforzandola con le idee positivistiche, il naturalismo si era proposto uno studio scientifico della societ\u00e0 e della psicologia dell'uomo, rigettando ogni idealismo e studiando di preferenza i ceti pi\u00f9 umili, che, per le loro reazioni psicologiche elementari, meglio sembravano prestarsi a un'analisi scientifica oggettiva\".\nGustave Flaubert.\nLo scrittore che i naturalisti indicheranno come loro maestro sar\u00e0 Gustave Flaubert, autore di \"Madame Bovary\" (1857), per la sua teoria dell'impersonalit\u00e0 che fa largo uso del \"discorso indiretto libero\". Flaubert, con i suoi romanzi, aveva impresso una svolta radicale alla tradizione del realismo romantico. Nel 1857, a proposito della sua teoria dell'impersonalit\u00e0, scriver\u00e0: \"\"L'artista deve essere nella sua opera come Dio nella creazione, invisibile e onnipotente, s\u00ec che lo si senta ovunque, ma non lo si veda mai. E poi l'Arte deve innalzarsi al di sopra dei sentimenti personali e delle suscettibilit\u00e0 nervose. \u00c8 ormai tempo di darle, mediante un metodo implacabile, la precisione delle scienze fisiche\".\" Flaubert porta in letteratura un sarcasmo che investe tutte le strutture tradizionali della societ\u00e0 perbenista e ipocrita.\n\u00c9mile Zola.\nAl metodo di Flaubert si rif\u00e0 la scuola naturalistica di \u00c9mile Zola che, come scrive De Sanctis, \u00e8 \"\"L'artista di questa scuola. \u00c8 lui, che, pur combattendo ogni tendenza convenzionale dell'arte, e atteggiandosi a novatore, ripiglia le tradizioni, e non distrugge, ma compie il romanzo psicologico e storico assorbendolo e realizzandolo ancor pi\u00f9 nel suo romanzo fisiologico... il suo romanzo \u00e8 dunque uno studio pi\u00f9 acuto e pi\u00f9 compiuto dell'uomo, a base fisiologica\".\"\nSe la critica tradizionale aveva fatto una precisa distinzione tra Zola come romanziere e Zola come teorizzatore, oggi gli studiosi, nel rivalutare il lavoro critico e teorico dello scrittore hanno saputo dimostrare che fra la parte programmatica e quella artistica vi \u00e8 una forte connessione.\nNel saggio su \"Il romanzo sperimentale\" (\"Le roman exp\u00e9rimental\") che raccoglie gli scritti teorici di Zola pubblicato nel 1880 e che viene considerato l'unico Manifesto del naturalismo, egli definisce il romanzo \"una conseguenza dell'evoluzione scientifica del secolo; esso \u00e8, in una parola, la letteratura della nostra et\u00e0 scientifica, come la letteratura classica e romantica corrispondeva a un'et\u00e0 di scolastica e di teologia\" e aggiunge che \"Il romanziere muove alla ricerca di una verit\u00e0... \u00c8 innegabile che il romanzo naturalista, quale ora lo intendiamo, sia un vero e proprio esperimento che il romanziere compie sull'uomo, con l'aiuto dell'osservatore\". Nel Saggio di apertura di quest'opera troviamo il programma letterario dello scrittore che, in sintesi, conferisce una serie di regole che caratterizzano un romanziere:Il romanziere deve far proprio il metodo sperimentale e deve applicarlo ai fenomeni della societ\u00e0, deve poi scrutare scrupolosamente i personaggi principali dei racconti e collocarli in contesti ambientali precisi. Infine un romanziere, deve rispettare i canoni dell'impersonalit\u00e0 secondo cui nei romanzi, non devono trasparire i sentimenti dello scrittore, che deve tenersi fuori dal racconto.\nI fratelli Goncourt.\nTra gli esponenti del naturalismo vanno considerati i fratelli Edmond de Goncourt e Jules de Goncourt autori del romanzo \"Le due vite di Germinie Lacerteux\" pubblicato nel 1865 che si ispirava ad una vicenda vissuta e che venne classificato come il primo esempio di romanzo-documento e di romanzo vero. Nella prefazione alla prima edizione gli autori, rivolgendosi ad un ipotetico pubblico abituato ai romanzi falsi, scrivono \"... questo \u00e8 un romanzo vero... Ed ora questo libro venga pure calunniato: poco importa. Oggi che il Romanzo si allarga e ingrandisce, e comincia ad essere la grande forma seria, appassionata, viva, dello studio letterario e della ricerca sociale, oggi che esso diventa, attraverso l'analisi e la ricerca psicologica, la Storia morale contemporanea, oggi che il Romanzo s'\u00e8 imposto gli studi e i compiti della scienza, pu\u00f2 rivendicarne la libert\u00e0 e l'indipendenza. Ricerchi dunque l'Arte e la Verit\u00e0; mostri miserie tali da imprimersi nella memoria dei benestanti di Parigi; faccia vedere alla gente della buona societ\u00e0... la sofferenza umana, presente e viva\".\nLa poetica naturalista.\nLa poetica naturalistica deriva dalla concezione deterministica della vita e dell'uomo e il romanzo non \u00e8 altro che una piccola parte di vita analizzata con il metodo delle scienze sia naturali che sociologiche.\nI principi della teoria del romanzo sperimentale furono comunque fissati da \u00c9mile Zola in due punti fondamentali secondo i quali lo scrittore:\nI temi della narrativa naturalista.\nI temi preferiti della narrativa naturalista furono anti-idealistici e anti-romantici, in modo che la narrazione portasse con s\u00e9 una forte carica di denuncia sociale che doveva risultare dalla descrizione scientifica ed obiettiva dei fatti.\nTra i temi principali vi erano dunque:"}
{"id": "2035661", "revid": "958185", "url": "https://it.wikipedia.org/wiki?curid=2035661", "title": "Neuroprotesi", "text": "Le neuroprotesi sono dispositivi artificiali in grado di sostituire o migliorare specifiche funzioni del sistema nervoso. La disciplina che si occupa della progettazione e lo sviluppo di tali dispositivi \u00e8 l'Ingegneria Biomedica, attraverso le competenze, in termini di comprensione dei fenomeni di funzionamento del sistema nervoso provenienti dalle Neuroscienze. \nLa neuroprotesi pi\u00f9 diffusa nel mondo \u00e8 l'impianto cocleare, detto anche \"orecchio bionico\": da una ricerca del 2006, si stima che circa 100.000 impianti cocleari vengano utilizzati nel mondo.\nStoria.\nIl primo impianto cocleare fu sviluppato nel 1957. Altre neuroprotesi di utilizzo comune sono le protesi motorie per la gestione del 'piede cadente', un segno spesso associato alla presenza di emiparesi, e gli impianti a carico del sistema lombare anteriore per facilitare l'alzata da una sedia . Gli stessi dispositivi di stimolazione elettrica funzionale possono essere visti come neuroprotesi.\nPer quanto riguarda l'impianto di elettrodi per la stimolazione cerebrale, il problema principale \u00e8 associato all'affidabilit\u00e0 nel posizionamento degli elettrodi. Tali difficolt\u00e0 sono state parzialmente superate utilizzando terminali come quelli utilizzati per la stimolazione cerebrale profonda, un trattamento che viene usato tipicamente per trattare il tremore.\nProtesi sensoriali.\nProtesi visive.\nI primi esperimenti compiuti dai ricercatori attorno al 1940 venivano effettuati provando a stimolare elettricamente la corteccia visiva di soggetti non vedenti. In questo modo, si forniva ad essi la sensazione di stimolazioni visive attraverso la eccitazione di fosfeni. Questo approccio \u00e8 stato approfondito negli anni successivi, utilizzando elettrodi a filo ultrasottile. Le protesi visive realizzate con questo approccio sono chiamate impianti visivi corticali.\nProtesi uditive.\nL'impianto cocleare, o orecchio bionico, \u00e8 un dispositivo impiantabile che fornisce al paziente una sensazione acustica per pazienti ipo-udenti o non udenti. Diversamente dagli ausili per l'udito, un impianto cocleare non amplifica il suono, ma stimola direttamente il nervo acustico nella coclea, utilizzando impulsi elettrici. Per fare questo, un impianto cocleare `e composto da un microfono, un microprocessore per l'elaborazione del suono, ed un trasmettitore.\nProtesi per il sollievo del dolore.\nAttraverso la stimolazione della colonna dorsale su zone dedicate attraverso un generatore di impulsi impiantato, il paziente avverte una sensazione di formicolio che altera e diminuisce la percezione del dolore, \nProtesi motorie.\nI dispositivi che migliorano le funzioni del Sistema nervoso autonomo includono la stimolazione della radice sacrale anteriore per il controllo della vescica, la stimolazione elettrica funzionale, e la stimolazione della radice anteriore lombare.\nProtesi motorie per il controllo di movimenti volontari.\nIn questo campo, le neuroprotesi hanno come obiettivo la restituzione delle funzioni associate al movimento volontario, che possono essere compromesse per diverse patologie, come la tetraplegia, e la sclerosi laterale amiotrofica.\nAttraverso l'impianto di microelettrodi sullo scalpo, \u00e8 ad oggi possibile effettuare semplici funzioni cognitive quali muovere un cursore sullo schermo, o dare risposte binarie specifiche.\nPer quanto riguarda l'utilizzo di tale informazione per l'esecuzione di movimenti, i ricercatori ad oggi sono interessati all'integrazione tra il campo delle Neuroprotesi e la Robotica per sviluppare sistemi ibridi che possano essere comandati attraverso le informazioni raccolte a livello del cervello, ad esempio arti robotici o \"macchine da indossare\" come l'esoscheletro. \nPer fare questo, spesso si sfruttano alias delle intenzioni motorie, poich\u00e9 pi\u00f9 semplici da decodificare.\nProtesi sensorimotorie.\nIn questo caso, le neuroprotesi hanno il duplice obiettivo di raccogliere informazioni sensoriali eventualmente compromesse attraverso sensori, da utilizzare come input per un sistema di elaborazione in grado di decodificare tale informazione per l'attuazione. In questo senso, nel 2002, un impianto fu interfacciato direttamente con le fibre del nervo mediano del ricercatore Kevin Warwick, per comandare un braccio robotico in grado di simulare le azioni del braccio di Warwick, e fornire quindi una sensazione tattile attraverso l'impianto stesso. \nProtesi cognitive.\nUna terza classe di neuroprotesi \u00e8 quella delle protesi cognitive , in cui il dispositivo prova a restituire funzioni cognitive sostituendo, a livello funzionale, aree del cervello che siano state compromesse."}
{"id": "2035663", "revid": "1745361", "url": "https://it.wikipedia.org/wiki?curid=2035663", "title": "Odet-Cascadec-Bollor\u00e9", "text": "OCB, \u00e8 una marca di cartine da rollaggio (lunghe e corte). Il nome \u00e8 un acronimo per Odet-Cascadec-Bollor\u00e9.\nStoria.\nNel 1987 Vincent Bollor\u00e9, pronipote del fondatore, riacquista da un concorrente la societ\u00e0 JOB di Perpignan, creando la Bollor\u00e9 Technologies. Nel 2000 l'81% della societ\u00e0 \u00e8 stato venduto al suo principale cliente statunitense, Don Levin, che cambia il nome in \"Republic Technologies\". La societ\u00e0 appartiene al gruppo internazionale Republic, con sede a Chicago negli Stati Uniti. La fabbricazione della carta da sigarette prosegue nella fabbrica di Perpignan. Nel 2006 Bollor\u00e9 vende alla Don Levin anche il restante 19% della societ\u00e0.\nNel 1996 sono girate delle voci secondo le quali il marchio OCB sarebbe appartenuto a Jean Marie Le Pen, o al suo partito, il Fronte Nazionale, ovvero che egli ne sarebbe stato azionista, o ancora che l'OCB avrebbe finanziato il Fronte Nazionale. Il gruppo Bollor\u00e9, dopo aver inizialmente ignorato le voci, rispose nel 1997 con una pubblicit\u00e0 che aveva come protagonista un indossatore di colore, incompatibile con l'ideologia del partito. La voce era ancora presente nel 2009. In effetti l'ex presidente della societ\u00e0, Vincent Bollor\u00e9, \u00e8 invece vicino all'UMP di Nicolas Sarkozy."}
{"id": "2035664", "revid": "71433", "url": "https://it.wikipedia.org/wiki?curid=2035664", "title": "Birth of a Nation", "text": ""}
{"id": "2035665", "revid": "207432", "url": "https://it.wikipedia.org/wiki?curid=2035665", "title": "Quincy, M.E.", "text": ""}
{"id": "2035666", "revid": "207432", "url": "https://it.wikipedia.org/wiki?curid=2035666", "title": "Quincy, ME", "text": ""}
{"id": "2035667", "revid": "1543377", "url": "https://it.wikipedia.org/wiki?curid=2035667", "title": "Jim Rogers", "text": "Biografia.\nJim Rogers, all'anagrafe James Beeland Rogers, nacque a Baltimora (Maryland), e crebbe nella citt\u00e0 di Demopolis, dove a cinque anni inizi\u00f2 la sua prima attivit\u00e0, vendendo bottiglie di acqua alle partite di baseball. Nel 1964, dopo aver ottenuto il Bachelor alla Yale University, ottiene il suo primo lavoro a Wall Street, alla \"Dominick &amp; Dominick\". Due anni dopo ottiene anche il \"Master's Degree\" (corrispondente alla nostra laurea magistrale) alla Oxford University. Dopo il periodo di studio, Rogers torna negli Stati Uniti dove svolge il servizio di leva per alcuni anni.\nNel 1970 Rogers venne assunto alla \"Arnhold &amp; S. Bleichroeder\", dove conobbe George Soros. Nello stesso anno i due crearono la \"Quantum Fund\", diventata in breve tempo una delle aziende pi\u00f9 importanti al mondo del settore finanziario. Nel 1980 Jim decise di ritirarsi, e di girare la Cina in motocicletta, per poi tornare negli Stati Uniti, dove divenne docente di finanza alla \"Columbia Business School\" di New York.\nTra il 1989 ed il 1990 \u00e8 stato il conduttore di due programmi televisivi, \"The Dreyfus Roundtable\" e \"The Profit Motive with Jim Rogers\". Dal 1990 al 1992 ha effettuato un altro giro in motocicletta, questa volta non nella sola Cina, ma in tutti i sei i continenti, percorrendo circa 160.000\u00a0km ed entrando nel Guinness dei primati.\nNel 1998 Rogers cre\u00f2 il \"Rogers International Commodity Index\", facente riferimento al mercato delle commodities.\nTra il 1\u00ba gennaio 1999 ed il 1\u00ba maggio 2002 Jim Rogers segn\u00f2 un altro record del mondo, percorrendo 245.000\u00a0km in oltre 110 paesi, insieme alla moglie Paige Parker. Questo viaggio inizi\u00f2 in Islanda, in occasione del millesimo anniversario del viaggio in America di Leifr Eir\u00edksson. Il 5 gennaio 2002 tornarono a New York, nella loro casa di Manhattan. Questa esperienza pose le basi per la stesura di \"Adventure Capitalist\".\nTornato in America, Rogers diviene ospite fisso di \"Cavuto on Business\", un programma di analisi finanziaria trasmesso da Fox News. Nel 2003 ha avuto una figlia, chiamata Happy (\"felice\" in italiano). Nel 2005 scrive \"Hot Commodities: How Anyone Can Invest Profitably in the World's Best Market\"; in questo libro Jim descrive come le commodities siano diventate uno dei migliori investimenti al mondo, soprattutto nel medio e lungo periodo.\nNel settembre 2007 Rogers lascia la sua occupazione, con una buonuscita di 15 milioni di dollari, e si trasferisce a Singapore, perch\u00e9 ritiene il mercato asiatico potenzialmente il maggiore al mondo.\nIn merito alla recente crisi finanziaria Rogers ha dichiarato pi\u00f9 volte che la colpa principale \u00e8 delle banche centrali, ed in particolar modo della Federal Reserve, sostenendo come la cura migliore per il futuro sia abolirle, e far fallire le banche, invece di salvarle attraverso nazionalizzazioni, pronosticando inoltre un \"olocausto inflazionistico\" (vedi iperinflazione) per il prossimo futuro. Oltre a queste dichiarazioni, nel gennaio 2009, rilascia un'intervista dove dichiara: \"Vi consiglio urgentemente di vendere tutte le sterline che avete. \u00c8 finita. Odio dirlo, ma non metterei pi\u00f9 denaro nel Regno Unito\", pronosticando un crollo futuro della moneta britannica."}
{"id": "2035668", "revid": "767487", "url": "https://it.wikipedia.org/wiki?curid=2035668", "title": "Microscopio invertito", "text": "Il microscopio invertito \u00e8 un microscopio con la sorgente di luce ed il condensatore posti in alto, al di sopra del tavolino portaoggetti, mentre gli obiettivi e la torretta si trovano al di sotto del tavolino portaoggetti.\nUsi.\nIl microscopio invertito \u00e8 utilizzato per osservare cellule viventi o organismi al fondo di un grande contenitore (ad esempio, una coltura di tessuti in una apposita fiasca) in condizioni naturali difficilmente realizzabili con un normale vetrino utilizzato con un microscopio convenzionale. Questo microscopio \u00e8 in genere equipaggiato di un dispositivo per il contrasto di fase per andare ad osservare le cellule mantenute in vita nelle colture in vitro; infatti tramite la microscopia a contrasto di fase si evita l'utilizzo di coloranti e fissativi non utilizzabili nelle tecniche di coltura cellulare e tissutale.\n\u00c8 il tipo di microscopio pi\u00f9 utilizzato nelle tecniche di micromanipolazione in abbinamento con un apposito micromanipolatore."}
{"id": "2035670", "revid": "174925", "url": "https://it.wikipedia.org/wiki?curid=2035670", "title": "Battaglia di Lepanto (429 a.C.)", "text": ""}
{"id": "2035678", "revid": "92723", "url": "https://it.wikipedia.org/wiki?curid=2035678", "title": "San Palladio", "text": "\u00c8 ricordato per la sua fermezza e dedizione nella predicazione. Tanto era il suo zelo nel predicare da rendere la Chiesa cattolica forte anche in terre lontane da Roma.\nLa citt\u00e0 dove mor\u00ec, Fordoun, si trova ad appena 15\u00a0km da Aberdeen. Il suo corpo fu conservato con grande devozione dalla gente di Fordoun fino al 1409, data in cui l'arcivescovo di Aberdeen trasl\u00f2 il corpo del santo nella propria citt\u00e0 in un sarcofago rifinito con oro e diamanti. \nSi festeggia la sua ricorrenza il 6 luglio."}
{"id": "2035681", "revid": "113757", "url": "https://it.wikipedia.org/wiki?curid=2035681", "title": "Bizet", "text": ""}
{"id": "2035685", "revid": "767487", "url": "https://it.wikipedia.org/wiki?curid=2035685", "title": "Giardino botanico Mar i Murtra", "text": "Il giardino botanico Marimurtra \u00e8 considerato il pi\u00f9 importante giardino botanico del Mediterraneo, con circa 16 ettari di estensione. Il giardino si trova nella citt\u00e0 di Blanes, in Catalogna, Spagna.\nIl giardino si distingue per l'abbondanza di cactus e di vegetazione mediterranea e al suo interno \u00e8 possibile osservare diverse tipologie di giardini: subtropicale, temperato, mediterraneo, godendo nel contempo di un panorama eccezionale della Costa Brava.\nLe piante sono raggruppate in sezioni separate:"}
{"id": "2035690", "revid": "392652", "url": "https://it.wikipedia.org/wiki?curid=2035690", "title": "Giuseppe Ongania", "text": "\u00c8 stato il pi\u00f9 giovane sindaco di Lecco, in carica quasi ininterrottamente dal 1897 al 1909 (con una pausa nel 1898). Repubblicano fu sospeso per qualche mese dall'incarico da parte del prefetto di Como nel 1900 per avere esposto la bandiera tricolore per il primo maggio sul municipio di Lecco.\nLaureato in ingegneria al Politecnico di Milano nel 1893 fu autore di numerose opere pubbliche (doppio incarico di sindaco committente e di progettista oggi si definirebbe un abuso). Fu lui a progettare l'Ospedale Ghislanzoni e il Palazzo Falck. Svolse anche gli incarichi di consigliere d'amministrazione della Banca Popolare di Lecco, presidente del Teatro della Societ\u00e0 e consigliere provinciale.\nEssendo stato Giuseppe Ongania anche un appassionato alpinista, gli fu dedicata la cresta Ongania sullo Zuccone dei Campelli, nella zona del Resegone.\nA Lecco \u00e8 presente una Via a lui dedicata.\nLa casata Ongania \u00e8 originaria del Monte di Varenna (ora Perledo)."}
{"id": "2035692", "revid": "287204", "url": "https://it.wikipedia.org/wiki?curid=2035692", "title": "Timok", "text": "Il Timok (, in romeno: \"Timoc\", ), detto anche Veliki Timok, \u00e8 un fiume che scorre in direzione sud-nord, affluente di destra del Danubio. Il Timok si trova in Serbia fino al suo sbocco nel Danubio e marca per una lunghezza di oltre 15\u00a0km il confine fra Serbia e Bulgaria.\nIl suo sbocco nel Danubio forma un triangolo fra i tre stati di Serbia, Bulgaria e Romania e rappresenta il punto pi\u00f9 settentrionale della Bulgaria.\nGeografia.\nIl Timok \u00e8 formato dalla confluenza di pi\u00f9 affluenti che portano tutti il nome \"Timok\". Esso inizia con l'affluente orientale \" Trgovi\u0161ki Timok\", che nasce dai contrafforti occidentali dei Monti Balcani da due sorgenti che sgorgano dalla punta del Midschur.\nLa parte finale della confluenza \u00e8 anche chiamata \"Veliki Timok\" (il grande Timok).\nPresso Knja\u017eevac il \"Trgovi\u0161ki Timok\" si unisce con l'affluente di sinistra \"Svrlji\u0161ki Timok\" nel \"Beli Timok\" (Timok bianco) e scorre nuovamente verso nord.\nNella citt\u00e0 di Zaje\u010dar riceve da sinistra le acque del \"Crni Timok\" (Timok nero) per formare cos\u00ec il Timok vero e proprio o \"Veliki Timok\" (grosso Timok).\nPochi chilometri a nord di Zaje\u010dar vi confluisce da Bor il \"Boreka\".\nL'intera lunghezza del fiume ammonta, compresi affluenti, a circa 200\u00a0km, il suo bacino riguarda una superficie di circa 4.630\u00a0km\u00b2. Nel corso inferiore la sua portata media \u00e8 di circa 31\u00a0m\u00b3/s.\nNella parte bassa del corso del Timok vi sono importanti giacimenti di lignite. Il suo corso \u00e8 in gran parte navigabile.\nOnorificenze.\nIl Timok d\u00e0 il nome alla regione Timo\u010dka Krajina, che include anche il suo bacino; inoltre, gli \u00e8 intitolata anche la baia di Timok, sulla Rugged Island, nelle isole Shetland Meridionali (Antartide)"}
{"id": "2035693", "revid": "104485", "url": "https://it.wikipedia.org/wiki?curid=2035693", "title": "Scuola di Brighton", "text": "La scuola di Brighton \u00e8 considerata la prima importante epoca del cinema inglese, attiva nella localit\u00e0 costiera dal 1896 fino alla vigilia della prima guerra mondiale. Ai maestri della scuola di Brighton \u00e8 attribuita la messa a punto di numerosi effetti e soluzioni cinematografiche, che ampliarono le possibilit\u00e0 espressive del cinema e verranno ampiamente riprese in seguito, in particolare da David Wark Griffith che li combin\u00f2 ad arte nel primo film narrativo \"moderno\", \"Nascita di una nazione\" (\"Birth of a Nation\") del 1915.\nCinema inglese delle origini.\nIl cinema inglese delle origini venne a lungo occultato dall'importanza riservata ai francesi ed agli americani, ma fu ricchissimo e portatore di grandi innovazioni. Gi\u00e0 nel precinema ci furono numerosi inglesi protagonisti: Edward Muybridge, fotografo del movimento, Louis Aim\u00e9 Augustin Le Prince, che con un apparecchio a sedici obbiettivi ottenne nel 1888 immagini animate di persone in un giardino (\"Roundhay Garden Scene\") e del Ponte di Leeds, o William Friese-Greene, che film\u00f2 Hyde Park a Londra con dieci immagini al secondo.\nNel 1895 Birt Acres brevett\u00f2 una macchina da presa appena sei settimane dopo la registrazione del brevetto dei Fratelli Lumi\u00e8re e present\u00f2 a Londra il suo primo film, \"Derby at Epsom\", agli inizi del 1896, appena due settimane dopo la storica proiezione parigina dei Lumi\u00e8re (del 28 dicembre 1895). Nel febbraio 1896 Robert William Paul present\u00f2 \"Rough Sea at Dover\" (Tempesta a Dover) e \"Brighton Beach\" (\"Spiaggia di Brighton\").\nLa scuola di Brighton.\nRobert William Paul \u00e8 considerato il padre del cinema inglese. Lui ed altri cineasti creativi (William Friese-Greene, George Albert Smith e James Williamson) erano soliti riunirsi allo Hove Camera Club di Brighton, localit\u00e0 balneare poco distante da Londra. Essi erano dotati di un kinetoscopio di fabbricazione Edison.\nEssi sperimentarono alcune forme narrative ed effetti speciali che ebbero un'importanza fondamentale nello sviluppo del cinema successivo:\nVennero praticati numerosi generi, dal documentario (\"Funeral of Queen Victoria\" di Cecil Hepworth, 1901), alla fiaba (\"The Magic Sword\" di Paul, 1902), al comico, al fantastico, alla \"suspense\" e all'inseguimento. Pionieristica fu anche l'attenzione verso il reale ed i problemi sociali.\nQueste ricerche furono fondamentali per ampliare la gamma delle possibilit\u00e0 espressive del nascente linguaggio cinematografico.\nIl montaggio narrativo.\nLa scuola di Brighton ebbe notevole importanza per la scoperta del montaggio \"narrativo\", cio\u00e8 con un'azione che continuava da un'inquadratura all'altra. Per M\u00e9li\u00e8s, infatti, nel montaggio tra una scena e l'altra c'era sempre un salto temporale (un'\"ellisse\"): ad esempio anche quando un mezzo precipitava dalla luna al mare (\"Viaggio nella luna\", 1902), tre scene mostravano tre fasi diverse della caduta (partenza, met\u00e0 percorso, arrivo) e mai un'azione continua.\nGli inglesi invece iniziarono a sviluppare un'azione su pi\u00f9 inquadrature. Esempio tipico \u00e8 il film \"Extraordinary Cab Accident\" di William Paul (1903), dove un pedone passeggia da una strada all'altra, poi viene investito da un'automobile in corsa, vola in aria e ricade in terra senza farsi niente. Le inquadrature erano girate separatamente e poi raccordate in modo piuttosto goffo e confuso, per\u00f2 sono i primi esempi dell'insorgere del problema della continuit\u00e0 dell'azione, la \"linearizzazione temporale\".\nIl primo piano.\nIl primo piano non aveva dimostrato di essere gradito dal pubblico, che gi\u00e0 con l\"'Irwing-Rice Kiss\" di William Dickson per Thomas Edison (1896) era stato ampiamente criticato per la visione troppo ravvicinata, che evidenziava dettagli non piacevoli.\nGli inglesi per\u00f2 ripresero la tecnica gi\u00e0 nel 1897 (\"Comic Face\"). Williamson us\u00f2 il primissimo piano per un effetto pauroso, in \"The Big Swallow\" del 1901, dove un passante arrabbiato contro l'operatore, si avvicina all'obiettivo fino a coprirlo con la sua bocca: a quel punto si vede un enorme buco nero dove cadono la cinepresa e l'operatore, divorati dal passante, che dopo si riallontana, masticando sereno.\nIl raccordo sull'asse.\nUn primissimo esempio di raccordo sull'asse, cio\u00e8 quel tipo di montaggio che passa dalla figura intera al dettaglio e viceversa restando sullo stesso asse visivo, si trova nel film di George Albert Smith \"Mary Jane's Mishap\": si tratta della storia di una domestica pasticciona e un po' pigra, che si macchia il viso col lucido da scarpe e che per accendere il fuoco riempie i fornelli di petrolio, saltando in aria; per far vedere la faccia macchiata o per far leggere la parola \"paraffin\" sulla tanica usata, la cinepresa si avvicina con uno stacco, inserendo primi piani, e poi torna indietro, sempre con uno stacco: si rompe cos\u00ec l'inquadratura statica della stanza dove \u00e8 ambientata la storia, la visione cinematografica diventa qualcosa di diverso da quella dello spettatore davanti al palcoscenico teatrale.\nRealt\u00e0 e finzione.\nUn'altra novit\u00e0 \u00e8 data dalla mescolanza di scene prese dal vero e scene di finzione. James Williamson in \"Fire!\" (1901) film\u00f2 un vero carro dei pompieri in corsa e un fittizio incendio in una casa.\nInseguimento.\nNacque in Inghilterra anche uno dei temi pi\u00f9 classici della storia del cinema, quello della fuga-inseguimento (in inglese \"chase\"), come nei film \"Daring Daylight Burglary\" (1903) e \"Rescued by Rover\" di Hepworth (1905). L'inseguimento, che \u00e8 un genere popolare ancora ai giorni nostri, ha successo perch\u00e9 sfrutta a pieno quello che \u00e8 da sempre il migliore effetto del cinema, cio\u00e8 il movimento.\nDeclino.\nEntro la prima guerra mondiale Francia, Italia e Stati Uniti si preoccuparono molto dell'aspetto industriale del cinema, tagliando fuori altri paesi quali la stessa Gran Bretagna.\nAlla vigilia del conflitto mondiale i produttori inglesi si limitavano ad adattare i grandi classici teatrali e letterari per il cinema (Shakespeare, Dickens o Walter Scott). La guerra diede il colpo di grazia anche a questa produzione e nel 1920 il paese era gi\u00e0 il miglior cliente delle produzioni americane. Gli stessi talenti inglesi migrarono rapidamente a Hollywood (come l'attore Victor McLaglen) e fino al 1925 non ci fu alcuna ripresa del cinema inglese.\nDifferenze col cinema francese.\nIl cinema inglese delle origini fu molto diverso dal coevo cinema francese, dominato da Georges M\u00e9li\u00e8s. Per M\u00e9li\u00e8s il mondo cinematografico era il teatro dell'impossibile, dell'anarchia, della sovversione giocosa delle leggi della fisica, della logica e della quotidianit\u00e0. Per gli inglesi invece, influenzati dalla morale vittoriana, il cinema \u00e8 sostanzialmente votato all'educazione ed al moralismo, una caratteristica che si trasmetter\u00e0 al cinema americano classico. Le pellicole, per quanto apparentemente utili al solo svago, insegnano a fare attenzione per la strada, mostrano i danni dell'alcolismo, fa vedere i cani che salvano i bambini e i poliziotti che arrestano i ladri.\nIl principio mutuato dalla letteratura di Dickens e dalla stessa fiabistica \u00e8 quelle della lotta contro il male, dell'ordine contro il caos. Si tratta di uno schema elementare a tre fasi (ordine, trasgressione e ripristino dell'ordine) che sta alla base del cinema narrativo."}
{"id": "2035695", "revid": "1516566", "url": "https://it.wikipedia.org/wiki?curid=2035695", "title": "Ermita de Sant Joan", "text": "L'Ermita di Sant Joan \u00e8 un eremo che si trova sul colle che sovrasta la citt\u00e0 di Blanes in Catalogna (Spagna) e che prende il nome dal vicino Castell de Sant Joan, del quale era la cappella.\nDocumentata gi\u00e0 dal XIII secolo, dal XVII secolo diventa centro di pellegrinaggio in onore di san Giovanni Battista. \nL'eremo, cos\u00ec come il castello, \u00e8 stato oggetto di un recente restauro concluso nel 1991."}
{"id": "2035698", "revid": "36426", "url": "https://it.wikipedia.org/wiki?curid=2035698", "title": "Cinema inglese", "text": ""}
{"id": "2035704", "revid": "599013", "url": "https://it.wikipedia.org/wiki?curid=2035704", "title": "Behrang Safari", "text": "Carriera.\nClub.\nArrivato in Svezia all'et\u00e0 di due anni al seguito della famiglia, cresce calcisticamente nelle giovanili del Malm\u00f6 FF con cui dal 2004 al 2008 ottiene 59 presenze con 2 gol in campionato.\nNel 2008 passa al . Nel 2011 passa invece all'Anderlecht con cui gioca 69 partite fino al 2013 con cui ha vinto 2 campionati belgi (2011-2012 e 2012-2013).\nNel 2013 torna al Basilea rimanendovi fino al 2016 e dove in totale nelle sue due esperienze colleziona 158 presenze nel campionato svizzero con un gol all'attivo vincendo ben 4 campionati (2009-2010, 2010-2011, 2013-2014 e 2014-2015) e una Coppa Svizzera (2009-2010).\nA partire dal 1\u00ba luglio 2016 torna ufficialmente ad essere un giocatore del Malm\u00f6 FF, con cui vince il titolo nazionale a fine stagione, successo replicato anche al termine dei campionati 2017 e 2020, dopo il quale si ritira dal calcio professionistico.\nContinua comunque a giocare tornando al Lunds SK, squadra militante nella settima serie svedese in cui aveva iniziato l'attivit\u00e0 calcistica da bambino.\nNazionale.\nEsordisce nel 2008 con la Nazionale della Svezia, disputando 31 partite da l\u00ec al 2013.\nStatistiche.\nPresenze e reti nei club.\n\"Statistiche aggiornate al 6 novembre 2016.\""}
{"id": "2035705", "revid": "1603714", "url": "https://it.wikipedia.org/wiki?curid=2035705", "title": "Casa Thomas", "text": "Casa Thomas \u00e8 un palazzo progettato dall'architetto modernista Llu\u00eds Dom\u00e8nech i Montaner, che si trova al 293 di carrer Mallorca nella citt\u00e0 di Barcellona.\nCostruito su incarico dell'industriale Josep Thomas tra il 1895 e il 1898, originariamente l'edificio doveva ospitare al pianterreno una litografia e al primo piano l'abitazione del proprietario, ma nel 1912 vennero apportati alcuni ampliamenti per opera dell'architetto Francesc Gu\u00e0rdia i Vial che, nel rispetto dello stile originario, aggiunse tre piani e alcune tribune ai lati della facciata."}
{"id": "2035706", "revid": "287204", "url": "https://it.wikipedia.org/wiki?curid=2035706", "title": "Mario Radi\u0107", "text": "Carriera.\nAllenato da Pato Alvarez, \u00e8 passato al tennis professionistico nel 2000 e ha raggiunto il suo miglior piazzamento nel ranking ATP (n\u00b0 141) il 5 agosto 2002, durante una stagione in cui ottenne molti piazzamenti a livello challenger.\nAttualmente risiede a Venezia e frequenta principalmente il circuito dei tornei Open italiani, con qualche sortita nei tornei futures.\nNel 2008 \u00e8 stato tesserato per il Circolo Tennis Gubbio.\nDal 2016 \u00e8 tesserato con il TC Ca' del Moro Lido di Venezia e partecipa al campionato nazionale a squadre di Serie A2.\nAttualmente insegna ai ragazzi del SPORTING CLUB MESTRE.\nRisultati.\nTra i principali risultati ricordiamo:"}
{"id": "2035707", "revid": "921573", "url": "https://it.wikipedia.org/wiki?curid=2035707", "title": "Tomisabur\u014d Wakayama", "text": "Da non confondere con un altro attore, Kinnosuke Yorozuya, che interpretava lo stesso personaggio per\u00f2 nella serie televisiva , nota anche col titolo internazionale \"Lone Wolf and Cub\".\nBiografia.\nNato nel 1929 in una famiglia di attori del teatro Kabuki, segu\u00ec col fratello le orme del padre. Nella giovent\u00f9 divenne anche 4\u00b0 dan e maestro di judo.\nCominci\u00f2 con essere comparsa in film di arti Marziali, e si stima che, nella sua carriera, fra ruoli secondari e principali, abbia fatto fino a 500 apparizioni. Le sue uniche apparizioni in film americani furono in \"Gli orsi vanno in Giappone\" dove interpretava un allenatore di baseball, e in \"Black Rain - Pioggia sporca\" dove interpretava un potente boss della mafia Yakuza contro Michael Douglas.\nMor\u00ec a Kyoto di attacco cardiaco il 2 aprile 1992."}
{"id": "2035708", "revid": "729019", "url": "https://it.wikipedia.org/wiki?curid=2035708", "title": "Ettore Castiglioni", "text": "Biografia.\nEttore Castiglioni nasce a Ruffr\u00e9 in Val di Non nel 1908 da una ricca famiglia milanese. Riconosciuto \"giusto tra le nazioni\".\nLaureato in giurisprudenza, amante della musica, dell'arte e delle montagne, diviene uno dei pi\u00f9 forti alpinisti del periodo tra le due Guerre. A soli 15 anni d'et\u00e0 scala per la prima volta sulle Dolomiti e la sua passione per le scalate lo porta ad aprire pi\u00f9 di 200 nuove vie nell'intero arco alpino.\nPortatore di un ideale alpinistico v\u00f2lto non tanto alla ricerca della difficolt\u00e0 pura, quanto all'esplorazione dei gruppi montuosi quale studioso estremamente pignolo e scrittore di guide di valore riconosciuto, e ricercatore dell'ascensione alpinistica intesa come momento estetico, apr\u00ec numerosissime vie anche di difficolt\u00e0 non elevate, con diversi compagni .\nLe imprese vere e proprie le effettua per\u00f2 assieme a compagni fidati. Il primo \u00e8 Celso Gilberti, con cui sale lo spigolo Ovest della Presolana nell'ottobre del 1930 (assieme a Vitale Bramani) e la difficile via sulla parete nord-ovest della cima Busazza nell'agosto del 1931. Nel 1933 trova un compagno ideale in Bruno Detassis, con il quale compie molte salite importanti. Nell'estate del 1933 i due aprono molte vie nelle Dolomiti di Brenta, come la nord del Dos di Dalun e la diretta della neo-battezzata Torre Gilberti.\nNel 1937 partecipa ad una spedizione alpinistica in Patagonia guidata da Aldo Bonacossa e nello stesso anno conquista la parete nord-ovest del Pizzo Badile in cordata con Vitale Bramani (con cui ha gi\u00e0 salito e salir\u00e0 diverse vie, come la sud della Cima Brenta Occidentale).\nScrive per il CAI/TCI parecchie guide alpinistiche ed escursionistiche: Pale di San Martino; Gruppo dei Feruc; Alpi Feltrine; Odle, Sella, Marmolada; Dolomiti di Brenta; Alpi Carniche.\n\u00c8 considerato uno tra i migliori alpinisti italiani, nel 1936 fu decorato della medaglia d'oro al merito alpinistico.\nLa Resistenza.\nNel 1942 viene richiamato alle armi e, come sottotenente degli alpini, \u00e8 istruttore presso la scuola militare alpina di Aosta. Dopo l'armistizio dell'8 settembre 1943, aderisce alla resistenza e al CLN.\nCon un gruppo di ex-commilitoni organizza un gruppo partigiano in una malga sull'Alpe Berio in Valpelline. La posizione strategica a ridosso del confine italo-svizzero e l'esperienza alpinistica del gruppo permise di mettere in salvo oltre confine centinaia di antifascisti, tra i quali Luigi Einaudi, ed ebrei perseguitati dalle leggi razziali fasciste.\nPer il sostentamento e l'autofinanziamento, il gruppo di Castiglioni contrabbandava con le guardie svizzere forme di formaggio. In questo modo risultava anche pi\u00f9 facile far attraversare la frontiera ai fuggiaschi. In una di queste operazioni Castiglioni fu per\u00f2 arrestato sul confine Svizzero ed accusato di spionaggio e contrabbando. Dopo una reclusione nelle carceri del Vallese per cinque settimane venne rimpatriato, ma ormai il territorio svizzero gli era vietato.\nRientrato in Italia cerca di ricostruire un gruppo come quello del Berio. Forse proprio per questo motivo torna clandestinamente in Svizzera sotto falso nome, ma viene arrestato. Privato degli scarponi da montagna, della giacca a vento, dei pantaloni e degli sci, \u00e8 trattenuto nell'Hotel Longhin a Maloja. Il 12 marzo 1944 fugge verso l'Italia e vestito di una coperta, lenzuola e senza scarpe, tenta di scendere attraverso il Passo del Forno verso la Valmalenco. Privo per\u00f2 di indumenti adatti, si accascia sfinito sulla neve e muore assiderato pochi metri dopo il confine di Stato. (il luogo \u00e8 stato recentemente identificato e confermato, grazie a una foto storica, a quota 2600\u00a0m, ).\n\u00c8 sepolto a Tregnago (Verona) dove la famiglia possiede una villa (Villa Adelia) all'epoca utilizzata da Castiglioni per i suoi soggiorni e per scrivere alcune delle sue guide alpinistiche. La locale sezione del Club alpino italiano, costituita nel 1999, \u00e8 a lui intitolata.\nAscensioni.\nDi seguito sono elencate alcune tra le pi\u00f9 significative prime ascensioni di Ettore Castiglioni:\nScritti.\nEttore Castiglioni fu autore di numerose guide alpinistiche."}
{"id": "2035710", "revid": "131358", "url": "https://it.wikipedia.org/wiki?curid=2035710", "title": "TJ Zbrojovka Brno", "text": ""}
{"id": "2035712", "revid": "228587", "url": "https://it.wikipedia.org/wiki?curid=2035712", "title": "Phylon", "text": "Il phylon \u00e8 un materiale plastico, leggero e resistente, usato soprattutto nell'industria calzaturiera per la fabbricazione di suole o di solette per scarpe sportive o sandali. Il nome \u00e8 utilizzato da alcune industrie come la Nike ed altre.\nSi realizza con \"pellet\" di schiuma di EVA ottenuta con iniezione di aria compressa (IP). Le particelle vengono prima compresse, poi espanse col calore e infine raffreddate in panetti. I panetti possono essere scolpiti o modellati.\nPer suole e solette il raffreddamento \u00e8 effettuato con l'uso di stampi o di suole che fungono da stampo, in modo da avere panetti di forma gi\u00e0 idonea per ridurre al minimo gli scarti di lavorazione. Di grande utilizzo presso le industrie della Cina, al 2004 i macchinari per la lavorazione di questo materiale provenivano principalmente dall'Italia, dalla Germania e dalla Corea del Sud.\nRispetto all'IP, il phylon ha maggiore densit\u00e0 (200~250 kgm-3, contro un 170~220 kgm-3 dell'IP), ma anche un maggiore scarto di lavorazione (&gt;50%, contro &lt;10%) che nel 2003 portava il costo medio di realizzazione di una soletta da 1,80 a 2,00 dollari USA, contro gli 1,20~1,40 $ USA dell'IP; nella manifattura calzaturiera, infatti, il phylon \u00e8 pi\u00f9 caro e innalza il costo finale della produzione della calzatura di circa un 20% rispetto ad altri materiali. Tuttavia, nel periodo 1996-1998 il phylon era usato per il 54% delle solette, contro il 13% dell'IP.."}
{"id": "2035723", "revid": "729019", "url": "https://it.wikipedia.org/wiki?curid=2035723", "title": "Luca Martin", "text": "Biografia.\nCresciuto rugbisticamente nel Petrarca, squadra della sua citt\u00e0 natale, Martin debutt\u00f2 con tale club in campionato, e con esso rimase fino al 1998; nel Petrarca si mise in luce anche a livello nazionale, s\u00ec da indurre il C.T. Georges Coste a convocarlo in azzurro per la Coppa Latina 1997.\nNel 1998 si trasfer\u00ec in Francia, al B\u00e8gles, e sulla Gironda rimase due stagioni; nel 1999 fece parte della spedizione italiana alla Coppa del Mondo in Galles, nel corso della quale disput\u00f2 un solo incontro, con l'.\nAl Northampton dal 2000, rimase nel club inglese fino al gennaio 2002, quando si trasfer\u00ec al Bedford fino a fine stagione, dopodich\u00e9 torn\u00f2 in Italia, al Rovigo.\nIn Nazionale prese parte alle prime tre edizioni del Sei Nazioni, dal 2000 al 2002, edizione nel corso della quale disput\u00f2 anche il suo ultimo incontro nel XV azzurro, contro la .\nLe successive presenze internazionali di Martin hanno riguardato l'Italia Seven, della quale fu capitano fino al 2005.\nNel 2006 torn\u00f2 al Petrarca, in cui disput\u00f2 30 incontri totali in due stagioni di Super 10.\nNella stagione 2008-09 ha militato come giocatore / allenatore nel Roccia, formazione di Rubano in provincia di Padova; smessa l'attivit\u00e0 da giocatore, dal 2009 \u00e8 il C.T. della Nazionale a sette."}
{"id": "2035724", "revid": "287204", "url": "https://it.wikipedia.org/wiki?curid=2035724", "title": "Il cielo, la terra e quel che sta nel mezzo", "text": "Il cielo, la terra e quel che sta nel mezzo \u00e8 un romanzo della scrittrice statunitense Marlo Morgan.\nTrama.\nNegli anni venti, in Australia, due gemelli aborigeni vengono strappati alla nascita alla loro famiglia d'origine e separati: il maschio, Geoff, crescer\u00e0 in una fattoria e verr\u00e0 successivamente adottato, mentre la femmina, Beatrice, verr\u00e0 mandata in un orfanotrofio gestito da suore dove rester\u00e0 fino ai sedici anni.\nUn giorno, Beatrice decide di andare alla ricerca delle sue origini e, abbandonato il lavoro, si mette in viaggio verso nord..."}
{"id": "2035733", "revid": "92723", "url": "https://it.wikipedia.org/wiki?curid=2035733", "title": "Sant'Idelfonso", "text": ""}
{"id": "2035735", "revid": "174925", "url": "https://it.wikipedia.org/wiki?curid=2035735", "title": "Lattante", "text": ""}
{"id": "2035737", "revid": "1700659", "url": "https://it.wikipedia.org/wiki?curid=2035737", "title": "Darrell Jackson", "text": "Carriera professionistica.\nAl debutto come rookie \"stagione 2000\" ha giocato 16 partite di cui 9 da titolare facendo 53 ricezioni per 713 yard con 6 touchdown e 2 fumble entrambi persi, una corsa perdendo una iarda, e un fumble recuperato per 18 yard.\nNel 2\u00ba anno \"stagione 2001\" ha giocato 16 partite tutte da titolare facendo 70 ricezioni per 1081 yard con 8 touchdown, una corsa per 9 yard ed 3 tackle da solo.\nNel 3\u00ba anno \"stagione 2002\" ha giocato 13 partite tutte da titolare facendo 62 ricezioni per 877 yard con 4 touchown e 2 fumble, 3 corse per 3 yard, 4 ritorni su punt per 32 yard con un fumble, un tackle da solo, 3 fumble in totale perdendone 2.\nNel 4\u00ba anno \"stagione 2003\" ha giocato 16 partite tutte da titolare facendo 68 ricezioni per 1137 yard con 9 touchdown e un fumble perso ed un tackle da solo.\nNel 5\u00ba anno \"stagione 2004\" ha giocato 16 partite tutte da titolare facendo 87 ricezioni per 1199 yard con 7 touchdown e 2 fumble di cui uno perso ed un tackle da solo.\nNel 6\u00ba anno \"stagione 2005\" ha giocato 6 partite tutte da titolare facendo 38 ricezioni per 482 yard con 3 touchdown, una corsa per 7 yard e arrivando fino al Super Bowl XL, perso contro i Pittsburgh Steelers.\nNel 7\u00ba anno \"stagione 2006\" ha giocato 13 partite tutte da titolare facendo 63 ricezioni per 956 yard con 10 touchdown\"record personale\" e un fumble , infine 5 tackle\"record personale\" da solo.\nNell'8\u00ba anno \"stagione 2007\" \u00e8 passato ai \"49ers\" ed ha giocato 15 partite tutte da titolare facendo 46 ricezioni per 497 yard con 3 touchdown e un fumble poi recuperato, un tackle da solo ed un altro fumble recuperato.\nNel 9\u00ba anno \"stagione 2008\" \u00e8 passato ai \"Broncos\" dove ha giocato 12 partite di cui 2 da titolare facendo 12 ricezioni per 190 yard con un touchdown e un tackle da solo. A fine stagione si \u00e8 ritirato dal football professionistico."}
{"id": "2035738", "revid": "7969", "url": "https://it.wikipedia.org/wiki?curid=2035738", "title": "Coppa Mitropa 1969", "text": ""}
{"id": "2035740", "revid": "38275", "url": "https://it.wikipedia.org/wiki?curid=2035740", "title": "Jean Baptiste Vaquette de Gribeauval", "text": ""}
{"id": "2035743", "revid": "33751", "url": "https://it.wikipedia.org/wiki?curid=2035743", "title": "Premier League (Hong Kong)", "text": "La Premier League (in cinese \u9999\u6e2f\u7532\u7d44\u806f\u8cfd, \"Lega uno di Hong Kong\", ) \u00e8 la massima divisione del campionato di calcio di Hong Kong. \u00c8 organizzata dalla Federazione calcistica di Hong Kong.\nLe squadre di questo campionato disputano la Coppa di Lega di Hong Kong.\nFormula.\nLa formula del campionato prevede la disputa di un girone all'italiana con partite di andata e ritorno tra le 8 squadre. Al termine della stagione, la prima classificata viene proclamata campione di Hong Kong e si qualifica per la Coppa dell'AFC, unitamente alla vincitrice del Senior Shield.\nLe ultime due classificate retrocedono in Hong Kong Second Division League.\nTitoli per squadra.\nDa notare che la HKFA riconosce come ufficiali solo i titoli assegnati a partire dalla propria ricostituzione nel 1945."}
{"id": "2035750", "revid": "380654", "url": "https://it.wikipedia.org/wiki?curid=2035750", "title": "WWF The Music, Vol. 3", "text": "WWF The Music, Vol. 3 \u00e8 un album musicale pubblicato nel 1998. Contiene alcune delle musiche d'ingresso dei Wrestler della WWF (attuale WWE) di quell'anno, ed \u00e8 il primo album ad avere il logo della WWF personalizzato sulla copertina."}
{"id": "2035754", "revid": "6923", "url": "https://it.wikipedia.org/wiki?curid=2035754", "title": "Marko Perovi\u0107 (1984)", "text": ""}
{"id": "2035755", "revid": "648716", "url": "https://it.wikipedia.org/wiki?curid=2035755", "title": "Dischezia infantile", "text": " \nPer Dischezia in campo medico, si intende la difficolt\u00e0 che si ritrova nei bambini nei primi mesi di vita ad emettere feci.\nEpidemiologia.\nI bambini oggetto di tale disturbo hanno un'et\u00e0 inferiore ai 6 mesi.\nEsami.\nViene diagnosticato dopo un'attenta anamnesi, dove devono rispettare i criteri di Roma III, ovvero il bambino deve piangere e sforzarsi per 10 minuti prima di defecare per trovarsi di fronte tale disturbo.\nEziologia.\nIl disturbo \u00e8 dovuto ad un'incapacit\u00e0 di controllare e coordinare i muscoli che servono per l'atto.\nTerapia.\nSi risolve spontaneamente, senza l'impiego di possibili farmaci che potrebbero aiutare il bambino come i lassativi. "}
{"id": "2035757", "revid": "767487", "url": "https://it.wikipedia.org/wiki?curid=2035757", "title": "Selvin Young", "text": "Carriera professionistica.\nDenver Broncos.\nAl debutto come rookie nella stagione 2007 ha giocato 15 partite di cui 8 da titolare, correndo 140 volte per 729 yard (record personale) con un touchdown e un fumble, 35 ricezioni per 231 yard (record personale) con un fumble, 3 ritorni su kickoff per 56 yard, con un totale di 2 fumble di cui uno perso e uno recuperato.\nNella stagione successiva ha giocato 8 partite di cui 5 da titolare, correndo 61 volte per 303 yard con un touchdown e un fumble non recuperato, 3 ricezioni per 16 yard e 8 ritorni su kick off per 176 yard (record personale).\nIl 30 aprile 2009 \u00e8 stato tagliato dai Broncos.\nVittorie e premi.\n\"nessuno\""}
{"id": "2035759", "revid": "59645", "url": "https://it.wikipedia.org/wiki?curid=2035759", "title": "Enver Pasha", "text": ""}
{"id": "2035760", "revid": "486946", "url": "https://it.wikipedia.org/wiki?curid=2035760", "title": "Coppa dei Campioni (hockey su pista)", "text": ""}
{"id": "2035762", "revid": "46291", "url": "https://it.wikipedia.org/wiki?curid=2035762", "title": "Leucanthemum coronopifolium", "text": "\"Leucanthemum coronopifolium\" Vill. \u00e8 una pianta angiosperma dicotiledone erbacea della famiglia delle Asteraceae.\nL'epiteto specifico (\"coronopifolium\") fa riferimento alla forma delle foglie simili ad una di corona.\nE una specie perenne con fusto alto 20\u201340\u00a0cm portante all'estremit\u00e0 un solo capolino le cui squame hanno un tipico margine scuro."}
{"id": "2035763", "revid": "1442080", "url": "https://it.wikipedia.org/wiki?curid=2035763", "title": "Andrea Matteucci", "text": "Biografia.\nNasce a Torino. Suo padre, un operaio con precedenti penali per furto e ricettazione, abbandona la famiglia l'anno in cui nasce il figlio. La madre, Maria Pandiscia, lascia Andrea in affidamento alla sorella Lina, a Foggia. All'et\u00e0 di cinque anni si trasferisce con la madre ad Aosta, in un istituto religioso dove vive fino ai 9 anni. Della madre, dir\u00e0: \u00abfaceva la prostituta e mi faceva assistere agli incontri con i suoi clienti. Io odio le donne che si fanno pagare per stare con gli uomini\u00bb. A 14 anni tenta di rapinare la macelleria dove lavorava, ma una settimana dopo si costituisce. Dai 14 ai 18 anni rimane in comunit\u00e0. Appena maggiorenne va a lavorare come meccanico a Quart.\nGli omicidi.\nLa sera del 30 aprile 1980, uscito da casa, incontra al Teatro romano di Aosta il commerciante Domenico Raso. L'uomo, segretamente omosessuale, gli fece avances sessuali e Matteucci lo uccise con un coltello da boyscout. Raso aveva famiglia, e questo port\u00f2 Andrea a credere di aver fatto la cosa pi\u00f9 giusta perch\u00e9 \u00abun uomo non pu\u00f2 fare certe cose\u00bb: il suo stato mentale ne risult\u00f2 alterato, credendo che chi ha famiglia e tenta atti sessuali extraconiugali non meriti la vita.\nMatteucci non viene scoperto dagli investigatori e pochi mesi dopo il delitto parte per il servizio militare, durante il quale chiede di entrare nella Folgore a Livorno. Si congeder\u00e0 nel 1983 col grado di caporal maggiore. Nello stesso anno si sposa e va a vivere a Villeneuve, dove trova lavoro come commesso in un negozio di alimentari. Nel 1987 ha un primo figlio e inizia a lavorare come scalpellino, prima sotto varie ditte e poi in proprio in un laboratorio ad Arvier; nel frattempo il rapporto con la moglie va deteriorandosi.\nUna sera del 1992 incontra la prostituta torinese Daniela Zago a Brissogne. I due hanno un diverbio mentre contrattano una prestazione sessuale e Matteucci le spara in testa. La Zago non muore subito e chiede a Matteucci di portarla in un ospedale; lui finge di accettare e la porta in luogo isolato dove le spara di nuovo in testa, uccidendola. Seppellisce poi il cadavere poco lontano dal luogo del delitto, ad Arvier. Dopo un mese, temendo che i resti possano essere scoperti, lo disseppellisce e li brucia in una discarica.\nNel 1994 a Chambave incontra la prostituta nigeriana Clara Omoregbee, la porta ad Arnad e ha con lei un rapporto sessuale; non soddisfatto della prestazione, Matteucci litiga con lei, la colpisce con un pugno e la uccide sparandole due colpi, di cui uno alla testa. Compie poi atti di necrofilia con il cadavere. Tornato a casa, seziona il cadavere con un coltello da cucina; dopo aver bruciato i resti ad Arvier, li getta nella Dora Baltea nei pressi di Villeneuve.\nIl 10 settembre 1994, in cerca di vittime a Nus, Matteucci incontra la prostituta Lucy Omon e la porta a casa sua. Dopo il rapporto sessuale le promette di riaccompagnarla in macchina a Nus; la porta invece ad Arvier, nel piazzale del suo vecchio laboratorio di scalpellino, dove tenta di soffocarla con un cuscino e con uno straccio. La Omon riesce a divincolarsi e a fuggire dall'auto.\nNell'aprile del 1995 viene condannato per furto d'auto. Usufruendo dei benefici di legge non viene condannato al carcere, ma gli viene imposto l'obbligo di firma a Saint-Pierre e proibito di muoversi al di fuori del perimetro tra Arvier e Aosta. Il 12 maggio 1995 torna a uccidere: la vittima \u00e8 la prostituta albanese Albana Dakovi. Dopo aver avuto con lei un rapporto sessuale, Matteucci la porta ad Arnad, dove la uccide colpendola alla testa con una chiave inglese e pugnalandola. Nasconde poi il cadavere nel furgone, con il quale si reca a Saint-Pierre per firmare il registro. Come i precedenti, anche i resti dell'ultima vittima saranno bruciati.\nL'arresto e la condanna.\nIl protettore della Dakovi invia alla caserma di Pont-Saint-Martin una lettera anonima dove sostiene di aver visto la ragazza salire su un furgone Iveco Daily, segnalando anche il numero di targa. Il 26 giugno 1995 Matteucci viene arrestato, ma nega di aver ucciso la prostituta. Lo ammette il giorno dopo, quando viene nuovamente interrogato. Subito dopo confessa anche gli altri omicidi.\nDurante il processo, la perizia psichiatrica a cui \u00e8 sottoposto lo dichiara \u00absocialmente pericoloso\u00bb e parzialmente incapace di intendere e di volere. Il 16 aprile 1996 \u00e8 condannato a 28 anni di carcere e a 3 anni di reclusione in un ospedale psichiatrico giudiziario dalla Corte d'assise di Aosta. Matteucci esce dal carcere nel marzo del 2017, a 55 anni, entrando in una struttura sanitaria psichiatrica."}
{"id": "2035767", "revid": "92920", "url": "https://it.wikipedia.org/wiki?curid=2035767", "title": "Final four", "text": ""}
{"id": "2035768", "revid": "2033069", "url": "https://it.wikipedia.org/wiki?curid=2035768", "title": "Le avventure di Brisco County Jr.", "text": "Le avventure di Brisco County Jr. \u00e8 una serie televisiva statunitense andata in onda per una sola stagione su Fox negli Stati Uniti, mentre in Italia \u00e8 stata trasmessa dall'emittente nazionale Italia 1 e successivamente replicata sulla syndication 7 Gold."}
{"id": "2035770", "revid": "287204", "url": "https://it.wikipedia.org/wiki?curid=2035770", "title": "If\u00e0", "text": ""}
{"id": "2035771", "revid": "207432", "url": "https://it.wikipedia.org/wiki?curid=2035771", "title": "Le avventure di Brisco County", "text": ""}
{"id": "2035772", "revid": "113757", "url": "https://it.wikipedia.org/wiki?curid=2035772", "title": "Croce di Guerra", "text": ""}
{"id": "2035777", "revid": "123998721", "url": "https://it.wikipedia.org/wiki?curid=2035777", "title": "Scomber colias", "text": "Il lanzardo o sgombro occhione (\"Scomber colias\" ), conosciuto anche come sgombro cavallo, \u00e8 un pesce marino appartenente alla famiglia Scombridae, diffuso nell'oceano Atlantico e nel mar Mediterraneo.\nDistribuzione e habitat.\n\u00c8 diffuso in tutte le acque temperate calde e tropicali dell'oceano Atlantico, lungo le coste europee a nord fino al golfo di Guascogna. Negli oceani Indiano e Pacifico \u00e8 sostituito dall'affine \"Scomber japonicus\". \nLe abitudini di vita sono simili a quelle dello sgombro comune anche se si tiene in genere pi\u00f9 lontano dalle coste; pu\u00f2 per\u00f2, occasionalmente, entrare in lagune e stagni con acque salmastre.\nDescrizione.\n\u00c8 assai simile allo sgombro, dal quale si distingue soprattutto per la colorazione caratterizzata dalla presenza di macchie grigiastre sul ventre che spesso si uniscono a formare delle vermicolature e delle striature del dorso meno uniformi. La colorazione \u00e8 spesso pi\u00f9 giallastra. Anche l'occhio \u00e8 pi\u00f9 grande e la sagoma, nel complesso, pi\u00f9 tozza.\nAlimentazione.\nPredatore, si ciba soprattutto di piccoli pesci come acciughe o latterini ma anche di invertebrati.\nBiologia.\nSimili a quelle dello sgombro con cui talvolta forma branchi misti. Gregario, forma fitti branchi.\nPesca.\nAvviene con modalit\u00e0 simili a quelle utilizzate per catturare il congenere ed anche le carni sono simili.\nNota tassonomica.\nFino a pochi anni fa era considerato una sottospecie dello \"Scomber japonicus\", molto simile, che vive nell'Indo-Pacifico. \u00c8 stato assegnato al genere \"Pneumatophorus\", adesso considerato sinonimo di \"Scomber\".\nUtilizzo.\nPur essendo piuttosto simile allo sgombro il lanzardo \u00e8 meno apprezzato in cucina, e si trova sul mercato in genere a prezzi inferiori. Viene comunque usato per l'alimentazione umana fin dall'antichit\u00e0, ed anche conservato analogamente alle sardine."}
{"id": "2035778", "revid": "207432", "url": "https://it.wikipedia.org/wiki?curid=2035778", "title": "Le avventure di Brisco County, Jr.", "text": ""}
{"id": "2035782", "revid": "207432", "url": "https://it.wikipedia.org/wiki?curid=2035782", "title": "The Adventures of Brisco County, Jr.", "text": ""}
{"id": "2035786", "revid": "207432", "url": "https://it.wikipedia.org/wiki?curid=2035786", "title": "The Adventures of Brisco County Jr.", "text": ""}
{"id": "2035788", "revid": "121602842", "url": "https://it.wikipedia.org/wiki?curid=2035788", "title": "Culti di Cthulhu", "text": ""}
{"id": "2035791", "revid": "628767", "url": "https://it.wikipedia.org/wiki?curid=2035791", "title": "Sudoviani", "text": ""}
{"id": "2035796", "revid": "599013", "url": "https://it.wikipedia.org/wiki?curid=2035796", "title": "Aldgate", "text": "Aldgate \u00e8 un quartiere di Londra e una delle 25 circoscrizioni elettorali londinesi ognuna delle quali elegge un membro del consiglio comunale. Aldgate era la pi\u00f9 orientale delle porte che si parivano nella cinta muraria di Londra. Era situata tra la City (alla quale effettivamente appartiene) e Whitechapel. Dal nome della porta prendono nome il distretto e la strada che l'attraversa, che si fonde con l'arteria della Whitechapel High Street. \nStoria.\nSi pensa che una porta nella zona di Aldgate fosse stata eretta gi\u00e0 in epoca romana quando furono costruite le mura della citt\u00e0 di Londra. Fu demolita e ricostruita tra il 1108 e il 1147, nuovamente nel 1215 e ricostruita interamente nel 1607-9. Fu demolita nel 1761 e ricostruita a Bethnal Green. Il nome deriva dall'anglosassone \"Aeld-gate\" (moderno \"old gate\"), \"porta antica\", successivamente corrotto in \"Ale-gate\" (moderno \"all gate\"), \"porta di tutti\", poich\u00e9 non vi era obbligo di versare un pedaggio. \nGeoffrey Chaucer occup\u00f2 un appartamento sopra il varco. Il priorato agostiniano della Santa Trinit\u00e0 in Aldgate venne fondato dalla regina Matilde, moglie di Enrico I, nel 1108 in un terreno appena dentro la porta. Una comunit\u00e0 ebraica si stabil\u00ec in zona dal 1181 fino a quando Eduardo I li espulse dalla citt\u00e0 nel 1290. La zona divenne nota col nome di \"Old Jewry\". La comunit\u00e0 ebraica fu fatta rientrare in citt\u00e0 da Oliver Cromwell, si ristabil\u00ec nella zona e nel 1698 costru\u00ec la pi\u00f9 antica sinagoga di Londra.\nIntorno al 1420 vi fu aperta la fonderia di campane Whitechapel che riforniva di campane le chiese della citt\u00e0 e che successivamente venne spostata nell'area di Whitechapel. Al crocevia tra \"Aldgate High Street\", \"Leadenhall Street\" e \"Fenchurch Street\" fu costruita l'Aldgate Pump, una fonte comunale. Dal 1700 venne utilizzato questo punto della citt\u00e0 per misurare le distanza con le contee dell'Essex e Middlesex. La fonte fu demolita nel 1876 e una copia fu costruita diversi metri a ovest dell'originale.\nFu anche sede di tipografie e vi fu pubblicato il primo libro scritto da un'afroamericana, Phillis Wheatley che non era riuscita a trovare editori a Boston. Daniel Mendoza, campione nazionale di boxe in Inghilterra della fine del XVIII secolo, nacque ad Aldgate da una famiglia ebrea nel 1764.\nAltre notizie.\nAttualmente la zona \u00e8 sede di numerosi istituti assicurativi; gli edifici di rilievo comprendono il Gherkin (2005) in St Mary Axe, Lloyds Register e il London Metal Exchange. Nel distretto si trovano tre chiese e una sinagoga. Il 10 aprile del 1992 un attentato dinamitardo dell'IRA danneggi\u00f2 gravemente il palazzo storico del Baltic Exchange e numerosi edifici circostanti. Il Gherkin fu costruito in quel sito.\nIl distretto \u00e8 servito dalla stazioni della metropolitana di Londra \"Aldgate Station\", \"Aldgate East Station\" e \"Liverpool Street Station\""}
{"id": "2035800", "revid": "1873017", "url": "https://it.wikipedia.org/wiki?curid=2035800", "title": "Vasche limarie", "text": "Le vasche limarie di Brindisi erano delle cisterne di decantazione e sedimentazione delle acque provenienti da pozzi esterni alla citt\u00e0 che, grazie alla naturale pressione, alimentavano alcune fontane della citt\u00e0. Costituivano cos\u00ec la parte terminale dell'acquedotto romano che dal \"Pozzo di Vito\" (contrada a circa 10 km a ovest della citt\u00e0) portava l'acqua a \"Brundisium\", attraverso un percorso in parte sotterraneo e in parte in elevato. \nStoria.\nLe vasche, che si trovano adiacenti a Porta Mesagne (o Porta Napoli) e quindi a ridosso della cinta muraria, risalgono all'epoca romana e furono costruite con il carparo, il materiale da costruzione pi\u00f9 diffuso nella zona. Caddero in disuso, a causa dei mancati interventi manutentivi, probabilmente gi\u00e0 nell'alto medioevo, con lo spopolamento conseguente alle scorriere dei Goti e dei Saraceni; con la rinascita della citt\u00e0 in et\u00e0 normanna e sveva, la loro funzione fu presa da una nuova cisterna realizzata ancora a ridosso delle mura ma pi\u00f9 a meridione (dove poi fu costruito il cinquecentesco bastione San Giorgio) e da una conserva d'acqua costruita nel centro della citt\u00e0. \nLe vasche furono quindi \"scoperchiate\" intorno al 1530, con la costruzione del Bastione Carlo V a difesa di Porta Mesagne: si era reso necessario infatti abbassare la loro altezza che era superiore a quelle delle mura cittadine adiacenti; insieme alla Porta Mesagne, poi, sono state oggetto di interventi impropri nel corso del XX secolo: nel 1903 fu realizzata l'\"Officina Elettrica\", proprio a ridosso del corpo di fabbrica; negli anni trenta per contenere un terrapieno furono aggiunti dei tufi di carparo sulle antiche mura; poi nel dopoguerra hanno ospitato un locale di ristorazione. \nNel corso degli anni novanta sono state restaurate in tutte le loro parti conservate e sono tornate alla pubblica fruizione.\nDescrizione.\nLa struttura rimasta, orientata secondo un asse nord-ovest sud-est, ha una lunghezza di 51\u00a0m e una larghezza di 11,20\u00a0m. Il complesso era composto da almeno tre vasche successive e comunicanti, coperte da volta a botte alta circa 4,90\u00a0m dalla base. Le coperture vennero demolite probabilmente perch\u00e9 superavano in altezza le mura aragonesi. Le pareti e le volte sono in opera cementizia e opera laterizia, il muro interno trasversale in opera reticolata, mentre il pavimento \u00e8 rivestito da lastre di terracotta. Muri e piloni sono intonacati con sabbia, calce e frammenti di tegole per uno strato di circa 2\u00a0cm. La parete perimetrale a ridosso delle mura \u00e8 alta poco pi\u00f9 di 5\u00a0m e lineare, mentre la parete opposta presenta due ripiegature verso l\u2019interno ed \u00e8 in gran parte distrutta, elevandosi per circa 1,7\u00a0m e (come la precedente) avente uno spessore di circa 80\u00a0cm.\nLa vasca maggiore (quella pi\u00f9 a sud e meglio conservata) \u00e8 lunga 29,28\u00a0m, larga 8,10\u00a0m e divisa in due strette navate da una fila di 6 pilastri, larghi 1,20\u00a0m, che lasciano ipotizzare una copertura con doppia volta a botte. La vasca subito a nord \u00e8 lunga 16,18\u00a0m e larga 8,55\u00a0m. In entrambe le vasche c\u2019\u00e8 una canaletta sulla pavimentazione che, insieme al condotto nell\u2019angolo a nord della vasca grande, serviva a smaltire il limo depositato durante la sedimentazione e i lavori di pulizia delle cisterne. La canaletta (18 x 16 cm di sezione) presenta una diramazione a Y in entrambe le vasche e il condotto, largo 80\u00a0cm, si inoltrava diagonalmente nella vasca per circa 4\u00a0m. L\u2019ingresso \u00e8 alla base del muro perimetrale a ovest e vicino ad esso, a 1,98\u00a0m dal pavimento, c\u2019\u00e8 un foro di 24\u00a0cm che serviva probabilmente a regolare il livello delle acque. Sull\u2019angolo del muro di fronte \u00e8 presente un altro arco di uso incerto. I muri perimetrali sono in blocchetti irregolari di calcare, alternati a fasce di laterizi e alla loro base vi sono dei cordoli che servivano a eludere infiltrazioni e perdite d\u2019acqua. Nel 1913 vennero alla luce quattro grossi pilastri, alti 4\u00a0m e addossati alla parete esterna della vasca maggiore come contrafforti di contenimento della pressione dell\u2019acqua.\nLa seconda cisterna \u00e8 divisa dalla prima da un muro con un\u2019apertura di 1,40\u00a0m per far passare l\u2019acqua. Le tecniche costruttive differenti dimostrano che sono state realizzate in tempi diversi, forse per ovviare a una maggiore richiesta e/o flusso di acqua. Pi\u00f9 a nord c\u2019era una terza vasca, quasi del tutto distrutta, divisa dalla seconda da un muro con un\u2019apertura di 80\u00a0cm posta a 60\u00a0cm dal pavimento. Di questa terza vasca resta solamente un muro dello spessore di 60\u00a0cm.\nLa pendenza delle vasche \u00e8 verso sud, quindi si suppone che la condotta di immissione entrasse nella vasca pi\u00f9 a nord, non pi\u00f9 esistente."}
{"id": "2035834", "revid": "281901", "url": "https://it.wikipedia.org/wiki?curid=2035834", "title": "Lanzardo", "text": ""}
{"id": "2035839", "revid": "281901", "url": "https://it.wikipedia.org/wiki?curid=2035839", "title": "Sgombro cavallo", "text": ""}
{"id": "2035845", "revid": "281901", "url": "https://it.wikipedia.org/wiki?curid=2035845", "title": "Scomber japonicus colias", "text": ""}
{"id": "2035862", "revid": "116944", "url": "https://it.wikipedia.org/wiki?curid=2035862", "title": "Roussel di Ballieul", "text": ""}
{"id": "2035893", "revid": "642594", "url": "https://it.wikipedia.org/wiki?curid=2035893", "title": "Giudea (provincia romana)", "text": ""}
{"id": "2035901", "revid": "767487", "url": "https://it.wikipedia.org/wiki?curid=2035901", "title": "L'arma", "text": "L'arma \u00e8 un film drammatico del 1978 diretto da Pasquale Squitieri, interpretato da Claudia Cardinale e Stefano Satta Flores.\nTrama.\nL'ingegnere Luigi Compagna \u00e8 un borghese dalla vita banale. Ha dei rapporti difficili con la moglie Marta, che ha un'altra relazione e con la figlia Rossana, adolescente alquanto ribelle. Un giorno Luigi assiste a un intervento della polizia, chiamata per l'irruzione di tre ragazzini in un appartamento, e vede un agente uccidere uno dei ladruncoli, minorenne e non armato.\nDopo un colloquio con alcuni amici, in Luigi comincia a farsi strada l'idea di ottenere un porto d'armi e di acquistare una rivoltella. Compiuta l'operazione, se ne va in giro con l'arma proprio mentre famiglia e societ\u00e0 gli stanno crollando attorno. Incapace di fare del male, non userebbe quell'arma n\u00e9 contro di s\u00e9, n\u00e9 contro la moglie o il suo amante.\nUn giorno per\u00f2, una sua inconsulta reazione, dopo aver cacciato di casa sua figlia e di aver discusso con sua moglie, lo porta ad esplodere alcuni colpi di pistola, a vuoto. Dopo un breve ed ultimo colloquio con la moglie Luigi medita di togliersi la vita, ma il frastuono intanto aveva attirato l'attenzione della gente che chiama la polizia, e quella di un giustiziere privato, un tiratore pi\u00f9 fanatico di lui, che lo uccide mentre l'ingegnere sta per fare fuoco contro s\u00e9 stesso, sparandogli con un fucile di precisione."}
{"id": "2035902", "revid": "204012", "url": "https://it.wikipedia.org/wiki?curid=2035902", "title": "Lassativi", "text": ""}
{"id": "2035906", "revid": "76963", "url": "https://it.wikipedia.org/wiki?curid=2035906", "title": "Tony Gonzalez", "text": " \u00c8 stato introdotto nella Pro Football Hall of Fame nel 2019.\nCarriera professionistica.\nKansas City Chiefs.\nGonzalez, considerato uno dei migliori tight end disponibili nella sua classe del draft, fu selezionato come 13 scelta dai Kansas City Chiefs. La sua stagione da rookie termin\u00f2 con 33 ricezioni, 2 touchdown e un punt bloccato come membro degli special team, aiutando i Chiefs a terminare col miglior record della American Football Conference (AFC). Nella stagione 1998, Gonzalez ottenne un netto miglioramento concludendo con 59 ricezioni per 621 yard e altri due touchdown segnati.\nLa stagione 1999 vide Gonzalez migliorare ancora con 76 passaggi ricevuti per 849 yard e un primato in carriera di 11 touchdown segnati su ricezione, venendo convocato per il suo primo Pro Bowl. Dal 2000 al 2006, Gonzalez fu il tight end pi\u00f9 produttivo di tutta la NFL. In questo lasso di tempo mantenne una media stagionale di 79 ricezioni, 968 yard e 6,5 touchdown, venendo convocato ogni stagione per il Pro Bowl. Dal punto di vista statistico, la sua miglior stagione fu quella del 2004, quando stabil\u00ec il record NFL per un tight end con 102 passaggi ricevuti per 1.258 yard e 7 touchdown.\nA partire dalla fine del 2006 Gonzalez inizi\u00f2 ad avvicinare diversi record di franchigia e della NFL nelle ricezione. Nel 2006 super\u00f2 il wide receiver Otis Taylor nei primati dei Chiefs di yard ricevute e touchdown segnati e super\u00f2 anche il running back Priest Holmes per il record di yard guadagnate dalla linea di scrimmage da un giocatore di Kansas City.\nNel 2007 Gonzalez continu\u00f2 la sua produttivit\u00e0, malgrado la generale mediocrit\u00e0 dell'attacco dei Chiefs. Anche se la squadra fin\u00ec in fondo alla maggior parte della categorie offensive, Gonzalez guid\u00f2 tutti i tight end della lega in ricezioni (99) e yard ricevute (1.172), venendo convocato per il nono Pro Bowl consecutivo.\nIl 14 ottobre 2007 Gonzalez super\u00f2 il record di touchdown su ricezione per un tight end, detenuto da Shannon Sharpe, oltre a superare Ozzie Newsome al secondo posto per yard ricevute da un tight end. Il 23 dicembre 2007 fece registrare la sua terza stagione da oltre mille yard, pareggiando il record di Kellen Winslow, Todd Christensen e Shannon Sharpe per un tight end. Il 30 dicembre 2007 Gonzalez super\u00f2 Shannon Sharpe per il maggior numero di ricezioni in carriera per un TE.\nNella settimana 4 della stagione 2008 Gonzalez divenne il leader di tutti i tempi per yard ricevute da parte di un tight end con 10.064, superando ancora Shannon Sharpe. Termin\u00f2 la sua annata con 96 ricezioni per 1.058 yard, venendo convocato per il suo decimo Pro Bowl malgrado Kansas City avesse cambiato tre differenti quarterback titolari. Nell'ottobre 2008 il giocatore chiese di essere scambiato con una squadra che potesse puntare a vincere il Super Bowl, ma l'allora general manager Carl Peterson afferm\u00f2 che nessuna squadra da playoff aveva fatto un'offerta sufficiente.\nPrima della stagione 2009 Gonzalez contatt\u00f2 nuovamente la dirigenza dei Chiefs in merito a un possibile scambio. Questa volta, il nuovo general manager dei Chiefs Scott Pioli rispose che si sarebbe attivato il tal senso.\nAtlanta Falcons.\nIl 23 aprile venne ceduto agli Atlanta Falcons in cambio della 2 scelta del draft NFL 2010. Gioc\u00f2 16 partite tutte da titolare facendo 83 ricezioni per 867 yard con 6 touchdown e 2 tackle da solo. Il 26 dicembre 2012 Tony fu convocato per il tredicesimo Pro Bowl in carriera e venne inserito ancora una volta nel First-team All-Pro. Il 13 gennaio 2013 Gonzalez vinse finalmente la prima gara di playoff della sua illustre carriera contro i Seattle Seahawks nel divisional round, terminando la gara con 51 yard ricevute e un touchdown. La corsa dei Falcons si interruppe nella finale della NFC contro i San Francisco 49ers malgrado un vantaggio iniziale di 17-0 per Atlanta. Tony concluse la partita con 78 yard ricevute e un touchdown.\nIl 12 marzo 2013 dissip\u00f2 i dubbi sul suo futuro, annunciando che avrebbe continuato a giocare anche nella stagione 2013. Tre giorni dopo firm\u00f2 un nuovo contratto biennale coi Falcons del valore di 14 milioni di dollari, 7 dei quali garantiti nel primo anno. Nella prima gara della stagione 2013 segn\u00f2 un touchdown nella sconfitta contro i Saints. Nella settimana 4 ricevette un primato in carriera di 149 yard e segn\u00f2 due touchdown contro i Patriots. Nella settimana 9 contro i Panthers segn\u00f2 il quarto TD stagionale, ma i Falcons persero la sesta gara della loro sfortunata stagione. Nella settimana 15 Gonzalez super\u00f2 le 15.000 yard ricevute in carriera con le 62 accumulate contro i Redskins, oltre a un touchdown, nella quarta vittoria stagionale dei Falcons. A fine stagione fu convocato per il quattordicesimo e ultimo Pro Bowl della carriera al posto dell'infortunato Vernon Davis, ritirandosi alla fine della partita."}
{"id": "2035912", "revid": "767487", "url": "https://it.wikipedia.org/wiki?curid=2035912", "title": "Seminario arcivescovile di Brindisi", "text": "Il seminario arcivescovile \u00e8 un importante edificio di Brindisi.\nIl palazzo rappresenta il pi\u00f9 alto esempio di Barocco nella citt\u00e0 salentina e si trova in piazza Duomo. Fu realizzato utilizzando per le decorazione parte dei materiali della basilica di San Leucio, come i marmi bianchi e le porte della facciata.\nStoria.\nIl palazzo fu voluto all'arcivescovo Paolo de Villana Perlas e realizzato dall'architetto leccese Mauro Manieri. Fu terminato nel 1720, come riportato sull'ingresso ma il terremoto del 1743 probabilmente danneggi\u00f2 parzialmente la facciata.\nArchitettura.\nLa facciata del palazzo sembra richiamare lo stile del palazzo dell'oratorio dei Filippini e il collegio di Propaganda Fide di Roma. Sulla facciata si contano ben otto statue ornamentali che raffigurano: la matematica, l'oratoria, l'etica, la teologia, la filosofia, la giurisprudenza, la poetica e l'armonia.\nAll'interno \u00e8 presente una pregevole cappella."}
{"id": "2035913", "revid": "320578", "url": "https://it.wikipedia.org/wiki?curid=2035913", "title": "Vasche limarie (Brindisi)", "text": ""}
{"id": "2035914", "revid": "184755", "url": "https://it.wikipedia.org/wiki?curid=2035914", "title": "Miti di Cthulhu (culti)", "text": ""}
{"id": "2035915", "revid": "736476", "url": "https://it.wikipedia.org/wiki?curid=2035915", "title": "Ana\u00efs Mitchell", "text": "Biografia.\nHa iniziato a scrivere canzoni e ad esibirsi all'et\u00e0 di 17 anni. Nel corso della sua giovinezza ha viaggiato in Medio oriente, Europa e America latina, esperienze che hanno influenzato la sua carriera di cantautrice. Nel 2002 ha pubblicato \"The Song They Sang When Rome Fell\" (autoprodotto), un disco \"immaturo\" ma tuttavia di buon impatto.\nDopo aver vinto la rassegna texana del Kerrville Folk Festival, firma un contratto con la Wateburg di Andrew Calhourn. Nel settembre 2004 pubblica \"Hymns for the Exiled\", in cui l'impronta folk si fa preponderante rispetto a quella rock. Successivamente viene contattata da Ani DiFranco, che la ingaggia nella sua Righteous Babe. Scrive \"The Brightness\", che pubblica nel 2007. Questo disco, come il precedente, \u00e8 prodotto e arrangiato da Michael Chorney.\nDopo la ristampa di \"Hymned for the Exiled\", nel 2008 pubblica l'EP \"Country\", realizzato con Rachel Ries.\nNel 2010 pubblica l'opera folk \"Hadestown\", rivisitazione americana del mito di Orfeo ed Euridice. Il lavoro nasce come musical teatrale interpretato da attori del Vermont, per cui la Mitchell scrive le canzoni e i testi.\nNel 2012 pubblica un nuovo album: \"Young Man in America\". \nNel 2013 esce un nuovo lavoro, \"Child Ballads\", questa volta pubblicato a quattro mani frutto della collaborazione con il chitarrista Jefferson Hamer gi\u00e0 membro dei Great American Taxi, gruppo roots rock del Colorado. In quest'album Anais Mitchell, prendendo spunto dal libro di Sir Francis James Child, \"The English and Scottish Popular Ballads\" scritto a fine '800, propone la rivisitazione del folk britannico ispirata da artisti del passato come Fairport Convention, Sandy Denny e Martin Carthy.\nDopo un lungo rodaggio nell'Off Broadway, Londra e Canada, il suo musical \"Hadestown\" debutta a Broadway nel 2019, dove vince il Tony Award al miglior musical e il Tony Award alla migliore colonna sonora originale."}
{"id": "2035919", "revid": "1543377", "url": "https://it.wikipedia.org/wiki?curid=2035919", "title": "Ex ospedale Morgagni", "text": "L'ex ospedale civile Giovan Battista Morgagni sito in Borgo Cotogni in pieno centro storico di Forl\u00ec \u00e8 un vasto complesso a padiglioni dell'inizio del Novecento, sede per oltre 80 anni dell'ospedale civile della citt\u00e0. Dal 2004 l'ospedale si \u00e8 trasferito a Vecchiazzano, unificandosi con il Pierantoni e formando l'ospedale Morgagni - Pierantoni.\nStoria.\nL'antico ospedale Casa di Dio, attivo fin dal 1772 e ubicato nel palazzo del Merenda in pieno centro a Forl\u00ec, gi\u00e0 nell'800 si era rivelato inadeguato, tanto da rendere necessario un primo ampliamento tra il 1824 e il 1848 e la sua definitiva sostituzione con la costruzione del primo nucleo dell'ospedale Morgagni a partire dai primi anni del 900. Inizialmente la nuova struttura era dedicata ad Aurelio Saffi, ma nel 1921 venne intitolata all'anatomista forlivese Giovanni Battista Morgagni.\nLa struttura, per l'epoca all'avanguardia, era situata in un ampio parco nel centro storico di Forl\u00ec, in cui trovavano posto i sette padiglioni ospedalieri: il padiglione d'ingresso, il padiglione principale, il fabbricato servizi generali, il padiglione per malati di tubercolosi (Pneumologia), il padiglione per malati infettivi (Celtico), il servizio necroscopico e la lavanderia. A partire dal 1937 iniziarono i primi ampliamenti, sia con l'ingrandimento di alcuni padiglioni esistenti, sia con l'aggiunta del padiglione Chirurgia e della camera mortuaria. Tali ampliamenti proseguirono nel 1952 e 1964 con i padiglioni Rivalta e Ortopedia. Se all'inizio delle espansioni si era tentato di rispettare l'impianto planivolumetrico di inizio secolo, gli interventi fatti nel secondo dopoguerra portarono all'alterazione dell'equilibrio architettonico del complesso.\nIl Morgagni fin dall'inizio della sua attivit\u00e0 \u00e8 stato sempre utilizzato come ospedale centrale di Forl\u00ec, ma a partire dal 1973 \u00e8 iniziato il graduale trasferimento nel pi\u00f9 periferico ospedale Pierantoni che inizialmente ospitava soltanto alcuni settori specialistici. Questo processo \u00e8 sfociato nella definitiva fusione del 2004, quando la struttura venne totalmente trasferita nel nuovo padiglione Morgagni dell'ospedale Morgagni Pierantoni a Vecchiazzano.\nNuova destinazione.\nNel 1998, con un concorso internazionale volto alla sua riconversione, il comune di Forl\u00ec ha destinato l'area dell'ex ospedale al Campus di Forl\u00ec dell'Universit\u00e0 di Bologna. Il progetto, dal costo previsto di 3,2 milioni di Euro, avrebbe permesso di trovare un'unica sede alle facolt\u00e0 ed ai servizi universitari fino ad allora distribuiti in tutta la citt\u00e0.\nUna volta completata la ristrutturazione dei padiglioni storici, questi accoglieranno l'amministrazione del campus, le scuole, i dipartimenti, la Biblioteca Centrale Roberto Ruffilli e i laboratori informatici e linguistici. Verr\u00e0 inoltre ultimata la costruzione del \"Teaching Hub\", collegamento pedonale che attraverser\u00e0 il campus servendo le aule per la didattica, contenute in tre blocchi anch'essi di nuova costruzione."}
{"id": "2035928", "revid": "174925", "url": "https://it.wikipedia.org/wiki?curid=2035928", "title": "Battaglia di D\u00e9lion", "text": ""}
{"id": "2035930", "revid": "1305772", "url": "https://it.wikipedia.org/wiki?curid=2035930", "title": "Zanna Bianca (serie televisiva)", "text": "Zanna Bianca (\"White Fang\") \u00e8 una serie televisiva canadese di cui \u00e8 stata realizzata una sola stagione, andata in onda per la prima volta fra il 1993 e il 1994. La sceneggiatura \u00e8 un adattamento moderno del romanzo \"Zanna Bianca\" di Jack London, ambientato ai giorni nostri anzich\u00e9 a fine '800 quando ci fu la \"corsa all'oro\". Il cane \u00e8 l'unico personaggio ripreso dal romanzo, ed \u00e8 nella finzione un incrocio tra un lupo ed un husky.\nTrama.\nLa famiglia Scott, composta da Adam, sua moglie Kate e suo figlio Matt, si \u00e8 appena trasferita sulle Montagne Rocciose e si allarga con l'adozione di Zanna Bianca, salvato dal suo ex proprietario che lo costringeva a combattere. Divenuto amico di Matt, il cane ricambia aiutandolo a sua volta in varie occasioni.\nProduzione.\nLa serie \u00e8 stata prodotta da Canada e Francia, dalle due case di produzione Grosvenor Park Productions e M6 M\u00e9tropole T\u00e9l\u00e9vision. Jamiz Woolvett fu scelto per interpretare Matt, nonostante l'et\u00e0 dell'attore (nato nel 1967) fosse in contrasto con quella del suo personaggio, che ha 15 anni nella finzione.\nRegisti.\nTra i registi sono accreditati::\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa in Canada da Alliance Atlantic Communications dal 1\u00ba marzo 1993 al 1\u00ba marzo 1994. In Italia, \"Zanna Bianca\" \u00e8 andata in onda su varie emittenti locali e in replica su 7 Gold e Sat 2000.\nAlcune delle date di uscita internazionali sono state:"}
{"id": "2035932", "revid": "254401", "url": "https://it.wikipedia.org/wiki?curid=2035932", "title": "Palazzo del Seminario", "text": "Palazzo del seminario pu\u00f2 riferirsi a diversi edifici:"}
{"id": "2035934", "revid": "207432", "url": "https://it.wikipedia.org/wiki?curid=2035934", "title": "Brisco County", "text": ""}
{"id": "2035935", "revid": "767487", "url": "https://it.wikipedia.org/wiki?curid=2035935", "title": "L'esperimento Angel. Maximum Ride", "text": "Maximum Ride - L'esperimento Angel \u00e8 un romanzo di James Patterson, appartenente alla saga \"Maximum Ride\".\nTrama.\nMaximum Ride - L'esperimento Angel \u00e8 un romanzo che ha come protagonisti sei ragazzi-uccello, divenuti tali in seguito agli esperimenti genetici di alcuni scienziati.\nI bambini sono stati presi in fasce alle famiglie con l'aiuto di alcuni medici. I loro nomi sono Max, Fang, Iggy, Nudge, Gasman e Angel. Max, la pi\u00f9 grande - 14 anni -, \u00e8 il capo del gruppo. \u00c8 una ragazza molto attenta, responsabile ed ha un debole per la pi\u00f9 piccolina, Angel, di 6 anni, telepatica, che sembra assomigliare in tutto e per tutto ad un dolce e tenero angioletto dai riccioli biondi. A soli 14 anni, Iggy \u00e8 un abilissimo fabbricatore di bombe ed \u00e8 cieco. La sua cecit\u00e0 non \u00e8 genetica ma provocata dai folli esperimenti che tentavano di potenziare la sua vista. Gasman \u00e8 il fratellino naturale di Angel, chiamato cos\u00ec per le puzzolenti emissioni d'aria. Possiede un'abilit\u00e0 particolare nell'imitare voci e suoni. Nudge ha 11 anni, \u00e8 una ragazzina logorroica secondo Max: parla troppo ed in ogni contesto. Ultimo, ma non come interesse, il quattordicenne Fang, coraggioso, forte e determinato e, al contrario di Nudge, molto taciturno. Come detto, loro sono un esperimento, umani al 98%, hanno delle grandi ali con le quali possono librarsi in aria e volare per lunghe distanze. Sono inoltre dotati di una forza sovrumana. Sono cresciuti in laboratorio, in una sezione chiamata la \"Scuola\", una vera e propria prigione con delle guardie non del tutto umane (sono ibridi \"lupinoumani\"), chiamate \"Eliminatori\". Un giorno, con l'aiuto di uno degli scienziati, Jeb, sono riusciti a scappare e da allora gli Eliminatori danno loro costantemente la caccia.\nIn questa vicenda i ragazzi affrontano varie prove per salvare Angel che era stata rapita dagli Eliminatori.\nIl libro fa parte della \"saga Maximum Ride\":"}
{"id": "2035936", "revid": "287204", "url": "https://it.wikipedia.org/wiki?curid=2035936", "title": "Gioco bayesiano", "text": "Nella teoria dei giochi, un gioco bayesiano \u00e8 un gioco in cui le informazioni dei giocatori sulle caratteristiche degli altri giocatori (per esempio i loro payoff) sono incomplete. Seguendo il suggerimento di John C. Harsanyi si pu\u00f2 modellizzare un gioco di questo tipo inserendo la Natura tra i giocatori, cio\u00e8 immaginando che le caratteristiche dei giocatori siano \"estratte a sorte\".\nTali giochi sono chiamati bayesiani a causa della analisi probabilistica inerente al gioco. I giocatori hanno inizialmente convinzioni o credenze (\"belief\") riguardo ai tipi degli altri giocatori (dove un \"belief\" \u00e8 una distribuzione di probabilit\u00e0 sui possibili tipi per un giocatore), e li aggiornano secondo la regola di Bayes in modo da tenere conto della nuova informazione ricevuta nel corso del gioco.\nEquilibrio di Nash bayesiano.\nIn un gioco non-bayesiano, un profilo di strategia \u00e8 un equilibrio di Nash se ogni strategia di tale profilo \u00e8 una miglior risposta al complesso delle altre strategie nel profilo: vale a dire, non vi \u00e8 alcuna strategia che un giocatore pu\u00f2 giocare la quale porti a un miglior payoff, date le strategie scelte dagli altri giocatori.\nIn un gioco bayesiano i giocatori cercheranno di massimizzare il loro payoff atteso, date le loro convinzioni circa gli altri giocatori.\nUn equilibrio di Nash Bayesiano \u00e8 definito come un profilo di strategie e credenze specificate per ogni tipo di ogni giocatore circa i tipi degli altri giocatori. Questo profilo \u00e8 tale per cui ogni giocatore massimizza il suo payoff atteso, date le sue convinzioni circa i tipi degli altri giocatori e le strategie dagli altri giocatori.\nQuesto concetto di soluzione in giochi dinamici d\u00e0 luogo spesso a una abbondanza di equilibri, a meno che non vengano imposte ulteriori restrizioni sui \"belief\" dei giocatori. L'equilibrio di Nash Bayesiano risulta quindi essere uno strumento parziale per quale analizzare i giochi dinamici a informazione incompleta.\nEquilibrio bayesiano perfetto - EBP.\nL'equilibrio di Nash bayesiano in generale non \u00e8 sufficientemente selettivo per i giochi dinamici, ovvero quei giochi in cui i giocatori effettuano le mosse in sequenza, anzich\u00e9 contemporaneamente. Si tratta di problemi analoghi a quelli dell'equilibrio di Nash in giochi d'informazione perfetta e completa, che pu\u00f2 sottendere incredibili minacce e promesse. Per questi giochi si pu\u00f2 ricorrere al concetto di equilibrio di Nash perfetto nei sottogiochi.\nTuttavia, non \u00e8 possibile avvalersi di questa soluzione nei giochi ad informazione incompleta in quanto tali giochi tipicamente non hanno sottogiochi propri.\nUn concetto di soluzione che risulta essere un raffinamento sia dell'equilibrio di Nash bayesiano che dall'equilibrio di Nash perfetto nei sottogiochi, \u00e8 lequilibrio bayesiano perfetto (EBP). L'EBP aderisce allo spirito degli SPE, in quanto esige che in ogni circostanza le mosse successive debbano essere ottimali. Per poter dare un senso a quanto appena affermato, lo EBP introduce \"belief\" sui nodi che appartengono ad uno stesso insieme di informazione, aggiungendo delle opportune restrizioni a questi \"belief\"."}
{"id": "2035943", "revid": "123712177", "url": "https://it.wikipedia.org/wiki?curid=2035943", "title": "Carla Cassola", "text": "Biografia.\nMolto attiva in teatro, al cinema \u00e8 nota per le partecipazioni a film di registi quali Tinto Brass, Franco Brusati, Liliana Cavani, Antonio Rezza e per aver interpretato alcuni film horror italiani come \"La casa nel tempo\" nel 1989, \"Demonia\" nel 1990, entrambi diretti da Lucio Fulci, e \"La setta\" di Michele Soavi del 1991.\nNel 1993 ha vinto il Nastro D'argento per il miglior doppiaggio femminile per il film \"Orlando\" in cui doppiava Tilda Swinton.\nUltimamente ha partecipato ad alcuni film italiani come \"The Torturer\" di Lamberto Bava del 2005 e \"Il pugile e la ballerina\" di Francesco Suriano del 2008."}
{"id": "2035944", "revid": "74801", "url": "https://it.wikipedia.org/wiki?curid=2035944", "title": "Pontevedra (Buenos Aires)", "text": "Pontevedra \u00e8 una citt\u00e0 dell'Argentina, appartenente alla provincia di Buenos Aires, nel dipartimento di Merlo, 32,5 km a ovest della capitale. Fa parte del secondo cordone urbano della Grande Buenos Aires. Conta abitanti.\nIl villaggio fu fondato nella terre del latifondista irlandese Thomas Gahan nel 1871.\nIl villaggio di Pontevedra fu dichiarato \"citt\u00e0\" con la legge provinciale 11135 del 9 ottobre 1991.\nDeve il suo nome al comune spagnolo di Pontevedra.\nLa citt\u00e0 confina con le citt\u00e0 di Parque San Mart\u00edn, Libertad, Mariano Acosta, Gonz\u00e1lez Cat\u00e1n e Veinte de Junio."}
{"id": "2035946", "revid": "2730", "url": "https://it.wikipedia.org/wiki?curid=2035946", "title": "Mura di Roselle", "text": "Le mura di Roselle costituiscono il sistema difensivo dell'antica citt\u00e0 situata nella parte nord-orientale del territorio comunale di Grosseto.\nStoria.\nLa cinta muraria fu costruita dagli Etruschi tra il VII e il VI secolo a.C., a protezione della citt\u00e0 di Roselle, che all'epoca risultava una delle principali dell'Etruria, sia per importanza strategica che per gli scambi commerciali con altre citt\u00e0 dell'area.\nLa parte pi\u00f9 antica delle mura si sviluppa tra il lato settentrionale e quello orientale, mentre la parte opposta fu completata per ultima.\nIn epoca romana le mura non subirono interventi di ristrutturazione o modifica, in quanto la citt\u00e0 and\u00f2 espandendosi all'esterno della preesistente cerchia.\nNonostante il precoce abbandono di Roselle in epoca medievale, la cerchia muraria \u00e8 giunta ben conservata fino ai giorni nostri.\nDescrizione.\nLe mura di Roselle, definibili \"mura ciclopiche\" per gli elementi stilistici, si sviluppano articolandosi lungo un perimetro superiore ai tre chilometri.\nNel complesso, la cerchia si presenta quasi del tutto intatta, con altezze medie attorno ai sette metri, racchiudendo quasi interamente l'area di origine etrusca della citt\u00e0, mentre la parte romana fu costruita prevalentemente all'esterno delle mura perimetrali.\nLa cortina muraria \u00e8 costituita da una serie di blocchi poligonali di pietra, che poggiano l'uno sopra l'altro ricordando per certi versi il sistema difensivo della citt\u00e0 di Tirinto. Lungo le mura perimetrali sono visibili i resti di alcune porte di accesso, oltre ad una pregevole postierla di epoca arcaica."}
{"id": "2035953", "revid": "767487", "url": "https://it.wikipedia.org/wiki?curid=2035953", "title": "Obbligazione indicizzata", "text": "L'obbligazione indicizzata \u00e8 quella obbligazione pecuniaria il cui valore muta in ragione delle variazioni di determinati indici o valori.\nPer questo tipo di obbligazioni, di solito, si fa riferimento all'indice ISTAT (clausole ISTAT), ai prezzi di mercato in generale, o al prezzo di particolari beni (clausole merci). Le clausole per l'indicizzazione della prestazione adeguano l'importo nominale del debito al potere d'acquisto della valuta. In altre parole, queste clausole tendono a salvaguardare l'interesse creditorio da eventuali deprezzamenti della moneta, soprattutto per quanto riguarda le obbligazioni di lungo termine. Nel recente passato, infatti, era consuetudine utilizzare clausole di indicizzazione riferite al valore dell'oro (clausola-oro), che adeguava l'importo della prestazione al prezzo dell'oro.\nLe clausole di indicizzazione possono essere stabilite dalla legge (ad esempio per i canoni di locazione delle case ad uso abitativo), dalle parti negoziali nell'esercizio della loro autonomia privata, o per via giudiziale."}
{"id": "2035958", "revid": "729019", "url": "https://it.wikipedia.org/wiki?curid=2035958", "title": "Valle Magrera", "text": "La valle Magrera \u00e8 una valle della provincia di Lecco di modeste dimensioni e fortemente urbanizzata. Si estende tra il Lario e il lago di Annone compresa tra il monte Barro a sud ed il Cornizzolo, il gruppo montuoso dei Corni di Canzo e del monte Moregallo a nord.\nLa valle \u00e8 divisa fra pi\u00f9 comuni, ma solo tre sono ubicati in essa: Malgrate, Valmadrera e Civate (anche se parte di quest'ultimo abitato \u00e8 gi\u00e0 fuori dalla valle).\nNella valle scorrono alcuni torrenti come il Toscio e l'Inferno a carattere stagionale e solo uno permanente: il Rio Torto che l'attraversa tutta da parte a parte."}
{"id": "2035960", "revid": "767487", "url": "https://it.wikipedia.org/wiki?curid=2035960", "title": "Nuoto ai XIII Giochi paralimpici estivi - 50 m stile libero maschili S4", "text": "Record.\nPrima di questa competizione, il record del mondo (WR) e il record paraolimpico (OR) erano i seguenti."}
{"id": "2035964", "revid": "1226", "url": "https://it.wikipedia.org/wiki?curid=2035964", "title": "Viaggio al centro della Terra (film)", "text": ""}
{"id": "2035969", "revid": "115002056", "url": "https://it.wikipedia.org/wiki?curid=2035969", "title": "Lee Curreri", "text": "Ha suonato il piano nel gruppo musicale In vitro.\nCurreri \u00e8 soprattutto noto per la sua interpretazione del ruolo di Bruno Martelli nel film \"Saranno famosi.\""}
{"id": "2035970", "revid": "1906976", "url": "https://it.wikipedia.org/wiki?curid=2035970", "title": "Monumento ai caduti della prima guerra mondiale (Brindisi)", "text": "Il Monumento ai caduti della prima guerra mondiale \u00e8 un monumento di Brindisi sito in piazza Santa Teresa.\nVoluto dall'amministrazione comunale, fu scelto lo scultore brindisino Edgardo Simone che utilizz\u00f2 marmo bianco di Carrara.\nLa difficile collocazione.\nLa prima decisione riguardo alla collocazione del monumento fu il piazzale della stazione di Brindisi che trov\u00f2, per\u00f2, l'opposizione dello scultore perch\u00e9 non esaltava l'importanza dello stesso. Si decise allora per piazza Engelberto Dionisi, sul lungomare brindisino, dove fu inaugurato il 22 novembre del 1931 dal re Vittorio Emanuele III. Anche questa volta, per\u00f2, Simone non grad\u00ec la scelta e, nel 1938, il monumento venne smontato e nuovamente spostato per trovare una posizione transitoria in piazza della Vittoria.\nFinalmente nel 1940 fu collocato definitivamente in piazza Santa Teresa."}
{"id": "2035972", "revid": "585241", "url": "https://it.wikipedia.org/wiki?curid=2035972", "title": "Nuoto ai XIII Giochi paralimpici estivi - 50 m stile libero maschili S5", "text": "Record.\nPrima di questa competizione, il record del mondo (WR) e il record paraolimpico (OR) erano i seguenti."}
{"id": "2035973", "revid": "31886", "url": "https://it.wikipedia.org/wiki?curid=2035973", "title": "Gradi militari della Germania", "text": "Questa voce presenta una tabella comparativa dei gradi militari in uso nelle forze armate tedesche dall'unificazione (1871) a oggi.\n\"Avvertenza: il codice NATO si riferisce ai gradi attualmente esistenti; per gli altri, la corrispondenza \u00e8 data a titolo esemplificativo\"\nSi tenga inoltre presente che:"}
{"id": "2035978", "revid": "547034", "url": "https://it.wikipedia.org/wiki?curid=2035978", "title": "Nuoto ai XIII Giochi paralimpici estivi - 50 m stile libero maschili S6", "text": "Record.\nPrima di questa competizione, il record del mondo (WR) e il record paraolimpico (OR) erano i seguenti."}
{"id": "2035980", "revid": "242434", "url": "https://it.wikipedia.org/wiki?curid=2035980", "title": "L'esperimento Angel (Maximum Ride)", "text": ""}
{"id": "2035983", "revid": "767487", "url": "https://it.wikipedia.org/wiki?curid=2035983", "title": "Nuoto ai XIII Giochi paralimpici estivi - 50 m stile libero maschili S7", "text": "Record.\nPrima di questa competizione, il record del mondo (WR) e il record paraolimpico (OR) erano i seguenti."}
{"id": "2035986", "revid": "211345", "url": "https://it.wikipedia.org/wiki?curid=2035986", "title": "Palazzo del seminario", "text": ""}
{"id": "2035993", "revid": "767487", "url": "https://it.wikipedia.org/wiki?curid=2035993", "title": "Body Puzzle", "text": "Body Puzzle, distribuito in Italia anche con il titolo Misteria, \u00e8 un film horror-thriller del 1992 diretto da Lamberto Bava.\nIn Germania il film \u00e8 stato distribuito con il titolo \"Body Puzzle - Mit blutigen gruben\", in Spagna con il titolo \"Puzzle Mortal\" mentre in Francia e negli Stati Uniti il titolo \u00e8 rimasto invariato.\nIl film \u00e8 stato realizzato da Lamberto Bava assieme a Teodoro Corr\u00e0 ed \u00e8 stato girato a Roma.\nPrima di ciascuno dei delitti si ascolta il passo culminante del celebre poema sinfonico \"Una notte sul Monte Calvo\" di Musorgskij.\nTra gli autori dello script c'\u00e8 anche il regista Domenico Paolella.\nTrama.\nUn assassino uccide e mutila le sue vittime, facendo rinvenire le varie parti del corpo presso l'abitazione di Tracy, una bella e giovane vedova, incapace di spiegarsi cosa la leghi a quegli omicidi. Il capo della polizia indaga nella vita della donna, indirizzandosi verso l'amico del marito morto, uno psicopatico con l'ossessione di ricostruirne il corpo anche a costo della violenza: si scopre infatti che tutte le parti mutilate sono state in precedenza trapiantate dallo stesso corpo. Ma con una sorprendente rivelazione finale, la verit\u00e0 subir\u00e0 un drastico rovescio.\nCensura.\nIn Italia il film \u00e8 stato vietato ai minori di 18 anni, cos\u00ec come \u00e8 avvenuto anche in Spagna ed in Gran Bretagna.\nDurante i rilievi sul luogo del secondo omicidio, vengono citati i delitti del mostro di Firenze, erroneamente definiti i \"delitti di Scandicci\"."}
{"id": "2035995", "revid": "287204", "url": "https://it.wikipedia.org/wiki?curid=2035995", "title": "Iroko", "text": "L'iroko \u00e8 un tipo di legno particolarmente duro, di colore giallo-bruno, talvolta variegato dopo la stagionatura, che proviene dalle foreste dei paesi dell'Africa equatoriale come Sierra Leone, Angola, Kenya, Etiopia e altri. Si ricava da alberi del genere \"Chlorophora\", soprattutto \"C. excelsa\" e dalla \"C. regia\".\nL'essiccazione del legno si pu\u00f2 condurre in locali a temperatura controllata deumidificati e non comporta particolari problemi. \nDifetto dell'iroko \u00e8 la bassa resistenza agli urti. \nLa segatura prodotta durante la lavorazione \u00e8 irritante.\n\u00c8 utilizzato sotto forma di tranciati nella realizzazione di mobili ed \u00e9 una delle tre essenze pi\u00f9 pregiate nella realizzazione del parquet insieme al noce e al teak. \u00c8 uno dei materiali con cui si realizzano gli djembe e altri strumenti musicali."}
{"id": "2035996", "revid": "287204", "url": "https://it.wikipedia.org/wiki?curid=2035996", "title": "Castell dels Tres Dragons", "text": "Il Castell dels Tres Dragons (\"Castello dei Tre Dragoni\") \u00e8 il nome popolare dell'edificio modernista di Barcellona costruito da Llu\u00eds Dom\u00e8nech i Montaner nel 1887-1888 come caff\u00e8-ristorante in occasione dell'Esposizione Universale del 1888.\nSi trovava alla fine della strada che andava dall'Arco di Trionfo al Parc de la Ciutadella e dal 1920 ospita il Museo di Zoologia di Barcellona."}
{"id": "2035998", "revid": "129019", "url": "https://it.wikipedia.org/wiki?curid=2035998", "title": "Il Castello dei Tre Dragoni", "text": ""}
{"id": "2036001", "revid": "125974742", "url": "https://it.wikipedia.org/wiki?curid=2036001", "title": "Bill of Rights", "text": "Il Bill Gates \u00e8 un documento scritto dal parlamento inglese nel 1689, considerato uno dei cardini del sistema costituzionale del Regno Unito.\nTerminologia.\n\"Bill of Rights\" significa letteralmente un \"manifesto\" , \"carta\" (bill) \"sui diritti\" (rights), ( in certi libri si chiama \"dichiarazione dei diritti\") sebbene \"bill\" significhi, anche, disegno di legge - ma l'espressione \u00e8 entrata nell'uso col significato di \"dichiarazione\" sui diritti e in inglese \u00e8 in effetti comune anche la denominazione alternativa \"Declaration of Rights\". \nIl titolo originale del documento era An Act Declaring the Rights and Liberties of the Subject and Settling the Succession of the Crown (\"un atto che dichiara i diritti e le libert\u00e0 dei sudditi e definisce la successione della corona\"). Questo documento si trova a Liverpool.\nStoria.\nIl Bill of Rights fu adottato nel 1689, al termine di una guerra ormai secolare tra i Comuni e la Corona, culminato prima nella guerra civile (1642-1651) e nella dittatura di Cromwell, e poi nella gloriosa rivoluzione (1688-1689). Esso sintetizza in un documento di grande valore storico e giuridico un'evoluzione costituzionale complessa, che ha le sue radici nelle Carte e nei parlamenti medievali e che pone le premesse per il successivo sviluppo del costituzionalismo liberale. In particolare, il testo del Bill of Rights svolge il ruolo centrale del Parlamento nella configurazione dei poteri e indirizza il sistema costituzionale verso la tutela delle libert\u00e0 dei cittadini, di cui la posizione del Parlamento e le prerogative dei suoi membri sono il primo baluardo.\nIl testo, proposto dai leader parlamentari, fu approvato e firmato da Guglielmo III d'Orange, olandese che aveva sposato una componente della famiglia Stuart, Maria II d'Inghilterra, figlia di Giacomo II nel 1689 in Inghilterra. Guglielmo eredit\u00f2 il trono dopo la deposizione di Giacomo II, che fu dichiarato decaduto proprio nel \"Bill of Rights\", poich\u00e9 in esso si pensa che Giacomo aveva abbandonato l'Inghilterra per scappare in Francia.\nCaratteristiche del documento.\nIl \"Bill of Rights\" prevedeva:\nConseguenze.\nGuglielmo pot\u00e9 salire al trono a patto che firmasse il documento. Poich\u00e9 per\u00f2 era lui stesso che aveva convocato il Parlamento che lo proclamava re, il successivo Parlamento, regolarmente eletto, riapprov\u00f2 la successione al trono e diede legittimit\u00e0 a tutti gli atti compiuti sotto la sua reggenza di fatto della monarchia, compresa l'accettazione del \"Bill of Rights\".\nCon la Dichiarazione dei Diritti del 1689 nacque in Europa la seconda forma di monarchia parlamentare costituzionale (dopo la Repubblica di San Marino, riformata nel 1600 dai \"Leges Statutae Sancti Marini\"): parlamentare poich\u00e9 \u00e8 affidata agli organi del parlamento la completa amministrazione del paese; costituzionale perch\u00e9 rispettosa dei diritti dei cittadini, fissati da una Costituzione."}
{"id": "2036002", "revid": "74851", "url": "https://it.wikipedia.org/wiki?curid=2036002", "title": "Warthegau", "text": ""}
{"id": "2036004", "revid": "1349548", "url": "https://it.wikipedia.org/wiki?curid=2036004", "title": "Bosoni X e Y", "text": "In fisica, i bosoni X e Y sono le particelle elementari ipotetiche, analoghe ai bosoni W e Z, responsabili di un nuovo tipo di forza prevista dal modello di Georgi\u2013Glashow della teoria della grande unificazione.\nLe propriet\u00e0 di questi bosoni vettori variano a seconda della teoria della grande unificazione in cui sono previsti. Nella maggior parte di tali teorie, i bosoni X e Y sono composti da quark e leptoni, consentendo la violazione della conservazione del numero barionico e quindi consentendo il decadimento del protone.\nPropriet\u00e0.\nI bosoni X e Y accoppiano i quark e i leptoni, permettendo cos\u00ec la violazione della conservazione del numero barionico e quindi consentendo il decadimento del protone.\nUn bosone X avrebbe i seguenti modi di decadimento:\nformula_1\nformula_2\ndove formula_3 \u00e8 un quark up, formula_4 un antiquark down e formula_5 un positrone. Entrambi i prodotti di decadimento in ciascun processo avrebbero chiralit\u00e0 opposte. \nUn bosone formula_6 avrebbe i seguenti modi di decadimento:\nformula_7\nformula_8\nformula_9\ndove formula_10 \u00e8 l'antiquark up, formula_11 \u00e8 il quark down, formula_12 \u00e8 l'antineutrino elettronico. In tutti i processi di decadimento il primo prodotto avrebbe chiralit\u00e0 sinistrorsa mentre il secondo prodotto avrebbe sempre chiralit\u00e0 destrorsa.\nSimili prodotti e processi di decadimento esistono per le altre generazioni di particelle quark-leptoni.\nIn queste reazioni non viene conservato n\u00e9 il numero barionico (\"B\") n\u00e9 il numero leptonico (\"L\"), mentre \u00e8 conservata la loro differenza B-L. I differenti rapporti di suddivisione tra il barione X e le sue antiparticelle (come nel caso del mesone K) spiegherebbero la bariogenesi.\nR-parit\u00e0.\nLa R-parit\u00e0 \u00e8 un concetto di fisica delle particelle e di fisica teorica. Nell'estensione supersimmetrica del Modello Standard, il numero barionico e il numero leptonico non sono pi\u00f9 conservati da parte di tutti gli accoppiamenti in una teoria rinormalizzabile. La R-parit\u00e0 \u00e8 una simmetria del gruppo formula_13 che agisce nel Modello Standard supersimmetrico minimale (MSSM) e tale parit\u00e0 pu\u00f2 essere definita come:\nformula_14.\ndove: formula_15 \u00e8 lo spin, formula_16 \u00e8 il numero barionico e formula_17 il numero leptonico. Ogni particella del Modello Standard ha R-parit\u00e0 uguale ad formula_18, mentre la R-parit\u00e0 del partner supersimmetrico ha R parit\u00e0 formula_19."}
{"id": "2036005", "revid": "729019", "url": "https://it.wikipedia.org/wiki?curid=2036005", "title": "Giampiero Mazzi", "text": "Biografia.\nCresciuto nel , nel quale entr\u00f2 a 7 anni, Mazzi vinse con il club della Capitale il titolo di campione d'Italia Under-17 nel 1991 e Under-19 nel 1992 e 1993; passato in prima squadra, vinse la Coppa Italia nel 1998 e si aggiudic\u00f2 lo scudetto nel 2000.\nIn Nazionale vanta 5 presenze (l'ultima nel 1999) sotto la gestione di Georges Coste; esord\u00ec nel 1998 a Huddersfield (Inghilterra) contro i in un torneo di qualificazione per la ; convocato dal successivo C.T. Mascioletti per la fase finale della competizione, non fu tuttavia mai utilizzato.\nL'ultimo incontro disputato in maglia azzurra \u00e8 dell'agosto 1999, contro la , nel corso del quale tra l'altro segn\u00f2 i suoi unici punti internazionali (una meta).\nDivenuto capitano del Rugby Roma nel 2003, fu insignito nel 2008 del Premio CONI Roma come atleta cittadino distintosi in ambito internazionale; ritiratosi dall'attivit\u00e0 al termine della stagione 2008-09, \u00e8 divenuto tecnico della squadra Under-20 del Rugby Roma."}
{"id": "2036018", "revid": "123567", "url": "https://it.wikipedia.org/wiki?curid=2036018", "title": "Forma estesa", "text": ""}
{"id": "2036019", "revid": "228587", "url": "https://it.wikipedia.org/wiki?curid=2036019", "title": "Gone", "text": ""}
{"id": "2036023", "revid": "287204", "url": "https://it.wikipedia.org/wiki?curid=2036023", "title": "Alejandro Moreno", "text": ""}
{"id": "2036026", "revid": "16758", "url": "https://it.wikipedia.org/wiki?curid=2036026", "title": "John Waters (regista)", "text": ""}
{"id": "2036027", "revid": "14691", "url": "https://it.wikipedia.org/wiki?curid=2036027", "title": "Bill of rights", "text": ""}
{"id": "2036031", "revid": "292162", "url": "https://it.wikipedia.org/wiki?curid=2036031", "title": "Storia di Bivona", "text": "La storia di Bivona, comune italiano della provincia di Agrigento in Sicilia, inizia con la comparsa dei primi insediamenti umani nel territorio comunale risalenti all'et\u00e0 del rame. Nell'area bivonese sono documentati, inoltre, insediamenti di epoca greca, romana tardoantica e medievale. Il centro abitato di Bivona, seppur talvolta ritenuto di origine islamica, \u00e8 documentato a partire dal 1160: dapprima semplice casale, poi signoria, fu uno dei principali centri feudali del Vallo di Mazara.\nNel 1554 l'imperatore Carlo V elev\u00f2 Bivona, prima tra le citt\u00e0 siciliane, al rango di ducato, attribuendole il titolo di citt\u00e0; fino al 1812, pertanto, la cittadina fu amministrata da nobili famiglie spagnole (De Luna d'Aragona, Moncada, Alvarez de Toledo), che, tuttavia, ne causarono un declino sociale ed economico.\nIn seguito all'abolizione del feudalesimo, Bivona divenne capoluogo di distretto borbonico; nel 1860, entrata a far parte del regno dei Savoia, Bivona ricopr\u00ec il ruolo di capoluogo dell'omonimo circondario della provincia di Girgenti.\nEt\u00e0 preistorica.\nVari ritrovamenti archeologici hanno confermato la presenza umana nel territorio di Bivona a partire dall'et\u00e0 del rame (III millennio a.C.).\nL'indagine (\"Agrigent Survey\") condotta dall'\u00e9quipe archeologica guidata dal professor Johannes Bergemann dell'Universit\u00e0 Georg-August di Gottingen nel biennio 2009-2010 ha portato alla luce resti di et\u00e0 preistorica nel territorio bivonese, tra cui una necropoli rupestre.\nLo studio e l'analisi di sporadici ritrovamenti archeologici nel territorio di Bivona erano stati precedentemente effettuati soprattutto da Cesare Sermenghi, autore di \"Mondi minori scomparsi\" e \"Il passato e le sue risposte\", e dal bivonese Salvatore Midulla, autore di \"Bivona, le origini e prime vicende storiche\".\nAlcuni cocci di ceramica Serraferlicchio testimoniano un insediamento risalente all'Eneolitico; in un \"piccolo pianoro di modeste dimensioni\", grazie al ritrovamento di alcune ceramiche appartenenti alla \"facies\" di Sant'Angelo Muxaro, \u00e8 testimoniato un insediamento risalente all'VIII secolo a.C., sul monte delle Rose che sovrasta Bivona.\nNell'ex feudo di Pollic\u00eca, sito qualche chilometro ad ovest del centro abitato di Bivona, nel territorio comunale di Palazzo Adriano, sono stati ritrovati vari reperti archeologici, tra cui cocci di ceramica dello stile di Serraferlicchio.\nI reperti risalgono all'et\u00e0 del rame: alcuni frammenti fanno parte di una tazza attingitoio, altri fanno parte di un'altra tazza, dipinta a bande verticali grigio-scure; \u00e8 stato rinvenuto anche un fondello di bicchiere in ceramica rosso-aragosta ed altre reliquie appartenenti ad oggetti decorati a reticolature. Infine, sono stati ritrovati due grossi frammenti di ceramica rossa che facevano parte di una bacinella spessa e lucida.\nNella zona sono state notate anche alcune recinzioni, ritenute piccoli plessi tombali. L'abbondante presenza in contrada Pollicia della friabilissima roccia gessosa consent\u00ec alle popolazioni autoctone il facile sfruttamento dell'abitazione ipogeica e dei giacimenti minerari di sale, ritenuto \"primo mezzo di scambio tra la civilt\u00e0 autoctona dell'eneolitico e la egeo-micenea, di nuova immissione\".\nEt\u00e0 antica.\nIpotesi erudite sulla antica Bivona.\nUn passo di Strabone, che cita \"Hipponium\", erroneamente identificata con Bivona invece che con la citt\u00e0 di \"Vibo Valentia\" nell'attuale Calabria, indusse alcuni eruditi cinquecenteschi a collocare a Bivona il luogo dove secondo gli antichi si sarebbe svolto il mitologico ratto di Persefone.\nAnche Francesco Maurolico, in base all'identificazione di \"Hipponium\" con Bivona, vi localizz\u00f2 il \"luogo di delizie\" chiamato \"Corno di Amaltea\", costruito dal tiranno Gelone di Siracusa. Quest'identificazione, gi\u00e0 rigettata da alcuni eruditi seicenteschi venne ancora ripresa nel Settecento e Ottocento, fino all'erudito locale Giovan Battista Sedita agli inizi del Novecento.\n\u00c8 stata inoltre ipotizzata una fondazione di Bivona nel III secolo a.C. da parte dei profughi della citt\u00e0 di Ippana, citata da Polibio e Diodoro Siculo e distrutta nel 258 a.C., nel corso della prima guerra punica e dal cui nome deriverebbe quello di Bivona.\nAltri insediamenti pi\u00f9 piccoli sono inoltre stati ipotizzati nelle vicinanze di Bivona: nel Seicento, Rocco Pirri, riprendendo Tommaso Fazello sostenne che vi sarebbero sorte le antiche citt\u00e0 di \"Platanello\", o Platanella, e di \"Muzaro\", o Muzzaro.\nCesare Sermenghi ha inoltre ipotizzato che la contrada bivonese di San Matteo fosse l'ubicazione dell'antica citt\u00e0 siciliana di \"Makella\", citata da Polibio, Diodoro Siculo e Dione Cassio, nonostante esistano altre ipotesi riguardo alla sua collocazione. Secondo Sermenghi, a sua volta Makella sarebbe stata identificabile con l'antica citt\u00e0 di Muzzaro, che \u00e8 invece identificabile con i resti archeologici nei pressi di Sant'Angelo Muxaro. Sermenghi ha ritenuto inoltre che la localit\u00e0 di \"Adranon\", citata dalle fonti come prossima a \"Makella\", sarebbe stata identificabile con il bosco di Rifesi, nel territorio di Palazzo Adriano, presso Bivona.\nToponimo.\nLa somiglianza del nome \"Bivona\" con \"Hipponium\" (o \"Ipponio\" o \"Hippana\") era gi\u00e0 stata constatata dagli storici moderni, dall'Aretio fino all'Amico. Nel 1709 il gesuita Giovanni Andrea Massa enumer\u00f2 tutte le designazioni toponomastiche di Bivona, in seguito utilizzate da altri storiografi. Nel XIX secolo Michele Amari inser\u00ec Bivona in una lista di citt\u00e0 della Sicilia che, essendo state testimoniate per la prima volta nel periodo normanno, potrebbero essere state fondate dai coloni provenienti dall'Italia centro-settentrionale, giunti in Sicilia in quell'epoca, che avrebbero imposto ai nuovi centri i nomi della propria citt\u00e0 d'origine: Bivona venne accoppiata con Bibbona, citt\u00e0 toscana in provincia di Livorno: l'ipotesi, tuttavia, appare poco veritiera, dal momento che Bivona fu sicuramente abitata da gente araba, che si stanzi\u00f2 in Sicilia prima della venuta dei Normanni. Nella seconda met\u00e0 del XX secolo Cesare Sermenghi conferm\u00f2 la possibile derivazione del toponimo \"Bivona\" da \"Hippana\"; nel suo libro \"Mondi minori scomparsi\" (1981), infatti, egli afferm\u00f2:\nNel 1987, per\u00f2, il bivonese Antonino Marrone non accett\u00f2 l'ipotesi avanzata qualche anno prima dal Sermenghi, affermando che \"non risulta che l'evoluzione della lingua delle popolazioni gravitanti sui monti Sicani avesse fino al XII secolo apportato alcuna modifica al nome Ippana\", non rilevando, pertanto, una relazione toponomastica tra Ippana e Bivona; tuttavia assicur\u00f2 che, nonostante il paese fosse stato durante il Medioevo un \"pagus Saracenorum\" (villaggio abitato da musulmani), il nome Bivona non sia di derivazione araba: la fondazione del paese \u00e8 quindi da supporre in data anteriore all'invasione della Sicilia da parte degli arabi.\nInoltre Antonino Marrone rilev\u00f2 l'esistenza di diversi toponimi diffusi nell'antichit\u00e0 e aventi la medesima radice di Bivona, ma di cui non \u00e8 documentata alcuna relazione con altri toponimi aventi \"Ippo\" per radici. Infine, sottoline\u00f2 l'analisi di alcuni storici e linguisti che affermarono che l'antico nome dell'Hipponio calabra (Vibo Valentia) fosse \"Vibo\", oggi conservatosi anche nel nome della sua piccola frazione Bivona.\nRiguardo all'etimologia del nome della citt\u00e0 calabra, ecco cosa scrisse nel 1962 il sacerdote Francesco Albanese nella sua opera \"Vibo Valentia nella sua storia\":\nIl nome \"Bivona\" \u00e8 ritenuto un nome di derivazione non araba; esso si trova in questa forma per la prima volta in un documento del 1171, ma la forma pi\u00f9 frequente fino ai primi anni del Cinquecento era \"Bibona\". La forma \"Bisbona\" venne usata molto probabilmente per la prima volta da Federico III, in una lettera del 28 settembre 1363 spedita a Giovanni Chiaramonte. Questa variante \u00e8 probabilmente dovuta ad una rielaborazione colta: in una lettera del 1553 venne scritto:\nAncora nel 1557 se ne fornisce una spiegazione erudita:\nEsiste anche la forma \"Vivona\", oggi usata nel dialetto locale.\nEt\u00e0 medievale.\nOrigini di Bivona.\nIl pi\u00f9 antico documento pervenuto in cui si parla di Bivona (menzionata come \"Bibona\") risale al 1160. Nel 1171 \u00e8 menzionata come casale.\nSecondo una agiografica biografia di santa Rosalia, pubblicata nel 1650 dal padre gesuita Francesco Sparacino, la santa avrebbe vissuto per cinque anni (dal 1149 al 1154) presso il monte delle Rose di Bivona, terra allora disabitata e feudo di suo padre Sinibaldo, da dove sarebbe stata allontanata quando il bosco in cui viveva in eremitaggio sarebbe stato tagliato per la fondazione della citt\u00e0.\nNel successivo XIII secolo Bivona \u00e8 citata tra i centri della diocesi di Agrigento nel 1260 ed \u00e8 ancora menzionata nel 1264, negli anni settanta del Duecento e nel 1281.\nSupposero un'origine bizantina di Bivona Alfonso Airoldi e Gaetano Di Giovanni, quest'ultimo citato anche da Biagio Pace.\n\"Darptein Taibah\": et\u00e0 islamica?\nLe incursioni saracene, iniziate in Sicilia a partire dal VII secolo, condussero rapidamente alla conquista araba dell'intera isola nel corso del IX secolo e alla formazione dell'Emirato di Sicilia fino alla cacciata da parte dei Normanni nell'XI secolo.\nLa presenza degli Arabi a Bivona sarebbe attestata dalla presenza nel dialetto locale di toponimi e termini di origine araba (tra cui \"xan\u00e8a\"). In questo periodo il nome dell'insediamento sarebbe stato \"Darptae Intaiba\", attestato su alcune carte geografiche della Sicilia relative a quel periodo.\nUn'origine dell'abitato in epoca araba era stata ipotizzata anche dall'erudito cinquecentesco Tommaso Fazello, nella seconda edizione della sua opera (\"De Rebus Siculis decades II\" del 1560), che ritenne Bivona un \"pagus Saracenorum\", cio\u00e8 un villaggio abitato da gente araba. Nel 1580 lo storico Marco Antonio Martines descrisse Bivona alla stessa maniera del Fazello e nel 1873 lo storico castronovese Luigi Tirrito accett\u00f2, seppur con qualche obiezione, che Bivona possa essere stato un villaggio saraceno. In paese doveva esistere un luogo di culto, probabilmente una moschea, di cui non si conosce l'ubicazione e non si ha pi\u00f9 alcuna traccia.\n\u00c8 nato a Villa Noba, casale presso Bivona, Al-Ballan\u016bb\u012b, noto poeta arabo-siciliano.\nSignoria di Bivona.\nNel 1299 Roberto d'Angi\u00f2 avrebbe dato in concessione, insieme al castello di Calatamauro, il castello di Bivona, citato in quest'occasione per la prima volta, a Giacomo di Catania, che avrebbe dovuto scacciarne Ugone Talach.\nNella \"Descriptio Feudorum\" figura come signore di Bivona Simone di Montecateno (o Moncada).\nNel 1353 i Chiaramonte, con l'aiuto degli Angioini, si ribellarono al re Ludovico d'Aragona, del quale era divenuto tutore Blasco II Alagona in seguito alla morte di Matteo Palizzi. Alla rivolta partecip\u00f2 anche Bivona, ma dopo la vittoria di Federico IV d'Aragona ad Aci il 27 maggio del 1357, abbandon\u00f2 la fazione chiaramontana, per ritornarvi nel 1359. Le discordie interne tra la fazione regia e quella chiaramontana causarono l'intervento delle truppe regie al comando di Francesco II Ventimiglia, che occup\u00f2 Bivona e la mise a sacco. Dopo la loro partenza, i Chiaramonte tentarono di impadronirsi del castello, lasciato in custodia a Claudio Doria, e non riuscendo a vincerne le difese, abbandonarono il paese, che venne nuovamente saccheggiato. Nel 1360 divenne nuovo signore di Bivona Corrado Doria, al quale succedette il figlio Antonello, ma nel 1363 la signoria era passata a Giovanni III Chiaramonte di Palermo. Dopo la morte di questi, nel 1374, la signoria pass\u00f2 a Manfredi III Chiaramonte e alla sua morte nel 1391, alla figlia Eleonora. In seguito alla ribellione di Andrea Chiaramonte contro il re Martino I di Sicilia, i Chiaramonte persero tutti i loro beni.\nNiccol\u00f2 Peralta, sposo di Elisabetta Chiaramonte, insieme con il padre Guglielmo si ribell\u00f2 contro il re a causa del mancato riconoscimento dell'eredit\u00e0 del suocero, ed occup\u00f2 diversi centri, tra cui Bivona, che restitu\u00ec solo nel 1397. Bivona fu in seguito rivendicata sia da Niccol\u00f2 Peraltra, sia da Pietro Moncada e in attesa del giudizio la capitaneria e la castellan\u00eca furono affidate brevemente al catanese Bernardo de Carretto. Nell'aprile del 1397 signore di Bivona divenne Pietro Moncada, a causa della spontanea rinuncia di Niccol\u00f2 Peralta. Dopo la ribellione di Guglielmo Raimondo Moncada, i beni della famiglia Moncada vennero confiscati e in dicembre Bivona venne concessa a Niccol\u00f2 Peralta.\nAlla morte di Niccol\u00f2 Peralta, nel 1398, ne eredit\u00f2 il feudo bivonese la secondogenita, Margherita Peralta, andata in sposa ad Artale de Luna (fratello di Maria de Luna, regina d'Aragona e madre del re). Questi, distintosi nella repressione dei ribelli nel 1408 in Sardegna e nel 1420 in Corsica, mor\u00ec nel 1421. Qualche anno dopo, la sua vedova, Margherita Peralta si rispos\u00f2 con Antonio Cardona. Bivona venne donata al loro figlio Giovanni, che tuttavia all'et\u00e0 di quattordici anni la restitu\u00ec alla madre. Erede della contea di Caltabellotta e della baronia di Bivona fu Antonio de Luna, figlio primogenito avuto da Margherita Peralta con Artale, che nel 1453 ricevette l'investitura della baronia di Bivona e di altri beni feudali.\nComunit\u00e0 ebraica di Bivona.\nNel XV secolo a Bivona era presente una comunit\u00e0 ebraica. La comunit\u00e0 crebbe demograficamente ed era in rapporto con la comunit\u00e0 ebraica di Palermo.\nAltri documenti del periodo che vi fanno riferimento sono un documento del 1472, in cui si tratta la permuta della Baronia di Bivona con quella di Sambuca da parte di Carlo de Luna con il fratello Sigismondo ed un documento del 1489, con cui il vicer\u00e9 Fernando de Acu\u00f1a invit\u00f2 i procuratori di ciascuna giudecca siciliana ad un Consiglio Generale. Con il documento del 1472 si ha la conferma della presenza di 70 famiglie (pari, all'incirca, a 300-350 persone), ovvero il 7% della popolazione bivonese. L'incremento demografico della giudecca bivonese fu dovuta anche ai rapporti che essa intratteneva con la comunit\u00e0 ebraica di Palermo: numerosi ebrei palermitani operarono nel territorio di Bivona, alcuni addirittura si trasferirono nella cittadina agrigentina. Nel 1474 il signore di Bivona, Sigismondo de Luna, fu nominato \"Mastro secreto del Regno\", ossia protettore degli Ebrei.\nCome le altre comunit\u00e0 ebraiche della Sicilia, gli ebrei bivonesi furono oggetto del decreto di espulsione di Ferdinando II d'Aragona e di Isabella di Castiglia nel 1492.\nGli ebrei occupavano un quartiere abbastanza centrale di Bivona, ovvero quello circostante la chiesa e il convento di San Domenico. Molto probabilmente in questa zona sorgevano sia la \"meschita\" (la sinagoga), sia il locale adibito alla purificazione delle donne, sia la sede locale dove si riuniva la \"alamia\" (la comunit\u00e0 giudaica del paese).\nEt\u00e0 moderna.\nIl primo caso di Sciacca.\nUna lite per la restituzione da parte dei Perollo della baronia di San Bartolomeo ad Antonio de Luna, riaccese l'odio tra le due famiglie: il 6 aprile 1455, a Sciacca, durante la processione della Spina Santa, Pietro Perollo, figlio di Giovanni, fer\u00ec gravemente Antonio de Luna. Questi, appena guarito, entr\u00f2 in Sciacca con un notevole numero di vassalli e, incendiando le case dei Perollo, fece pi\u00f9 di cento morti. Ma tutte queste vicende non sono prive di inesattezze: tuttora risultano parzialmente documentate.\nLa dinastia dei de Luna.\nDopo la morte di Antonio, ad ereditare i suoi beni fu il figlio Carlo, che permut\u00f2 con il fratello Sigismondo la terra ed il castello di Bivona con la baronia di Sambuca. Sigismondo de Luna (ottenne dal re Giovanni d'Aragona il titolo di Camerlengo, nel 1474 fu nominato Maestro Secreto con diritto di giurisdizione su tutti gli Ebrei di Sicilia e nel 1475 Maestro Portulano, entrambe prestigiose cariche del Regno di Sicilia), in condizione economiche precarie, fu costretto a vendere, ma con riserva di riscatto, la terra di Bivona al fratello Pietro, che aveva indossato l'abito ecclesiastico.\nPietro de Luna per un anno fu signore di Bivona, poi il titolo pass\u00f2 nuovamente a Sigismondo. Il 20 ottobre del 1480 ricevette l'investitura il figlio Gian Vincenzo, a cui fu affidato come tutore lo zio Pietro, arcivescovo di Messina. Egli nomin\u00f2 come procuratore della baronia di Bivona Michele de la Farina.\nGian Vincenzo, dopo lunghi contenziosi con la famiglia Alliata e Settimo, con la zia Eleonora de Luna e con il cugino Simone Ventimiglia, nel 1511 riusc\u00ec ad ottenere l'investitura della contea di Caltabellotta. Dal 1514 fu stratigoto di Messina e dal 1516 al 1517 fu Presidente del Regno. Nel 1520 Carlo V gli confer\u00ec la Signoria sul porto e caricatore di Castellammare del Golfo. Le condizioni economiche del conte Luna divennero critiche dopo il \"secondo caso di Sciacca\", che port\u00f2 al suicidio il figlio Sigismondo (nel 1523 sposatosi con la fiorentina Luisa Salviati, nipote di papa Leone X).\nIl secondo caso di Sciacca.\nNel 1520 Gian Vincenzo de Luna si rec\u00f2 a Roma, presso il Papa, per stringere vincoli matrimoniali tra suo figlio, Sigismondo, e Luisa Salviati, figlia di Jacopo Salviati e Lucrezia de' Medici, figlia di Lorenzo de' Medici, sorella dell'allora pontefice Leone X e sorellastra del cardinale Giulio de' Medici, futuro papa Clemente VII. Le nozze si celebrarono a Roma nel 1523. In quel periodo esplose violentemente la lotta tra i Luna e i Perollo, entrambe tra le famiglie pi\u00f9 potenti del Val di Mazara. Il primo scontro tra le due fazioni si ebbe nella strada che da Bivona conduceva a Sciacca (la principale citt\u00e0 in cui esercitavano il potere i Perollo): una trentina di bravacci del conte Luna si scontr\u00f2 con una schiera di armigeri del Perollo; i bravi, nonostante l'agguato teso dagli armigeri, riuscirono a raggiungere Sciacca. Il numero degli uomini del conte Luna divent\u00f2 notevole, e pertanto l'arciprete di Sciacca don Gabriele Salvo cerc\u00f2 di fare da paciere tra le due famiglie. Ma la pace non dur\u00f2 a lungo: in seguito ad uno smacco subito da Sigismondo, la situazione peggior\u00f2 notevolmente. Il conte Gian Vincenzo de Luna tent\u00f2 di uccidere Giacomo Perollo, il peggior nemico dei Luna, ma non vi riusc\u00ec.\nIl 19 giugno 1529 Sigismondo fece introdurre furtivamente a Sciacca circa cento armati: alcuni giorni dopo la morte di due armigeri del Perollo rivel\u00f2 la numerosa presenza di uomini dei Luna. Giacomo Perollo si rivolse al vicer\u00e9 Pignatelli, suo amico, che da Messina invi\u00f2 a Sciacca Geronimo Statella (barone di Mongerbino) con una compagnia di fanti. Statella, una volta giunto a Sciacca, ordin\u00f2 a Sigismondo de Luna di sciogliere le sue truppe e di allontanarsi dalla citt\u00e0. Il 16 luglio lo Statella, passando da Bivona, fece impiccare Giorgio Grasta con altri 19 uomini, tutti bravi del conte Luna, in una localit\u00e0 prossima al paese: tuttora questo luogo si chiama \"Cozzu di li furchi\". Ci\u00f2 caus\u00f2 l'insurrezione dei bivonesi contro lo Statella, che fu costretto a tornarsene a Sciacca.\nAll'imbrunire del 19 luglio il conte Luna entr\u00f2 in Sciacca con i suoi uomini, fece circondare le abitazioni del Perollo e dello Statella e, all'alba, ordin\u00f2 l'attacco. Giorgio Comito, capo di una banda assoldata dal Luna, uccise Geronimo Statella. Il 23 luglio il conte Luna e i suoi uomini fecero irruzione nel castello dei Perollo e uccisero tutti coloro che trovarono. Giacomo Perollo, che inizialmente era riuscito a fuggire e a nascondersi in una casa privata, fu tradito: egli venne ucciso da Calogero Calandrino. Ma Sigismondo, non pago della morte dell'avversario, commise un atto poco umano: leg\u00f2 il cadavere del Perollo alla coda di un cavallo e lo fece portare in giro per tutta la citt\u00e0. Il conte Luna, compiuta la vendetta, si ritir\u00f2 a Bivona.\nFederico Perollo, figlio di Giacomo, con un contingente di truppe affidatogli da Pignatelli, con alcuni uomini armati inviatigli dal Marchese di Geraci, con le truppe di Nicol\u00f2 Pollastra e Giovanni Riganti (Giudici della Gran Corte Criminale), part\u00ec alla volta di Bivona. Ma il Sigismondo decise di fuggire: il 13 agosto, insieme con la moglie e i figli, salp\u00f2 alla volta di Roma. Il Perollo, giunto a Bivona e non avendo trovato il conte Luna, fece compiere una vera e propria razzia: molti furono impiccati, altri squartati, altri ancora cacciati in esilio; alcuni vennero posti nelle carceri e il castello venne spogliato dei preziosi arredi e dei nobili utensili. Bivona venne saccheggiata del tutto.\nNel frattempo Sigismondo, condannato a morte e confiscato dei propri beni, arriv\u00f2 a Roma presso lo zio pontefice Clemente VII per ottenere il perdono del re Carlo V: il perdono non fu ottenuto e Sigismondo, avvilito, si suicid\u00f2 buttandosi nel Tevere. Era il febbraio del 1530. Nel 1547, a Bivona, si spense anche il padre, Gian Vincenzo de Luna.\nL'elevazione a ducato (1554).\nL'eredit\u00e0 di Gian Vincenzo fu raccolta dal nipote Pietro de Luna (figlio di Sigismondo) che nel 1549 ricevette l'investitura delle Contee di Caltabellotta e Sclafani, delle baronie di Bivona e Caltavuturo, del feudo di Misilcassimo e di met\u00e0 del feudo di Cristia; divenne, inoltre, stratigoto di Messina. Egli riottenne l'investitura di un gran numero di feudi ceduti o alienati dai suoi predecessori, aiutato dal suocero Giovanni de Vega, vicer\u00e9 di Sicilia: infatti Pietro, nel 1552, spos\u00f2 a Messina Isabella, figlia di Giovanni. La coppia, dopo un periodo trascorso a Palermo, si trasfer\u00ec definitivamente a Bivona, dove era stato edificato il palazzo che successivamente prese il nome di Palazzo Ducale. Infatti, con privilegio del 22 maggio 1554, esecutoriato a Palermo il 16 giugno 1554, Carlo V elevava la baronia di Bivona alla dignit\u00e0 di Ducato: il paese (uno dei pi\u00f9 popolosi dell'intera Sicilia e il pi\u00f9 popoloso di quelli appartenenti ai Luna) acquis\u00ec il diritto ad assumere il titolo di citt\u00e0. Pietro de Luna fu il primo fra i nobili siciliani ad acquisire il titolo di Duca (la maggiore dignit\u00e0 feudale dell'epoca).\nNel 1553 il padre gesuita Domenech, in una lettera indirizzata a Ignazio di Loyola, descrisse Bivona e il suo territorio sottolineandone fertilit\u00e0, amenit\u00e0 e fermezza morale: \nLa dinastia dei Luna (1554-1621).\nDalle nozze con Isabella, Pietro ebbe quattro figli (la primogenita fu Aloisia); dalle seconde nozze con Angela La Cerda (figlia del nuovo vicer\u00e9, il duca di Medinaceli), ebbe un solo figlio, Giovanni, che venne nominato suo erede universale.\nNonostante il matrimonio con Belladama Settimo e Valguarnera, Giovanni non ebbe figli, e, pertanto, il 13 novembre 1584, cedette tutti i suoi Stati e beni alla sorellastra Aloisia. Alla morte di Giovanni, nel 1592, Aloisia de Luna assunse l'investitura della Ducea di Bivona, delle Contee di Caltabellotta e Sclafani, delle baronie di Caltavuturo e di Castellammare del Golfo e altri numerosi feudi. Aloisia nel 1567 spos\u00f2 Cesare Moncada, principe di Patern\u00f2; nel 1577 spos\u00f2 Antonio Aragona, duca di Montalto. L'eredit\u00e0 di Aloisia, data la prematura scomparsa del figlio Francesco II Moncada, venne conseguita dal nipote Antonio d'Aragona Moncada, figlio di Francesco e nipote di Cesare, nel 1620.\nIl collegio dei gesuiti.\nIgnazio di Loyola, fondatore della Compagnia di Ges\u00f9 (1534), aveva stretto solidissimi rapporti con il vicer\u00e9 di Sicilia Giovanni De Vega durante la permanenza di quest'ultimo a Roma in qualit\u00e0 di ambasciatore di Carlo V presso papa Paolo III.\nFu proprio Giovanni de Vega, nel 1548, ad accompagnare i dieci gesuiti che fondarono a Messina il primo collegio siciliano; la moglie Eleonora De Osorio, invece, contribu\u00ec alla fondazione del collegio gesuitico di Palermo. I loro figli, Ferdinando ed Assuero, fecero fondare due collegi nelle citt\u00e0 da loro governate (Catania e Siracusa); la loro figlia, Isabella, chiese direttamente ad Ignazio di Loyola l'istituzione del collegio dei gesuiti in Bivona, citt\u00e0 di cui divenne duchessa nel 1554.\nIgnazio di Loyola era stato scelto da Isabella de Vega \"come suo direttore spirituale\", e con essa intraprese \"una fitta ed interessante corrispondenza\" epistolare; pertanto essa lo preg\u00f2 vivamente di far sorgere anche in Bivona un collegio gesuitico, dicendo che doveva diventare \"dopo quelli di Palermo e Messina, il pi\u00f9 importante di questo Regno\". La fondazione del collegio bivonese era impedita dall'avversit\u00e0 dello stesso Ignazio di Loyola ad istituire collegi in piccole citt\u00e0: tale problema venne risolto grazie all'insistenza della duchessa, che nel 1553 ottenne l'assenso del futuro santo tramite una lettera che lo stesso Ignazio di Loyola invi\u00f2 a padre Geronimo Domenech, provinciale di Sicilia. In essa Ignazio di Loyola scrisse:\nLa prima pietra della fabbrica del collegio bivonese venne posta il 21 maggio 1554; nel mese di luglio venne posta la prima pietra della nuova chiesa, alla presenza di Pietro de Luna e Ferdinando De Vega, fratello di Giovanni. Tra il 1554 ed il 1555 fu padre Domenech a tenere informato Ignazio di Loyola sulla situazione del costruendo collegio di Bivona: egli, nelle sue lettere, espresse pareri molto positivi su Bivona e i suoi abitanti. Alla fine del 1555 Ignazio di Loyola decise di inviare nove gesuiti al nuovo collegio bivonese: essi partirono da Palermo la mattina del 1\u00ba gennaio 1556. Il primo rettore del collegio dei gesuiti di Bivona fu Eleuterio Du Pont, nato a Lilla nel 1527 ed ex studente di medicina presso l'Universit\u00e0 di Parigi.\nIl collegio dei gesuiti di Bivona fu il primo collegio in Italia ad essere stato fondato in una citt\u00e0 di pochi abitanti (poco pi\u00f9 di 7.000); i progetti e le piante del secondo collegio gesuitico di Bivona, costruito nel Seicento, sono reperibili presso la Biblioteca Nazionale di Parigi. I gesuiti a Bivona rappresentarono \"l'Ordine religioso che durante l'Et\u00e0 Moderna maggiormente influ\u00ec sulla vita spirituale, culturale ed economica\" della cittadina.\nI Moncada (1621-1736).\nAntonio d'Aragona Moncada divenne Duca di Bivona il 18 novembre 1621; nel 1616 e nel 1623 fu Governatore della Compagnia della Pace, a Palermo. Spos\u00f2 Giovanna della Cerda, figlia del duca di Medinaceli, ed ebbero sette figli (sei maschi ed una femmina): nel 1627 fu il figlio primogenito, Luigi Guglielmo, a ricevere l'investitura degli Stati paterni, dato che il padre, divenuto sacerdote, entr\u00f2 nella Compagnia di Ges\u00f9 (e a Palermo fond\u00f2 il Monastero dell'Assunta delle monache Carmelitane Scalze).\nLuigi Guglielmo Moncada spos\u00f2 in prime nozze Maria Afan de Ribera, ed in seconde nozze Caterina Moncada e di Castro, da cui ebbe il figlio Ferdinando. Luigi Guglielmo fu un personaggio di rilievo: fu Presidente del Regno dal 1635 al 1637 (anni in cui provvide a rafforzare le difese della citt\u00e0 di Palermo, facendo erigere la Porta Montalto e facendo fortificare Porta Felice e Porta Carini); fu Vicer\u00e9 di Sardegna nel 1647 (periodo in cui si adoper\u00f2 per reprimere alcune rivolte, come quelle di Masaniello a Napoli e di D'Alesi in Sicilia); fu nominato Vicer\u00e9 di Valenza nel 1657; ebbe l'ordine del Toson d'Oro; fu Commendatore di Belvis della Sierra, tre volte Grande di Spagna, generale della Cavalleria del Regno di Napoli e maggiordomo maggiore di re Carlo; infine, nel 1667, divenuto vedovo, da Alessandro VII fu nominato cardinale.\nNonostante tutto, le condizioni economiche e finanziarie del Principe di Patern\u00f2 erano molto preoccupanti. Alla di lui morte, gli succedette il figlio Ferdinando (1673), che spos\u00f2 Maria Teresa Faxardo Toledo e Portugal. La loro figlia, Caterina, nel 1713 (anno di morte di Ferdinando) raccolse l'eredit\u00e0 paterna: ella era gi\u00e0 sposata con Giuseppe Federico Alvarez de Toledo, duca di Ferrandina e marchese di Villafranca.\nGli Alvarez de Toledo (1736-1812).\nNel 1736 divenne duca di Bivona Federico Vincenzo Alvarez de Toledo, figlio di Giuseppe Federico e di Caterina Moncada; ma gli eredi, tutti ricchissimi feudatari spagnoli, non intervennero mai direttamente negli affari locali (a sovrintendere al ducato furono i procuratori generali dello Stato), e cos\u00ec per Bivona cominci\u00f2 la fase del declino.\nDopo Federico Vincenzo, morto nel 1753 a Madrid, il ducato pass\u00f2 al figlio, Antonio. Il suo figlio ed erede universale fu Giuseppe Alvarez de Toledo, che dalla moglie Maria Teresa Cayetana de Silva non ebbe figli: alla sua morte (avvenuta in Siviglia nel 1796), gli succedette il fratello Francesco. Francesco Borgia Alvarez de Toledo, nato e morto a Madrid (1763-1821), fu l'ultimo duca che esercit\u00f2 la signoria feudale su Bivona. Nel 1812, in Sicilia, fu abolita la feudalit\u00e0.\nEt\u00e0 contemporanea.\nIl distretto di Bivona (1812-1860).\nDal 18 giugno al 7 novembre 1812 il Parlamento siciliano, convocato dal re Ferdinando III di Sicilia, tenne varie sedute che sancirono l'abolizione della societ\u00e0 feudale nell'Isola. La nuova costituzione, inoltre, fece s\u00ec che la Sicilia fosse indipendente da ogni altro regno. L'intera Isola venne suddivisa in 23 distretti: ognuno di essi formava una circoscrizione elettorale, giudiziaria e finanziaria. I cittadini eleggevano il consiglio civico (il cui compito era quello di amministrare i comuni) e i rappresentanti alla camera dei comuni. Il consiglio eleggeva il magistrato municipale che esercitava il potere esecutivo dell'amministrazione civica. I comuni siciliani che si avvantaggiarono maggiormente furono i centri feudali e quelli che diventarono capoluogo di distretto.\nBivona trasse enormi vantaggi da questo nuovo clima politico: la cittadina, uno dei maggiori centri feudali della Sicilia nei secoli XV e XVI, fu designata a capoluogo di uno di questi distretti; la delimitazione del suo territorio fu effettuata tenendo in considerazione le caratteristiche naturali, economiche e demografiche dei paesi interessati (il territorio infatti era delimitato dalla catena dei Monti Sicani a nord, dal Canale di Sicilia a sud, e dai fiumi Platani e Verdura ad est ed ovest).\nIl distretto comprendeva i seguenti comuni: Bivona, il borgo di San Ferdinando (l'attuale Filaga, allora frazione di Bivona fino a quando, nel 1859, divenne frazione del Comune di Prizzi), Santo Stefano di Bivona (l'attuale Santo Stefano Quisquina), Cammarata, San Giovanni Gemini, Casteltermini, San Biagio Platani, Alessandria della Rocca, Cianciana, Ribera, Calamonaci, Lucca Sicula, Villafranca Sicula e Burgio.\nBivona ha contrastato le pretese di Castronovo di Sicilia, che aspirava a divenire Capoluogo del circondario bivonese. I motivi dell'assegnazione del capoluogo alla citt\u00e0 dell'alto agrigentino furono pi\u00f9 che validi, cos\u00ec Castronovo fu assegnata al distretto di Termini Imerese. Il distretto di Bivona confinava: a nord con i distretti di Corleone e Termini, ad est con quello di Caltanissetta, a sud con quello di Girgenti (Agrigento) e ad ovest con quello di Sciacca.\nBivona fu inoltre sede di sottointendenza e sottoprefettura.\nLa rivoluzione del 1820.\nIl 6 luglio 1820 i militari carbonari di Napoli riuscirono ad imporre al re Ferdinando la proclamazione della Costituzione promulgata in Spagna all'inizio del 1820, che cos\u00ec divenne anche Costituzione del Regno delle Due Sicilie. La classe politica palermitana tent\u00f2 di approfittare dell'occasione per ottenere l'indipendenza della Sicilia dal Regno di Napoli.\nIn tutta la Sicilia ebbero luogo numerose manifestazioni, molte delle quali crearono non pochi disordini e tumulti. Le prime manifestazioni si tennero a partire dal 14 luglio a Palermo, e in poco tempo si diffusero in tutta l'Isola.\nA Bivona la cittadinanza scese in piazza la sera del 19 luglio e molti manifestanti occuparono i locali della sottintendenza, senza creare alcun disagio pubblico. Il 23 luglio si costituirono una \"Deputazione Provvisoria di Sicurezza e Pubblica Tranquillit\u00e0\" ed una \"Giunta Provvisoria di Governo Distrettuale\".\nLa rivoluzione siciliana del 1848.\nA partire dagli ultimi mesi del 1847 in Sicilia si cominci\u00f2 ad avvertire un clima di rivoluzione che sfoci\u00f2 nell'insurrezione di Palermo del 12 gennaio 1848: in meno di un mese la citt\u00e0 venne liberata dalle truppe regie grazie alle operazioni politico-militari del Comitato Generale che voleva ripristinare la Costituzione del 1812 e voleva annettere la Nazione Siciliana alla Federazione Italiana. In numerosi comuni si costituirono dei comitati che facessero pervenire le proprie adesioni alla citt\u00e0 di Palermo.\nAnche a Bivona il 27 gennaio 1848 \"venne innalzato il tricolore\" (simbolo della Rivoluzione) e venne costituito il Comitato rivoluzionario bivonese, che copr\u00ec, inoltre, il ruolo di Comitato Distrettuale.\nLa spedizione dei Mille.\nIl 15 maggio 1860 a Bivona si sparse la notizia dello sbarco di Giuseppe Garibaldi a Marsala e i liberali bivonesi, favorevoli al programma di unificazione dell'Italia, provocarono un'insurrezione del popolo.\nA Bivona e in tutti i comuni del distretto vennero costituiti i \"Comitati Provvisori\": Calamonaci, addirittura, invi\u00f2 una squadra di volontari a Garibaldi. Il comitato centrale di Girgenti obblig\u00f2 ciascun comune ad organizzare una squadra da inviare a Palermo. Garibaldi, che il 14 maggio divenne dittatore dell'Isola in nome di Vittorio Emanuele, riorganizz\u00f2 la Sicilia amministrativamente e militarmente tramite l'emanazione di alcuni decreti.\nIl distretto di Bivona divenne in poco tempo uno dei pi\u00f9 disordinati e pericolosi: infatti era l'unico a non godere della protezione di una compagnia d'arme e ci\u00f2 favor\u00ec i furti, i taglieggiamenti e le altre scorribande da parte dei numerosi gruppi armati inizialmente formatisi per raggiungere le truppe garibaldine a Palermo. Il 12 giugno a Bivona si insediarono il consiglio civico ed il magistrato municipale, entrambi organismi amministrativi favorevoli all'Indipendenza e all'Unit\u00e0.\nIl 4 luglio fece sosta a Bivona Menotti Garibaldi, a cui si aggiunse, qualche giorno dopo, l'intera colonna comandata da Nino Bixio, che in paese ebbe uno scontro con il giovane barone Onofrio Guggino: lo stesso Bixio afferm\u00f2 in una sua lettera:\nLa grave situazione economica della Sicilia, divenuta campo di battaglia tra Garibaldi e l'esercito borbonico, fece s\u00ec che il Governo Prodittatoriale il 17 ottobre emanasse un decreto con cui venne dichiarato che i debiti dei comuni siciliani divennero debiti dello Stato.\nIl circondario di Bivona (1860-1927).\nLo scontro con i garibaldini.\nNell'estate del 1862 vari centri siciliani inviarono migliaia di uomini che si radunarono nel campo base della Ficuzza rispondendo all'appello lanciato da Garibaldi per la liberazione di Roma: ma i piani dell'\"eroe dei due mondi\" erano ostacolati dallo stato d'assedio proclamato in Sicilia e da Urbano Rattazzi, presidente del Consiglio, che temeva negative ripercussioni politiche sia in Italia che all'estero.\nIl 2 agosto Garibaldi ripart\u00ec in tre colonne i 3.000 volontari giunti alla Ficuzza e li incaric\u00f2 di raccogliere nuove adesioni nel resto dell'Isola: i tre gruppi seguirono itinerari diversi, e in poco tempo avvennero i primi scontri con l'esercito. La colonna garibaldina che percorse il tratto pi\u00f9 meridionale della Sicilia, comandata dal colonnello Giuseppe Bentivegna e costituita da circa 1.000 uomini, part\u00ec da Corleone il 3 agosto e tre giorni dopo raggiunse Santo Stefano di Bivona (l'attuale Santo Stefano Quisquina, a qualche chilometro da Bivona). La colonna fece sosta in paese, ma ci\u00f2 le fu fatale: infatti furono inviati dalla sottoprefettura di Bivona, tra soldati e carabinieri, pi\u00f9 di sessanta uomini armati che provocarono un conflitto a fuoco con i garibaldini, costretti a desistere dal loro tentativo di arruolamento di nuovi volontari.\nGli uomini di Garibaldi avevano riportato qualche morto e chiesero invano la restituzione dei fucili che vennero loro sequestrati; furono costretti ad andare via da Santo Stefano, e dopo essere passati da Casteltermini, abbandonarono il loro viaggio nella Sicilia meridionale e si incontrarono con Giuseppe Garibaldi a Santa Caterina Villarmosa. La prefettura di Girgenti giustific\u00f2 l'accaduto, malvisto dalle autorit\u00e0 di Palermo, dicendo che Bivona non disponeva di nessun ufficio telegrafico e che, per tale motivo, non era a conoscenza delle disposizioni del Governo. Il giornalista e scrittore Franco Mistrali comment\u00f2 l'accaduto con queste parole:\nIl ginnasio nel periodo sabaudo.\nSotto il governo dei Savoia, a Bivona venne istituito un Ginnasio, con decreto di Giuseppe Garibaldi, nel 1860: tuttavia l'apertura si ebbe solo il 9 febbraio 1863. In esso vi insegn\u00f2 anche Placido Cerri (1843-1874) (filologo e allievo dello storico Alessandro D'Ancona) che, nonostante avesse vinto una borsa di studio per perfezionare i propri studi all'estero, rinunci\u00f2 alla ricerca perch\u00e9 fu costretto a trasferirsi da Torino a Bivona, dove era stato nominato reggente del ginnasio; egli raccont\u00f2 l'arretratezza economico-sociale della realt\u00e0 siciliana in un'inchiesta pubblicata a puntate sul quotidiano fiorentino \"La Nazione\" e nel libro \"Le tribolazioni di un insegnante di ginnasio\".\nIl colera del 1867.\nAlla fine del mese di maggio del 1867, Bivona fu vittima dell'epidemia colerica che colp\u00ec la Sicilia. La malattia caus\u00f2 la morte di pi\u00f9 di centocinquanta persone; il paese venne dichiarato ufficialmente indenne dal morbo solamente l'8 agosto 1867.\nMolta gente abbandon\u00f2 la citt\u00e0 per rifugiarsi in campagna, causando il rallentamento o il blocco totale delle attivit\u00e0 quotidiane del paese: i negozi vennero chiusi, gli organismi istituzionali rimasero inerti, i morti venivano lasciati in casa. La grave situazione venne risolta da Francesco Cagli\u00e0 Guettard, segretario della sottoprefettura di Bivona: egli fece venire un medico da Palermo per la cura dei malati; fece riaprire, con l'intervento dei carabinieri, tutti i negozi; fece seppellire dai carabinieri e dai soldati di stanza i cadaveri sparsi per il paese; organizz\u00f2 una raccolta di fondi da devolvere alle famiglie colpite dalla malattia; segnal\u00f2 la pessima gestione e lo scarso operato dell'amministrazione comunale e richiese l'affidamento del comune di Bivona ad un commissario.\nLe cento citt\u00e0 d'Italia.\nNel 1892 Bivona comparse, insieme a Girgenti, nell'opera \"Le Cento Citt\u00e0 d'Italia\", pubblicata dal quotidiano milanese \"Il Secolo\" a partire dal 1887. La dispensa del gennaio 1892 riprodusse le foto di alcuni templi di Agrigento e dei portali (quello frontale e uno laterale) della vecchia chiesa madre chiaramontana. Bivona, citata come citt\u00e0 capoluogo di circondario, venne cos\u00ec descritta:\nIl caso del duca di Bivona.\nIn un clima sociale e politico caratterizzato dalla \"vittoria mutilata\" della prima guerra mondiale, dall'affermarsi della mafia in Sicilia e dalla crisi dell'economia latifondistica, il duca di Bivona don Eristano (o Tristano) Alvarez de Toledo, residente a Madrid, divenne vittima di un sequestro avvenuto a Ribera, nelle vicinanze di Bivona, da parte di alcuni soci di una cooperativa.\nNell'estate del 1919, la cooperativa \"Cesare Battisti\" guidata dal farmacista Liborio Friscia chiese all'Opera Nazionale Combattenti (ONC) l'affitto del latifondo appartenente al duca di Bivona, che era inoltre senatore e grande di Spagna.\nArrivato in paese nel gennaio 1920, don Eristano, intenzionato a vendere i propri possedimenti ad un'altra cooperativa, venne sequestrato dai combattenti della \"Battisti\" per tre giorni nel proprio palazzo, gi\u00e0 appartenuto ai propri predecessori.\nIn seguito alla sua liberazione, il duca di Bivona denunci\u00f2 \"la violenza subita dai \"bolscevichi\" di Ribera\", facendo intervenire anche il governo di Madrid, e vendette il proprio latifondo alla cooperativa rivale della \"Battisti\", quella guidata da Antonino Parlapiano, che a sua volta affitt\u00f2 il latifondo a tre cooperative composte da gente appartenente a diverse cosche mafiose.\nA Ribera \u00e8 ancora presente il palazzo dei duchi di Bivona, appartenente prima alla famiglia nobile dei Moncada, poi agli Alvarez de Toledo. L'interno \u00e8 in parzialmente affrescato; in una stanza \u00e8 presente un dipinto in cui sono raffigurati tutti gli stemmi araldici degli antenati della famiglia Alvarez de Toledo.\nIl ventennio fascista.\nDurante il periodo fascista, anche a Bivona vennero introdotti gli usi e i costumi imposti alla societ\u00e0 da Benito Mussolini.\nLa ginnastica venne tenuta in grande considerazione: si svolsero periodici saggi ginnici presso l'atrio dell'ex Collegio dei Gesuiti o in piazza San Giovanni: in un saggio ginnico del 1942 tenutosi ad Agrigento, le Piccole e Giovani Italiane di Bivona vinsero la coppa d'argento.\nA Bivona si celebrava, inoltre, la \"Festa dell'Uva\", allietata dalla presenza di numerosi carretti ricolmi di uva e dalla banda musicale cittadina. La politica mussoliniana di sviluppo demografico fece s\u00ec che anche a Bivona le famiglie diventassero numerose: talvolta esse venivano premiate con alcune medaglie appese ad un nastro tricolore che riportavano la scritta \"Unione Fascista Famiglie Numerose\".\nIn occasione di una visita da parte di Benito Mussolini alla fine degli anni trenta, il paese, che fino al 1927 rest\u00f2 sede di sottintendenza e sottoprefettura, venne adornato di numerosi alberi e piante; alcune piazze vennero ristrutturate e sistemate, altre rinominate; inoltre venne costruita la villa comunale nella piazza centrale del paese.\nNel periodo fascista l'istituto fu sostituito da un \"Regio Istituto Tecnico Inferiore\" (intitolato a Francesco Crispi, originario della zona), in cui veniva insegnato anche il latino.\nLa seconda guerra mondiale.\nNel luglio 1943, in seguito allo sbarco in Sicilia degli americani, vennero organizzati diversi raggruppamenti con lo scopo di fermare l'avanzata americana. Uno di questi raggruppamenti, denominato \"Ricci\" (gruppo mobile \u00abB\u00bb), resistette per molti giorni all'avanzata nemica proprio nei pressi di Bivona. Il 20 luglio 1943 gli americani sferrarono l'attacco decisivo, cominciando un asfissiante fuoco di artiglieria fin dalle prime luci dell'alba ed usufruendo dell'ausilio di numerosi e violenti attacchi aerei. Il raggruppamento Ricci, che gi\u00e0 aveva subito numerose perdite, venne sopraffatto dagli americani proprio a Bivona. Il paese venne cos\u00ec raggiunto dalla Terza Divisione corazzata americana, che dopo aver liberato Agrigento, giunse a Bivona ed a Cammarata.\nBivona era un luogo di cui volevano fortemente impadronirsi gli anglo-americani, data la sua posizione strategica all'interno della Sicilia, via di comunicazione tra Palermo ed Agrigento.\nIl 22 luglio le truppe alleate conquistarono la citt\u00e0 di Palermo; qualche giorno dopo, il 5 agosto, liberarono Catania; il 17 agosto 1943 entrarono a Messina e liberarono la Sicilia.\nAlla fine del conflitto, Bivona sub\u00ec numerose perdite tra i propri abitanti che combatterono la guerra: i nomi dei caduti del secondo conflitto mondiale sono riportati nel cenotafio dedicato alla loro memoria, che il 25 aprile di ogni anno, in occasione della Festa della liberazione, viene adornato da una corona ricoperta da una fascia tricolore.\nIl secondo dopoguerra.\nL'istituzione del liceo classico.\nDurante il periodo della seconda guerra mondiale venne istituito un corso ginnasiale funzionante, prima come sezione staccata del liceo classico di Sciacca, poi come sezione del liceo classico di Agrigento. Il liceo classico a Bivona fu attivato alla fine degli anni quaranta grazie alla collaborazione tra l'avvocato bivonese Edmondo Trizzino, il ministro della Pubblica Istruzione Guido Gonella e l'avvocato bresciano Ludovico Montini, fratello di Giovanni Battista Montini, futuro papa Paolo VI. L'avvocato Trizzino, su esortazione della moglie, la baronessa Leonarda Guggino, si rec\u00f2 a Roma per discutere sul ripristino dell'insegnamento classico nel proprio paese, tramite l'istituzione di un liceo, con l'avvocato Montini, suo amico e collega quando entrambi esercitavano la professione a Brescia.\nIl deputato e futuro senatore democristiano non esit\u00f2 ad accogliere la richiesta e il 27 luglio 1948 invi\u00f2 una lettera a Guido Gonella, ministro della Pubblica Istruzione, esortandolo ad un interessamento alla questione sull'eventuale liceo bivonese. Il 21 agosto 1948 Guido Gonella rispose alla lettera, assicurando il proprio interessamento e riservandosi di fornire ulteriori e concrete notizie. Grazie al suo intervento, qualche mese dopo fu istituito il Liceo Ginnasio Statale di Bivona, intitolato a Luigi Pirandello; la sede provvisoria era l'ex collegio gesuitico, da secoli sede di istituti scolastici.\nIl liceo bivonese ottenne l'autonomia con decreto del 18 marzo 1953; negli anni novanta vennero attivati nuovi corsi liceali: il linguistico, lo scientifico e il bio-socio-sanitario, unico in Sicilia. \u00c8 l'unico liceo classico della provincia di Agrigento dedicato a Luigi Pirandello, nato nella citt\u00e0 dei templi."}
{"id": "2036032", "revid": "547034", "url": "https://it.wikipedia.org/wiki?curid=2036032", "title": "Aminta II di Macedonia", "text": "Era figlio di Filippo o Menelao, fratello di Perdicca II di Macedonia. (Thuc. ii. 95.) Alla morte del padre gli succedette al trono della Macedonia Superiore. Pare che Perdicca volesse privarlo del potere di quella regione, poich\u00e9 aveva prima tentato di strapparla a Filippo, ma venne intralciato dagli Ateniesi.\nNel 429 a.C. Aminta, aiutato da Sitalce, re dei traci Odrisi, contese a Perdicca il trono di Macedonia; ma quest'ultimo riusc\u00ec a ottenere la pace grazie alla mediazione di Seute, il nipote del re trace (Thuc. ii. 101); e Aminta venne di conseguenza obbligato a accontentarsi dei territori ereditati dal padre."}
{"id": "2036034", "revid": "1442080", "url": "https://it.wikipedia.org/wiki?curid=2036034", "title": "NBA Playoffs 1993", "text": "Gli NBA Playoffs 1993 si conclusero con la vittoria dei Chicago Bulls (campioni della Eastern Conference) che sconfissero i campioni della Western conference, i Phoenix Suns.\nEastern Conference.\nPrimo turno.\n(1) New York Knicks - (8) Indiana Pacers.\nRISULTATO FINALE: 3-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Chicago Bulls - (7) Atlanta Hawks.\nRISULTATO FINALE: 3-0\nPRECEDENTI NEI PLAYOFF\n(3) Cleveland Cavaliers - (6) New Jersey Nets.\nRISULTATO FINALE: 3-2\nPRECEDENTI NEI PLAYOFF\n(4) Boston Celtics - (5) Charlotte Hornets.\nRISULTATO FINALE: 1-3\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) New York Knicks - (5) Charlotte Hornets.\nRISULTATO FINALE: 4-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Chicago Bulls - (3) Cleveland Cavaliers.\nRISULTATO FINALE: 4-0\nPRECEDENTI NEI PLAYOFF\nFinale.\n(1) New York Knicks - (2) Chicago Bulls.\nRISULTATO FINALE: 2-4\nPRECEDENTI NEI PLAYOFF\nWestern Conference.\nPrimo turno.\n(1) Phoenix Suns - (8) Los Angeles Lakers.\nRISULTATO FINALE: 3-2\nPRECEDENTI IN REGULAR SEASON\nPRECEDENTI NEI PLAYOFF\n(2) Houston Rockets - (7) Los Angeles Clippers.\nRISULTATO FINALE: 3-2\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(3) Seattle SuperSonics - (6) Utah Jazz.\nRISULTATO FINALE: 3-2\nPRECEDENTI NEI PLAYOFF\n(4) Portland Trail Blazers - (5) San Antonio Spurs.\nRISULTATO FINALE: 1-3\nPRECEDENTI NEI PLAYOFF\nSemifinali.\n(1) Phoenix Suns - (5) San Antonio Spurs.\nRISULTATO FINALE: 4-2\nPRECEDENTI NEI PLAYOFF\n(2) Houston Rockets - (3) Seattle SuperSonics.\nRISULTATO FINALE: 3-4\nPRECEDENTI NEI PLAYOFF\nFinale.\n(1) Phoenix Suns - (3) Seattle SuperSonics.\nRISULTATO FINALE: 4-3\nPRECEDENTI NEI PLAYOFF\nNBA Finals 1993.\nPhoenix Suns - Chicago Bulls.\nRISULTATO FINALE\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 4 ottobre 2021\"."}
{"id": "2036035", "revid": "767487", "url": "https://it.wikipedia.org/wiki?curid=2036035", "title": "Gioco in forma estesa", "text": "Un gioco in forma estesa \u00e8 uno dei principali modelli usato in teoria dei giochi, con la caratteristica di rappresentare un gioco mediante un albero. \nOgni nodo (chiamato nodo decisionale) rappresenta il complesso delle scelte effettuate in precedenza. Si inizia a giocare da un unico nodo iniziale, e il gioco scorre attraverso l'albero lungo un percorso determinato dai giocatori fino a quando un nodo terminale viene raggiunto. Ai nodi terminali sono associati i payoff assegnati a tutti i giocatori. Ad ogni nodo non terminale \u00e8 associato un giocatore: questo giocatore sceglie fra le mosse possibili in quel nodo, le quali sono rappresentate da un lato che conduce ad un altro nodo.\nLa forma estesa \u00e8 un'alternativa alla forma strategica (detta anche forma normale). A differenza della forma strategica, la forma estesa consente la modellazione esplicita di interazioni in cui un giocatore fa pi\u00f9 di una mossa durante il gioco, e la sua mossa pu\u00f2 dipendere da diversi stati. "}
{"id": "2036036", "revid": "253269", "url": "https://it.wikipedia.org/wiki?curid=2036036", "title": "John Waters (regista 1893)", "text": "Biografia.\nNel corso della sua carriera firm\u00f2 la regia di 14 pellicole, la maggior parte delle quali, realizzate negli anni '20, erano film muti. I pi\u00f9 noti e distribuiti all'estero furono \"Nevada il tiratore\" (1927), \"Lo sciabolatore del Sahara\" (1928), \"Il supplizio del fuoco\" (1928) e \"L'invincibile Mc Gurk\" (1947).\nTuttavia, ebbe maggior notoriet\u00e0 per la sua attivit\u00e0 di aiuto regista, al fianco di registi come William Wyler in \"Ore disperate\" (1955) e \"Il grande paese\" (1958), Rudolph Mat\u00e9 in \"Acque profonde\" (1958), Sam Wood in \"L'imboscata\" (1950), \"Il canto del Nilo\", \"Partita d'amore\", e soprattutto Jack Conway, al fianco del quale lavor\u00f2 in sei film. Per uno di questi, \"Viva Villa!\" (1934), Waters ricevette l'Oscar per la migliore aiuto regia nel 1935, dopo la candidatura dell'anno precedente."}
{"id": "2036037", "revid": "16758", "url": "https://it.wikipedia.org/wiki?curid=2036037", "title": "John S. Waters", "text": ""}
{"id": "2036038", "revid": "599013", "url": "https://it.wikipedia.org/wiki?curid=2036038", "title": "Forma normale", "text": ""}
{"id": "2036040", "revid": "122750297", "url": "https://it.wikipedia.org/wiki?curid=2036040", "title": "David Sm\u00e9tanine", "text": "Divenuto paraplegico all'et\u00e0 di ventuno anni in seguito ad un incidente stradale che ne ha danneggiato la colonna vertebrale, Sm\u00e9tanine si \u00e8 dedicato al nuoto in et\u00e0 abbastanza avanzata, partecipando per la prima volta ai Campionati Mondiali nel 2002. Ha rappresentato la Francia in cinque edizioni dei Giochi Paralimpici estivi, conquistando due medaglie d'oro, quattro d'argento e due di bronzo. I migliori risultati li ottenne nell'edizione di Pechino 2008, quando vinse la prima medaglia d'oro della delegazione francese, vincendo la gara dei 100 metri stile libero, e successivamente conquistando anche il titolo nei 50 metri stile libero."}
{"id": "2036041", "revid": "253269", "url": "https://it.wikipedia.org/wiki?curid=2036041", "title": "Michael Welch", "text": "Biografia.\nWelch \u00e8 figlio di padre protestante e madre ebrea. \u00c8 convolato a nozze nel 2008 con l'attrice Marissa Lefton da cui si \u00e8 separato nel 2011 e poi in modo congiunto presentato da istanza di divorzio nel 2013.\nCarriera.\nHa recitato in molte serie televisive, tra le pi\u00f9 importanti le quali \"Settimo cielo\", \"X-Files\", \"Malcolm\", \"Giudice Amy\", \"Joan of Arcadia\", \"Senza traccia\", \"Cold Case - Delitti irrisolti\", \"Crossing Jordan\", \"The Riches\" e \"Z Nation\". Welch ha fatto un provino per il ruolo di Edward Cullen nella saga di film \"Twilight\", tuttavia dopo \u00e8 stato scelto per interpretare il ruolo secondario di Mike Newton mentre l'altro ruolo \u00e8 andato a Robert Pattinson. Per la sua carriera come giovane attore Welch ha ottenuto alcuni prestigiosi riconoscimenti: ha conseguito 2 vittorie per quanto riguarda gli Young Artist Awards, grazie ai ruoli nel film del 1998 \"Star Trek - L'insurrezione\" e la serie televisiva \"Joan of Arcadia\".\nDoppiatori italiani.\nNelle versioni in italiano dei suoi film, Michael Welch \u00e8 stato doppiato da:"}
{"id": "2036042", "revid": "116944", "url": "https://it.wikipedia.org/wiki?curid=2036042", "title": "Battaglia di Stilo", "text": ""}
{"id": "2036047", "revid": "265329", "url": "https://it.wikipedia.org/wiki?curid=2036047", "title": "EC 1.1.2.5", "text": ""}
{"id": "2036049", "revid": "767487", "url": "https://it.wikipedia.org/wiki?curid=2036049", "title": "Forma normale (teoria dei giochi)", "text": "In teoria dei giochi, la forma normale \u00e8 uno dei modelli principali usati per descrivere un gioco. A differenza della forma estesa, nella forma normale non si utilizzano rappresentazioni grafiche, ma il gioco viene rappresentato per mezzo di una matrice. Se questo approccio pu\u00f2 essere maggiormente utile per individuare strategie strettamente dominate e equilibri di Nash, alcune informazioni sono perse rispetto alla forma estesa.\nLa forma normale di un gioco include per ogni giocatore tutte le strategie concepibili, ed i corrispondenti payoff per ogni giocatore."}
{"id": "2036051", "revid": "123567", "url": "https://it.wikipedia.org/wiki?curid=2036051", "title": "Equilibri di Nash", "text": ""}
{"id": "2036053", "revid": "254059", "url": "https://it.wikipedia.org/wiki?curid=2036053", "title": "Mira Porte", "text": "Mira Porte \u00e8 una frazione del comune italiano di Mira, nella citt\u00e0 metropolitana di Venezia.\nSi sviluppa a partire da un'isola del Naviglio del Brenta e forma oggi il centro abitato di Mira insieme a Mira Taglio, dalla quale \u00e8 distinta solo storicamente, \nIl nome deriva da un sistema di chiuse (dette appunto \"porte\") sul Naviglio, in prossimit\u00e0 della piazza."}
{"id": "2036057", "revid": "599013", "url": "https://it.wikipedia.org/wiki?curid=2036057", "title": "Manuel Carrizo", "text": "Carriera.\nClub.\nHa iniziato la carriera in Argentina, dove ha giocato anche nella massima serie con la canotta del Ferro Carril Oeste.\nIn Italia, ha vestito le maglie di Basket Veroli, Dinamo Sassari, Reyer Venezia e Ferentino in LegaDue.\nNel corso della stagione 2012-13 \u00e8 stato ingaggiato dalla Benacquista Latina Basket nel campionato DNA; Latina perde per\u00f2 i play out contro Bari e retrocede in DNB. Carrizo rimane a Latina e nella stagione successiva si aggiudica la promozione in A2 Silver e la Coppa Italia DNB vincendo anche il titolo di MVP con 36 punti in finale contro i Legnano Knights. In estate lascia Latina e firma a Casalpusterlengo in A2 Gold.\nNell'estate 2015 viene ingaggiato dalla Virtus TSB Cassino in Serie B dove perde la finale di play-off contro EuroBasket Roma. Due anni dopo viene nuovamente convocato per tentare l'accesso in Serie A2..\nNazionale.\nNel 2001 ha disputato i Campionati mondiali di pallacanestro maschile Under 21 con l'Argentina."}
{"id": "2036066", "revid": "287204", "url": "https://it.wikipedia.org/wiki?curid=2036066", "title": "10 (album)", "text": ""}
{"id": "2036068", "revid": "2730", "url": "https://it.wikipedia.org/wiki?curid=2036068", "title": "Margaret Sullavan", "text": "Biografia.\nFiglia del facoltoso broker Cornelius Hancock e dell'ereditiera Garland Sullavan, da bambina si dimostr\u00f2 molto delicata e fragile. Nel periodo dell'adolescenza, durante il quale frequent\u00f2 la scuola privata \"Chatham Episcopal Institute\", manifest\u00f2 tuttavia un animo ribelle e forte. Dopo aver terminato gli studi superiori, si trasfer\u00ec a Boston dove and\u00f2 a vivere con la sorellastra Weedie, per frequentare la sede bostoniana della scuola di recitazione Denishawn, diretta dalle sorelle Berta e da Francesca Braggiotti, seguendo contemporaneamente i corsi teatrali presso il \"Copley Theatre\".\nPer mantenersi agli studi di recitazione, incominci\u00f2 a lavorare come commessa presso l'Harvard Coop, dove ebbe modo di conoscere il presidente dell'Harvard Dramatic Club e del gruppo teatrale studentesco di Harvard, Charles Leatherbee. Grazie a lui fece il suo esordio teatrale nel 1929 nel musical \"Close Up\", scritto dal futuro compositore di Broadway, Bernard Hanighen. Tra i componenti del cast dello spettacolo c'era un giovane attore di nome Henry Fonda, con il quale nacque una relazione sentimentale e un sodalizio artistico. Sempre con Fonda, la Sullavan fece il suo esordio nel teatro professionale con lo spettacolo dal titolo \"The Devil in the Cheese\", nello stesso 1929, diretto da Bretaigne Windust e interpretato da Logan Smith e Kent Smith.\nNel 1931 fece il suo esordio a Broadway, dove venne scritturata da Lee Shubert per interpretare lo spettacolo \"A Modern Virgin\". Nello stesso anno si spos\u00f2 con Henry Fonda, dal quale per\u00f2 divorzi\u00f2 dopo appena due mesi.\nIl 16 maggio 1933 la Sullavan giunse a Hollywood per fare il suo esordio cinematografico nella pellicola \"Solo una notte\" per la regia di John M. Stahl. Nella sua pellicola successiva, \"E adesso, pover'uomo?\" (1934), diretta dal suo regista preferito Frank Borzage, la Sullavan interpret\u00f2 il ruolo di una donna che deve affrontare la vita quotidiana nella Germania all'indomani della prima guerra mondiale. Le caratteristiche della protagonista, donna esile e apparentemente fragile, affiancata da un uomo fisicamente pi\u00f9 imponente ma emotivamente pi\u00f9 debole, e destinata a vivere grandi e drammatiche disillusioni, saranno elementi che si potranno riscontrare in gran parte delle sue interpretazioni successive.\nDopo essere stata coinvolta in una tempestosa relazione sentimentale con il produttore teatrale Jed Harris, la Sullavan cerc\u00f2 di sottrarsi a questo rapporto accettando senza troppa esitazione il matrimonio con il regista William Wyler, che spos\u00f2 il 25 novembre 1934. Anche questo matrimonio si rivel\u00f2 un completo fallimento. Wyler fu anche il regista del film \"Le vie della fortuna\" (1935), dove l'attrice ebbe l'unica occasione di poter interpretare un personaggio in sintonia con il suo carattere profondamente ingenuo.\nDopo il dramma storico \"La rosa del sud\" (1935), diretto da King Vidor, la Sullavan interpret\u00f2 uno dei suoi pochi ruoli brillanti, quello della capricciosa e irascibile stella del cinema nella commedia \"Nel mondo della luna\" (1936) di William A. Seiter, di nuovo al fianco di Henry Fonda. Nel 1938 interpret\u00f2 la pellicola \"Tre camerati\", per la quale ebbe il suo unico riconoscimento a Hollywood, ovvero la candidatura al Premio Oscar per la migliore attrice. \nNel 1939 fu tra le attrici che si sottoposero ai provini per la selezione del personaggio di Rossella O'Hara nel celebre film \"Via col vento\". L'anno successivo torn\u00f2 alla commedia nel delizioso \"Scrivimi fermo posta\" (1940), diretto da Ernst Lubitsch e interpretato a fianco di James Stewart. La sua ultima interpretazione cinematografica fu la pellicola \"Non siate tristi per me\" (1950), diretto da Rudolph Mat\u00e9, dove imperson\u00f2 una donna destinata a morire di cancro, dando estrema prova della sua grande abilit\u00e0 nel recitare ruoli altamente drammatici.\nLa Sullavan soffr\u00ec a lungo di gravi attacchi di depressione, causati in gran parte da un difetto congenito dell'udito noto come otosclerosi, che peggior\u00f2 ulteriormente con il passare degli anni. Il 1\u00ba gennaio 1960 venne trovata morta in una stanza d'hotel di New Haven, a causa di una overdose di barbiturici. Non si hanno prove di suicidio. Aveva 50 anni."}
{"id": "2036069", "revid": "6923", "url": "https://it.wikipedia.org/wiki?curid=2036069", "title": "Antichi (Miti di Cthulhu)", "text": "Nell'universo immaginario creato dallo scrittore Howard Phillips Lovecraft, gli Antichi (\"elder things\" o \"elder ones\") sono delle creature extraterrestri che avrebbero dominato il nostro mondo prima ancora della venuta del genere umano. Appaiono per la prima volta nel racconto \"Le montagne della follia\" (1931), ma vengono citati anche ne \"La casa delle streghe\" (1932) e ne \"L'ombra calata dal tempo\" (1935).\nFisionomia.\nGli Antichi furono la prima specie aliena a raggiungere la Terra, colonizzandola circa un miliardo di anni fa. Alti all'incirca 2 metri e mezzo, avevano l'aspetto di grosse botti ovali con appendici a forma di stella marina a entrambe le estremit\u00e0. L'appendice superiore era una testa adornata da cinque occhi (in grado di distinguere gli oggetti al buio e di vedere attraverso corpi solidi) e cinque aperture utilizzate come bocche. L'appendice inferiore era dotata invece di cinque arti usati per muoversi. Queste creature erano altres\u00ec dotate di ali di pelle retrattili e cinque tentacoli che spuntavano fuori dal loro corpo; le ali permettevano loro di nuotare, volare e persino planare nello spazio.\nGli Antichi avevano un cervello con cinque lobi. Non sembravano avere un particolare bisogno di mangiare, respirare o riprodursi, nonostante talvolta lo facessero. Erano in grado di trarre nutrimento sia dalla materia organica che da quella inorganica, anche se sembravano prediligere una dieta carnivora.\nI corpi di queste creature erano coperti da una pelle cinerea e liscia incredibilmente robusta, capace di resistere alla pressione delle profondit\u00e0 oceaniche e al vuoto dello spazio interstellare. Gli Antichi erano anche in grado di ibernarsi per lunghissimi periodi di tempo. Ci\u00f2 nonostante, questi esseri erano composti di comune materia terrestre.\nStoria.\nGli Antichi provenivano da mondi piuttosto lontani, e portarono con s\u00e9 conoscenze scientifiche e artistiche enormemente avanzate rispetto alle nostre. Giunti sul nostro mondo circa 2 miliardi di anni fa, quando era appena formato, lo colonizzarono costruendo immense citt\u00e0 sia nelle profondit\u00e0 marine (i luoghi che preferivano), sia sulla terraferma.\nGrazie alla loro avanzatissima ingegneria genetica, gli Antichi potrebbero essere stati i responsabili dell'apparizione della prime forme di vita sul nostro pianeta, tra cui il Grande Antico Ubbo-Sathla. Diedero vita anche alle prime forme di scimmie, usate come cibo o come giullari. Le creature pi\u00f9 importanti a cui diedero vita furono comunque gli Shoggoth, degli esseri verdastri e gommosi in grado di mutare continuamente forma e impiegati come servi. Proprio una rivolta degli Shoggoth fu tra le cause del definitivo declino della loro civilt\u00e0.\nGli Antichi furono costretti a ridurre i confini del loro regno all'attuale Antartide, a causa di vari conflitti con popoli provenienti da altri mondi e dimensioni, tra cui i Mi-go e la Grande Razza di Yith. Non si hanno certezze sulla loro definitiva scomparsa, ma a quanto pare sarebbero stati costretti dalle razze tentacolari di Cthulhu a lasciare il nostro piano dimensionale. Alcuni Antichi scampati alla cacciata sarebbero rimasti nel nostro mondo, ma finirono congelati durante l'era glaciale (lo stesso Cthulhu fin\u00ec ibernato con loro).\nIn un altopiano dell'Antartico si trovano le rovine ghiacciate di una citt\u00e0 edificata dagli Antichi. Questi resti furono scoperti nel 1931 da due membri di una spedizione organizzata dalla Miskatonic University.\nTecnologia.\nLa tecnologia in possesso degli Antichi non \u00e8 mai stata descritta nel dettaglio da alcun autore, anche se \u00e8 indubbiamente molto avanzata rispetto alla nostra; in \"Le montagne della Follia\" si fa un breve accenno a letali armamentari in loro possesso. Alcuni personaggi dei racconti di Lovecraft presumono che queste creature siano anche state in grado di creare la razza degli Shoggoth, i loro fedeli servitori; gli Shoggoth si ribellarono in seguito contro i propri creatori, causando la loro sconfitta ed il loro conseguente ritiro sotto i mari.\nSociet\u00e0.\nSiccome si riproducevano spandendo nell'aria le loro spore, non esisteva una forte base biologica che aiutasse lo sviluppo di veri e propri nuclei familiari all'interno della societ\u00e0 degli Antichi. Si sa comunque che vivevano in enormi dimore in cui la mobilia era posta al centro delle stanze, per lasciar posto agli affreschi sui muri.\nNel racconto \"La casa delle streghe\", il personaggio principale viaggia attraverso un portale dimensionale fin su un pianeta con tre soli, collocato tra la costellazione dell'Idra e quella della Nave Argo, e popolato dagli Antichi."}
{"id": "2036070", "revid": "365417", "url": "https://it.wikipedia.org/wiki?curid=2036070", "title": "Bubble Act", "text": "Il Bubble Act \u00e8 una storica legge inglese, approvata dal parlamento di Gran Bretagna dopo il crollo della borsa del 1720, avvenuta in seguito alle forti speculazioni sui titoli della \"South Sea Company\".\nStoria.\nEmesso nel 1720, il \"Bubble Act\" subordinava la creazione delle societ\u00e0 per azioni esclusivamente al parlamento e proibiva ad esse di esercitare qualunque attivit\u00e0 diversa da quelle indicate nello statuto, impedendo in questo modo la formazione delle \"Bubbles\", societ\u00e0 azionarie minori che venivano finanziate da risparmiatori sulla base di progetti spesso truffaldini e fantasiosi. Queste societ\u00e0 erano entrate infatti nel mercato finanziario inglese, esercitando una forte concorrenza alla \"South Sea Company\" e alle compagnie maggiori.\nNel crollo delle azioni \"South Sea\" rimasero pesantemente coinvolti migliaia di risparmiatori, tra i quali anche lo scienziato Isaac Newton, che perse la somma, astronomica per l'epoca, di 20.000 sterline. Il \"Bubble Act\" fu abolito nel 1825 dal parlamento del Regno Unito, dopo un rilevante crollo della borsa di Londra, e la costituzione di societ\u00e0 a capitale azionario nuovamente ammessa dalla legge inglese."}
{"id": "2036071", "revid": "187109", "url": "https://it.wikipedia.org/wiki?curid=2036071", "title": "Sofia Scicolone", "text": ""}
{"id": "2036075", "revid": "66387", "url": "https://it.wikipedia.org/wiki?curid=2036075", "title": "Motore a getto", "text": ""}
{"id": "2036079", "revid": "599013", "url": "https://it.wikipedia.org/wiki?curid=2036079", "title": "Ndudi Ebi", "text": "Carriera.\nNato in Inghilterra e cresciuto nella citt\u00e0 nigeriana di Enugu, si trasfer\u00ec con la sua famiglia a Houston negli Stati Uniti, laddove frequent\u00f2 la Westbury Christian School. Qui, nel suo ultimo anno di permanenza, mise a referto 22,7 punti, 11,6 rimbalzi e 3,4 stoppate di media.\nTerminato il periodo liceale, il diciannovenne Ebi si impegn\u00f2 inizialmente con la University of Arizona ma in seguito scelse di dichiararsi eleggibile per il draft NBA 2003, in cui venne poi selezionato dai Minnesota Timberwolves al primo giro con la 26\u00aa scelta. Al suo primo anno di NBA, Ebi gioc\u00f2 17 partite con un minutaggio medio di 1,9 minuti, nei quali segn\u00f2 0,8 punti a gara. L'anno seguente, coach Flip Saunders utilizz\u00f2 Ebi solo nelle ultime due partite stagionali, in cui il nigeriano realizz\u00f2 rispettivamente 9 punti (con 3/7 dal campo) nella vittoria sui New Orleans Hornets e 18 punti (career high, con 8/14 dal campo) nella vittoria sui San Antonio Spurs. Esse si rivelarono le sue due ultime partite in NBA. Per il 2005-2006, infatti, Minnesota cerc\u00f2 di ottenere un'eccezione dalla NBA per assegnare Ebi nella lega di sviluppo D-League, ma la lega respinse la richiesta poich\u00e9 il giocatore era gi\u00e0 al terzo anno. Il 31 ottobre 2005 Ebi fu cos\u00ec rilasciato dai Timberwolves per fare spazio a Ronald Dupree.\nIngaggiato dai Fort Worth Flyers in qualit\u00e0 di free agent, gioc\u00f2 in D-League tra il mese di febbraio e quello di aprile sia nel 2006 che nel 2007. Nel frattempo, nel corso dell'estate 2006, firm\u00f2 un contratto con i Dallas Mavericks, ma venne rilasciato il successivo 26 ottobre a pochi giorni dall'inizio della stagione NBA.\nNel settembre 2007 firm\u00f2 un contratto annuale con gli israeliani del Bnei HaSharon. Con i suoi 8,5 rimbalzi di media, a fine stagione risult\u00f2 il miglior rimbalzista del torneo. Oltre a ci\u00f2, nelle 27 partite disputate, totalizz\u00f2 anche 14,4 punti, 1,5 palle recuperate e 1,1 stoppate a gara. La stagione della squadra si concluse con l'eliminazione nelle semifinali play-off ad opera del Maccabi Tel Aviv.\nNell'agosto 2008 inizi\u00f2 la sua prima parentesi in Italia con l'ingaggio annuale da parte del Basket Club Ferrara, neopromosso in Serie A. Le sue cifre con gli estensi furono di 12,5 punti, 6,1 rimbalzi e 1,5 stoppate a partita. Il 21 dicembre 2008, nella sconfitta interna contro Cant\u00f9, segn\u00f2 28 punti con 12/14 al tiro da due, 7 schiacciate e 5 stoppate.\nNell'estate 2009 furono i Crabs Rimini, militanti nel campionato di Legadue, ad annunciare ufficialmente il suo ingaggio con contratto annuale. La squadra, che inizi\u00f2 con 7 vittorie su 8 partite, ebbe un'annata travagliata caratterizzata da gravi problemi societari e da un passaggio di propriet\u00e0 che non avvenne mai. A livello personale, Ebi collezion\u00f2 numeri di livello (15,3 punti e 13,6 rimbalzi di media, 23 partite su 30 chiuse in doppia doppia), anche se gli venne obiettato di privilegiare le sue cifre personali a discapito del sacrificio di gruppo.\nUn anno pi\u00f9 tardi Ebi si accord\u00f2 con l'Andrea Costa Imola, continuando quindi a giocare in Legadue. Nonostante i 19,3 punti e i 9,2 rimbalzi di media, venne tagliato a stagione in corso complici alcuni contrasti con la dirigenza riguardo alcuni suoi comportamenti. Nel marzo 2011 and\u00f2 cos\u00ec a terminare la stagione in Francia al Limoges, poi in estate fu di scena nella lega seconda lega nazionale cinese NBL, quindi a settembre firm\u00f2 in Libano con l'Anibal Zahle. Torn\u00f2 poi nella NBL cinese, questa volta allo Jiangsu Tongxi.\nIl 4 agosto 2012 venne ufficializzato dalla Scandone Avellino, con cui torn\u00f2 a calcare i parquet della massima serie italiana per 11 giornate, nelle quali ottenne 10,5 punti e 6,9 rimbalzi. Anche in questo caso, tuttavia, la sua parentesi italiana termin\u00f2 in anticipo, complice la reciproca volont\u00e0 di club e giocatore di interrompere il rapporto. Ottenuta la rescissione, prosegu\u00ec la carriera in Libano e Porto Rico. Nell'agosto 2013 fece ritorno al suo vecchio club israeliano del Bnei HaSharon, nel frattempo rinominato Bnei Herzliya, ma a gennaio venne sostituito da Franklin Hassell.\nNel febbraio 2014 venne chiamato dalla Virtus Bologna per rimpiazzare il giamaicano Jerome Jordan. Qui come tecnico ritrov\u00f2 Giorgio Valli, che gi\u00e0 lo allen\u00f2 ai tempi di Ferrara e Avellino. Nella sua permanenza con le \"vu nere\", durata circa tre mesi, ebbe un rendimento di 11,8 punti e 7,7 rimbalzi di media.\nDopo una breve parentesi in Egitto, allo Zamalek, il 4 gennaio 2015 torn\u00f2 nuovamente in Italia, ingaggiato in questo caso dalla Virtus Roma. Con la formazione capitolina non gioc\u00f2 solo in campionato, dove viaggi\u00f2 a 9,9 punti e 5,4 rimbalzi in poco meno di 20 minuti di utilizzo medio, ma anche in Eurolega, competizione in cui Ebi non aveva ancora giocato. A marzo minacci\u00f2 di non scendere in campo lamentando mancati pagamenti da parte della societ\u00e0, ma il caso rientr\u00f2 ed egli concluse regolarmente la stagione.\nLa sua settima e ultima squadra italiana fu l'Auxilium Torino, neopromossa in Serie A, che annunci\u00f2 il suo ingaggio il 25 luglio 2015. Gioc\u00f2 tutte e 30 le partite di un torneo concluso dai piemontesi con la salvezza all'ultima giornata. Le sue medie in questa stagione furono di 9,4 punti e 5,8 rimbalzi nei 23,3 minuti a disposizione.\nEbi trascorse infine gli ultimi due anni di carriera tra il Medio Oriente, il massimo campionato francese Pro A e la seconda lega cinese NBL."}
{"id": "2036083", "revid": "92723", "url": "https://it.wikipedia.org/wiki?curid=2036083", "title": "Induzione a ritroso", "text": "L'induzione a ritroso (in inglese: backward induction) \u00e8 un processo di ragionamento che va a ritroso nel tempo, dalla fine di un problema, allo scopo di determinare una sequenza di azioni ottimale. Si procede in primo luogo considerando l'ultima volta che una decisione pu\u00f2 essere presa, individuando una scelta ottimale in quella situazione. Usando questa informazione, si pu\u00f2 quindi stabilire che cosa fare in occasione della penultima azione e cos\u00ec via sino a quando, con questa a analisi a ritroso, non si \u00e8 individuata un'azione ottimale per ogni possibile situazione in qualsiasi punto nel tempo.\nIn teoria dei giochi, l'induzione a ritroso \u00e8 stata per la prima volta impiegata da John von Neumann e Oskar Morgenstern nel loro lavoro fondatore: \"Teoria dei Giochi e comportamento economico\" (1944). In questo contesto, viene usata per calcolare l'equilibrio perfetto di un sotto-gioco (\"subgame perfect equilibria\") in giochi sequenziali. \nPer la programmazione dinamica, l'induzione a ritroso costituisce uno dei metodi principali per risolvere l'equazione di Bellman. L'unica differenza fra l'uso in questi due campi, \u00e8 che l'ottimizzazione coinvolge un solo giocatore, il quale seleziona l'azione da eseguire in ogni istante di tempo, quando la teoria dei giochi prevede l'interazione fra pi\u00f9 giocatori. Quindi, anticipando l'azione dell'ultimo giocatore in ogni situazione, \u00e8 possibile determinare cosa far\u00e0 il penultimo giocatore, e cos\u00ec via. Nei campi della pianificazione automatica o della dimostrazione automatica di teoremi, questo metodo \u00e8 chiamato ricerca a ritroso (in inglese: \"backward search\" o \"backward chaining\")."}
{"id": "2036084", "revid": "1684799", "url": "https://it.wikipedia.org/wiki?curid=2036084", "title": "10 (disambigua)", "text": ""}
{"id": "2036098", "revid": "1516087", "url": "https://it.wikipedia.org/wiki?curid=2036098", "title": "Longwood House", "text": "Longwood House fu la residenza dell'ex Imperatore dei francesi Napoleone I durante il suo esilio sull'isola di Sant'Elena. Bonaparte la occup\u00f2 dal 10 dicembre 1815 al 5 maggio 1821, data della sua morte.\nDopo la morte dell'Imperatore, la villa torn\u00f2 alla Compagnia Inglese delle Indie Orientali e poi alla corona inglese. Napoleone III la acquist\u00f2 per la Francia nel 1858. Insieme alla villa compr\u00f2 la valle in cui era stato sepolto il sovrano, gi\u00e0 riportato in Francia dal 1840.\nOggi \u00e8 di propriet\u00e0 del Governo Francese assieme al Museo di Sant'Elena.\nStoria.\nLongwood \"era originariamente una fattoria appartenente alla Compagnia delle Indie Orientali e venne successivamente assegnata come residenza di campagna del vice-governatore dell'isola.\" Venne destinata e riadattata ad uso di Napoleone nel 1815. Il governo inglese ad ogni modo ne riconobbe l'inadeguatezza ad ospitare l'ex imperatore ed il suo entourage e poco prima che questi morisse, aveva iniziato la costruzione di una nuova abitazione di fianco a quella esistente, casa che il Bonaparte non occup\u00f2 mai. Nel febbraio del 1818, il governatore Sir Hudson Lowe propose a Lord Bathurst di spostare Napoleone a Rosemary Hall, una casa che si era liberata e che era collocata in una parte pi\u00f9 ospitale dell'isola, riparata dai venti ed ombreggiata. Secondo le indiscrezioni riportate dal generale Gourgaud da London, spinsero lord Bathurst a mantenere Napoleone a Longwood House, che era pi\u00f9 facile da controllare. Il riadattamento della casa ebbe inizio solo nell'ottobre del 1818, tre anni dopo l'arrivo di Napoleone sull'isola.\nDopo la morte di Napoleone.\nA seguito della morte di Napoleone, Longwood House torn\u00f2 in possesso alla Compagnia delle Indie Orientali e poi alla Corona britannica, e venne sfruttata per propositi d'agricoltura. Napoleone III, dal 1854, negozi\u00f2 col governo britannico per poterla acquistare e farla divenire propriet\u00e0 dello stato francese. Nel 1858 la transazione venne completata assieme alla \"Valley of the Tomb\", per una somma di 7100 sterline. L'abitazione venne posta sotto la tutela del Ministero degli Esteri francese che vi propose un residente per gestire le propriet\u00e0 presenti. Nel 1959, il governo francese ricevette in dono da miss Mabel Brookes una terza propriet\u00e0, The Briars, luogo dove Napoleone trascorse i suoi primi due mesi di vita sull'isola in attesa che Longwood fosse pronta.\nA causa di una invasione di termiti, negli anni '40 del Novecento il governo francese consider\u00f2 la possibilit\u00e0 di demolire la struttura. New Longwood e Balcombe's House a The Briars vennero entrambe demolite in quest'epoca, ma Longwood House venne salvata, ed anzi venne restaurata. I gradini di pietra della parte frontale della casa sono l'unica parte rimasta intatta del progetto originario.\nNel 2006 Michel Dancoisne-Martineau don\u00f2 l'area di una cascata al Saint Helena National Trust e due anni dopo, nel 2008, don\u00f2 il terreno attorno a The Briars alla Francia.\nLongwood House \u00e8 oggi un museo di propriet\u00e0 del governo francese. Essa \u00e8 una dei due musei dell'isola, mentre l'altro \u00e8 il Museo di Sant'Elena."}
{"id": "2036100", "revid": "729019", "url": "https://it.wikipedia.org/wiki?curid=2036100", "title": "Alejandro Moreno (rugbista)", "text": "Dal 2020 \u00e8 l'allenatore del .\nBiografia.\nDa sempre cittadino italo-argentino (suo nonno materno, emigrante, aveva l'abitudine di far domanda di cittadinanza presso l'ambasciata italiana a Buenos Aires per conto dei suoi nipoti), crebbe nel suo Paese di nascita nel Roca Rugby Club nel quale milit\u00f2 fino al 1998, anno in cui fu convocato nella nazionale argentina che disput\u00f2 il Sudamericano di quell'anno; trasferitosi in Francia all', ricevette la convocazione della selezione italiana all'epoca guidata da Georges Coste; avendo saputo dalla federazione argentina di non rientrare nei suoi piani, accett\u00f2 quindi di vestire la maglia azzurra con cui prese anche parte alla in Galles.\nNel 2000 fu ingaggiato dalla sua prima squadra italiana, il , su richiesta dell'allora C.T. Brad Johnstone allo scopo di tenere in patria i nazionali azzurri e, dopo una breve parentesi inglese nel , spese un triennio di nuovo in Francia, tra e .\nNel 2005 torn\u00f2 di nuovo in Inghilterra, al , dove rimase fino al 2008 conquistando l'accoppiata Premiership - Coppa Anglo-Gallese nel 2006-07.\nNonostante l'ultimo incontro in Nazionale di Moreno risalisse al Sei Nazioni 2002 (contro la ), il C.T. Nick Mallett convoc\u00f2 il giocatore italo-argentino, causa indisponibilit\u00e0 di piloni e tallonatori, per il \"tour\" del giugno 2008 in Sudafrica e Argentina, schierandolo poi al 66' del \"match\" vinto 13-12 contro i \"Pumas\" a C\u00f3rdoba.\nTornato in Italia al , nel mercato invernale di gennaio 2009 si trasfer\u00ec, insieme al suo compagno di squadra Maurizio Zaffiri, a .\nA promozione nel Super 10 ottenuta, Moreno nell'estate 2009 torn\u00f2 in Inghilterra nelle file del in prestito.\nDopo diverse stagioni tra Argentina e Italia come giocatore/allenatore, termin\u00f2 definitivamente di giocare nel 2015 e fu allenatore in patria al Jockey de Villa Mar\u00eda e, dal 2017, al , in cui rimase fino a tutto giugno 2020.\nDa tale data \u00e8 di nuovo in Italia come direttore tecnico e allenatore della prima squadra del ."}
{"id": "2036103", "revid": "287204", "url": "https://it.wikipedia.org/wiki?curid=2036103", "title": "James Williamson", "text": ""}
{"id": "2036105", "revid": "129019", "url": "https://it.wikipedia.org/wiki?curid=2036105", "title": "Arco di Trionfo (Barcellona)", "text": "L'Arco di Trionfo (in lingua catalana \"Arc de Triomf\") di Barcellona \u00e8 una costruzione di stile neomud\u00e9jar che si trova all'incrocio tra il Passeig de Llu\u00eds Companys e il Passeig de Sant Joan.\nCaratteristiche.\nL'arco, alto 30 metri, in mattoni a vista, fu costruito da Josep Vilaseca i Casanovas in occasione dell'Esposizione Universale del 1888 come porta d'accesso al sito espositivo.\nA differenza di altri archi di trionfo che celebravano vittorie militari, l\"'Arc de Triomf\" di Barcellona ha un carattere civile in quanto celebra il progresso artistico, scientifico ed economico. Nella parte interiore dell'arco \u00e8 possibile vedere gli scudi delle 49 province spagnole.\nL'arco \u00e8 stato restaurato nel 1989."}
{"id": "2036108", "revid": "287204", "url": "https://it.wikipedia.org/wiki?curid=2036108", "title": "1985 (album)", "text": ""}
{"id": "2036110", "revid": "228587", "url": "https://it.wikipedia.org/wiki?curid=2036110", "title": "Jacopo Berengario da Carpi", "text": ""}
{"id": "2036111", "revid": "33689", "url": "https://it.wikipedia.org/wiki?curid=2036111", "title": "1985 (disambigua)", "text": ""}
{"id": "2036120", "revid": "125155420", "url": "https://it.wikipedia.org/wiki?curid=2036120", "title": "Perdicca II di Macedonia", "text": "Biografia.\nEra figlio di Alessandro I e fratello minore del suo predecessore Alceta II.\nDopo la morte di suo padre nel 452 a.C., la Macedonia inizi\u00f2 a declinare. Le trib\u00f9 macedoni divennero praticamente autonome, ed erano solo formalmente alleate con il re. Dal 434 a.C., il fratello di Perdicca, Filippo, aveva conteso il trono a Perdicca, e aveva ottenuto l'appoggio di Atene e del re Derda di Elimea. Perdicca rispose fomentando rivolte in varie citt\u00e0 tributarie di Atene, come Potidea. \nAtene rispose con la forza, e invi\u00f2 1000 opliti e 30 navi in Macedonia dove conquistarono Therme. Andarono poi ad assediare Pidna, dove vennero raggiunti da rinforzi (circa 2000 opliti e 40 navi). Tuttavia, mentre gli Ateniesi stavano assediando Pidna, giunse loro notizia che Corinto aveva mandato un esercito di 1600 opliti e 400 truppe leggere per supportare Potidaea. \nPer combattere questa nuova minaccia, Atene strinse un'alleanza con Perdicca, e si diresse a Potidaea. Perdicca immediatamente ruppe il trattato e marci\u00f2 a Potidaea, dove gli Ateniesi alla fine prevalsero. La battaglia (insieme alla Battaglia di Sibota) condusse alla Guerra del Peloponneso che mise fine all'egemonia ateniese in Grecia.\nNel 431 a.C., Atene si alle\u00f2 con il Re Sitalce di Tracia, dopo che Nimfodoro, un Ateniese, spos\u00f2 la sorella di Sitalce. Nimfodoro poi negozi\u00f2 un trattato tra Atene e Perdicca, grazie al quale Perdicca riottenne Therme. In conseguenza a ci\u00f2, Atene ruppe l'alleanza con Filippo, e i Traci promisero di aiutare Perdicca a catturarlo. In cambio, Perdicca marci\u00f2 contro i Calcedoni, il popolo che aveva inizialmente persuaso a rivoltarsi.\nTuttavia, Perdicca ancora una volta trad\u00ec gli Ateniesi e invi\u00f2 1000 truppe a supportare un assalto Spartano a Acarnania nel 429 a.C. ma arrivarono troppo tardi per essere di aiuto (Tucidide 2.80). In risposta a ci\u00f2, Sitalce invase la Macedonia con la promessa di aiuti da Atene. Questo supporto tuttavia non si concretizz\u00f2 mai, e Perdicca utilizz\u00f2 di nuovo la diplomazia per garantire la sopravvivenza della Macedonia. Promise la mano di sua sorella al nipote di Sitalce, che persuase Sitalce a ritirarsi dalla Macedonia. \nIn seguito, Perdicca si alle\u00f2 con gli Spartani e, nel 424 a.C., aiut\u00f2 lo Spartano Brasida a strappare Amfipoli agli Ateniesi. In cambio, gli Spartani aiutarono Perdicca a difendere i suoi confini, attaccando il Re Arrabeo di Linco, con la promessa di aiuti dagli Illiri. Tuttavia, gli Illiri passarono dalla parte del nemico e attaccarono Perdicca e i suoi alleati Spartani. Le poco addestrate truppe Macedoni fuggirono, e in questo modo anche gli Spartani furono costretti al ritiro e attaccarono per rabbia i Macedoni fuggiti. Questo episodio inaspr\u00ec le relazioni tra la Macedonia e il Peloponneso per gli anni a venire, e avvicin\u00f2 Perdicca a Atene, con cui si alle\u00f2 di nuovo nel 423. \nDal 417, Perdicca ruppe l'alleanza con gli Ateniesi e si alle\u00f2 con gli Spartani. Solo quattro anni dopo, sotto pressione Ateniese, Perdicca ruppe l'alleanza con gli Spartani e support\u00f2 Atene nel loro attacco a Anfipoli. \nNel 413 a.C. mor\u00ec. Gli succedette il figlio Archelao."}
{"id": "2036122", "revid": "125996805", "url": "https://it.wikipedia.org/wiki?curid=2036122", "title": "Adelaide United Football Club", "text": "L'Adelaide United FC \u00e8 una societ\u00e0 calcistica australiana con sede ad Adelaide. Il club partecipa alla A-League Men, parte della Football Federation Australia (FFA).\nStoria.\nL'Adelaide United \u00e8 l'unica squadra della regione del South Australia. Lo stadio di casa del club \u00e8 l'Hindmarsh Stadium. Il club \u00e8 stato fondato nel 2003 per riempire il posto lasciato vacante dall'Adelaide City nella ex NSL\n(National Soccer League). La squadra \u00e8 stata finalista nel 2005-06, anno della stagione inaugurale della A-League, finendo il campionato con 7 punti di vantaggio sul resto dei concorrenti, prima di finire terzo nella fase finale. I Reds sono stati finalisti anche nel 2006-07 e nel 2008-09, ma non sono mai riusciti a trionfare in nessuna delle occasioni.\nLa stagione 2009-10 si \u00e8 rivelata al di sotto delle attese, con prestazioni negative. Dal 2012, l'Adelaide \u00e8 l'unica squadra della A-League a prendere parte alla AFC Champions League con tre passaggi della fase a gironi su quattro occasioni, cosa che lo ha reso il club australiano di maggior successo in Asia. La squadra detiene il record per la pi\u00f9 larga vittoria in una partita di A-League e per il maggior numero di goal segnati in un match: il 21 gennaio 2011 l'Adelaide ha sconfitto 8-1 il all'Hindmarsh Stadium di fronte a 10,829 tifosi. Il club \u00e8 stato anche il primo ad avere due calciatori che hanno segnato una tripletta: Marcos Flores e Sergio van Dijk.\nIl 1\u00ba maggio 2016, sconfiggendo 3-1 il WS Wanderers, l'Adelaide conquista il suo primo titolo.\nRosa attuale.\n\"Aggiornata al 1 marzo 2022.\""}
{"id": "2036126", "revid": "124629455", "url": "https://it.wikipedia.org/wiki?curid=2036126", "title": "Tit for tat", "text": "Tit for tat \u00e8 una strategia molto efficace nella teoria dei giochi per risolvere il problema del dilemma del prigioniero ripetuto. \u00c8 stata introdotta da Anatol Rapoport nel 1980 che in questo modo vinse un concorso organizzato da Robert Axelrod per trovare la migliore strategia con cui affrontare il dilemma del prigioniero.\nTerminologia.\nIl nome, una locuzione inglese che corrisponde all'italiana pan per focaccia (nel senso di \"ritorsione equivalente\"), deriva dall'espressione \"tip for tap\" che potrebbe essere tradotta con \"colpetto per colpetto\" ovvero piccola ripercussione a fronte di una piccola provocazione.\nStrategia.\nUn agente che faccia uso di questa strategia sar\u00e0 inizialmente collaborativo, ma in seguito risponder\u00e0 con la stessa strategia delle mosse degli avversari: se l'avversario \u00e8 stato a sua volta cooperativo, l'agente sar\u00e0 cooperativo, in caso contrario no. Il concetto \u00e8 simile a quello dell'altruismo reciproco in biologia.\nCondizioni.\nL'applicazione della strategia dipende da quattro condizioni:\nIn quest'ultima condizione \u00e8 importante che la competizione continui abbastanza a lungo da consentire un numero di ritorsioni/perdono sufficiente a generare un effetto a lungo termine pi\u00f9 rilevante rispetto alla perdita di cooperazione iniziale.\nTit for two tats.\nLa strategia denominata Tit for two tats \u00e8 simile alla precedente ma viene attivata dall'agente solo dopo che l'opponente lo ha provocato per due volte."}
{"id": "2036131", "revid": "1543377", "url": "https://it.wikipedia.org/wiki?curid=2036131", "title": "Arthrolycosa", "text": "Arthrolycosa \u00e8 un genere di ragni fossili della famiglia Arthrolycosidae. Visse nel Carbonifero e nel Permiano (320 \u2013 290 milioni di anni fa).\nIl nome deriva dal greco , \"\u00e0rthron\", cio\u00e8 \"articolazione\", \"giuntura\" e , \"lykos\", cio\u00e8 \"lupo\", per la somiglianza, nelle zampe, ai Lycosidae o \"ragni-lupo\".\nSi tratta di un genere estinto di ragni primitivi con forti rassomiglianze con i Lycosidae, al suo apice circa 300-250 milioni di anni fa. Questo ragno estinto era di dimensioni notevoli, e il singolo carapace poteva raggiungere i 7 centimetri di lunghezza. \nEsemplari di questo genere sono stati ritrovati nella localit\u00e0 di Mazon Creek, negli USA e nella regione russa dell'Oblast' di Kirov, anche se consistente nel ritrovamento del solo carapace di lunghezza pari alla larghezza. Possedeva un lobo cefalico e un carapace di forma subcircolare, con solchi che si irradiavano da una zona centrale. Le zampe erano particolarmente lunghe. Il tubercolo oculare possedeva otto occhi."}
{"id": "2036132", "revid": "42081", "url": "https://it.wikipedia.org/wiki?curid=2036132", "title": "Alleanza dei Democratici Americani ed Europei", "text": ""}
{"id": "2036135", "revid": "830939", "url": "https://it.wikipedia.org/wiki?curid=2036135", "title": "Francis Ellingwood Abbot", "text": "Sostenitore della \"libera religione\", egli afferm\u00f2 che il cristianesimo, se lo si intende come fondato sulla figura divina di Cristo, non pu\u00f2 essere ormai ritenuto valido. Rifiut\u00f2 ogni dogma e ogni asserzione di fede appoggiata alla Scrittura o alle parole del Credo, e volle insegnare il principio che la verit\u00e0 \u00e8 alla portata di ogni individuo.\nAbbot appartenne alla Chiesa unitaria e fu pastore fino a che, nel 1868, lasci\u00f2 il ministero della Chiesa per dedicarsi a scrivere \ne ad insegnare. \nLe sue idee si trovano espresse nel suo \"Scientific Theism\" (Teismo scientifico, 1885)\ne in \"The Way Out of Agnosticism\" (Uscire dall'agnosticismo, 1890).\nAbbot mor\u00ec suicida sulla tomba della moglie nel 1903."}
{"id": "2036137", "revid": "400694", "url": "https://it.wikipedia.org/wiki?curid=2036137", "title": "Paraphernalia", "text": ""}
{"id": "2036145", "revid": "834", "url": "https://it.wikipedia.org/wiki?curid=2036145", "title": "Peach Fuzz (album)", "text": ""}
{"id": "2036148", "revid": "287204", "url": "https://it.wikipedia.org/wiki?curid=2036148", "title": "Thora Town-Hart", "text": ""}
{"id": "2036153", "revid": "1788047", "url": "https://it.wikipedia.org/wiki?curid=2036153", "title": "Campionato nordamericano di pallavolo femminile 1983", "text": "L'VIII campionato nordamericano di pallavolo femminile si \u00e8 svolto nel 1983 a Indianapolis, negli Stati Uniti. Al torneo hanno partecipato 6 squadre nazionali nordamericane e la vittoria finale \u00e8 andata per la seconda volta consecutiva agli Stati Uniti.\nPodio.\nCampione.\nStati Uniti(Secondo titolo)\nSecondo posto.\nCuba\nTerzo posto.\nCanada"}
{"id": "2036154", "revid": "287204", "url": "https://it.wikipedia.org/wiki?curid=2036154", "title": "Seven (album)", "text": ""}
{"id": "2036156", "revid": "726373", "url": "https://it.wikipedia.org/wiki?curid=2036156", "title": "Trigger strategy", "text": "Trigger strategy (\"strategia grilletto\") indica una tipologia di strategie utilizzate in giochi ripetuti, non cooperativi. Un giocatore che utilizza una \"trigger strategy\" inizialmente collabora, ma punisce l'avversario non appena viene osservato un certo livello di defezione (il termine usato \u00e8 dovuto proprio al fatto che \"scatta\" la punizione). \nIl livello delle punizioni e la sensibilit\u00e0 della loro soglia di attivazione variano con le diverse trigger strategy."}
{"id": "2036162", "revid": "1573940", "url": "https://it.wikipedia.org/wiki?curid=2036162", "title": "Arthromygalidae", "text": "Arthromygalidae \u00e8 una famiglia di ragni fossili del sottordine Mesothelae.\nEtimologia.\nIl nome deriva dal greco ', \"\u00e0rthron\", cio\u00e8 \"articolazione\", \"giuntura\" e ', \"mygal\u00e9i\" cio\u00e8 \"toporagno\", per la somiglianza a piccoli topi, ed il suffisso \"-idae\", che designa l'appartenenza ad una famiglia.\nCaratteristiche.\nSi tratta di una famiglia estinta di ragni primitivi simili alle tarantole, al suo apice nel Carbonifero, circa 280 milioni di anni fa.\nTassonomia.\nA febbraio 2015, di questa famiglia fossile sono noti otto generi:\nGenere prossimo.\nIl seguente genere fossile \u00e8 stato ascritto all'ordine \"Mesothelae\" senza attribuirlo finora ad una delle famiglie gi\u00e0 descritte. Per il momento \u00e8 da ritenersi \"genere prossimo\" (\"plesion genus\") in quanto potrebbe anche formare una nuova famiglia a s\u00e9 con ulteriori studi e approfondimenti:"}
{"id": "2036168", "revid": "1305772", "url": "https://it.wikipedia.org/wiki?curid=2036168", "title": "Giorgio IV", "text": ""}
{"id": "2036175", "revid": "1123126", "url": "https://it.wikipedia.org/wiki?curid=2036175", "title": "Czerny", "text": ""}
{"id": "2036177", "revid": "196390", "url": "https://it.wikipedia.org/wiki?curid=2036177", "title": "Reicha", "text": ""}
{"id": "2036182", "revid": "599013", "url": "https://it.wikipedia.org/wiki?curid=2036182", "title": "Civil War", "text": ""}
{"id": "2036184", "revid": "161374", "url": "https://it.wikipedia.org/wiki?curid=2036184", "title": "Paer", "text": ""}
{"id": "2036185", "revid": "729019", "url": "https://it.wikipedia.org/wiki?curid=2036185", "title": "Nucor", "text": "Nucor Corporation \u00e8 una societ\u00e0 per azioni statunitense, costituita nel 1955, operativa nel settore della siderurgia.\nLa societ\u00e0 \u00e8 quotata presso la Borsa valori di New York. Fa parte delle aziende inserite nella classifica Fortune 500 e si trova al 151\u00ba posto nel 2008.\nStoria.\nLe origini della Nucor possono essere fatte risalire ad una \"REO Motor Car Company\", fondata nel 1905 da Ransom E. Olds, fondatore della ben pi\u00f9 nota casa automobilistica Oldsmobile; la REO fu una societ\u00e0 innovativa, essendo stata la prima in America a produrre veicoli regolarmente commercializzati dotati di luci elettriche, avviamento elettrico e pneumatici.\nLa societ\u00e0 fondata da Olds attravers\u00f2 diverse vicissitudini, passaggi di propriet\u00e0, fusioni, cambi di denominazione, finch\u00e9, nel 1955, divenne la \"Nuclear Corporation of America\" (da cui l'attuale denominazione \"Nucor\"), societ\u00e0 attiva nell'elettronica e nella strumentazione per uso nucleare. In pochi anni la societ\u00e0 ampli\u00f2 il proprio raggio d'azione con l'acquisizione di numerose societ\u00e0 operanti in campi diversi, tra cui una \"Vulcraft Corp.\", societ\u00e0 della Carolina del Sud attiva nella produzione di travi e putrelle in acciaio, che finir\u00e0 per costituire il vero e proprio nucleo della societ\u00e0 attuale.\nLa troppo grande e rapida espansione del gruppo facente capo alla \"Nuclear Corp.\" non manc\u00f2 di far sentire i suoi effetti negativi sull'andamento della societ\u00e0, che attraverso diversi anni con risultati economici negativi fino a trovarsi, nel 1965, sull'orlo del fallimento. La propriet\u00e0 mise allora alla guida del gruppo Ken Iverson, gi\u00e0 direttore generale della Vulcraft, come presidente e Sam Siegel, gi\u00e0 revisore della Nuclear, come vicepresidente e responsabile finanziario. Il nuovo management procedette rapidamente alla vendita di numerose societ\u00e0 del gruppo, consentendo il recupero di risorse finanziarie tali da consentire un certo riequilibrio in modo da poter concentrare l'attivit\u00e0 sulla Vulcraft, la societ\u00e0 pi\u00f9 redditizia del gruppo.\nUna delle prime iniziative per migliorare la redditivit\u00e0 della Vulcraft fu quella di provvedere alla produzione in proprio delle barre d'acciaio, stante il loro elevato costo d'acquisto sul mercato. La societ\u00e0 decise pertanto di costruire un forno elettrico ad arco, tecnologia che stava all'epoca prendendo piede soprattutto in Europa, per ricavare le barre stesse dalla lavorazione e dal riciclaggio dei rottami ferrosi. Il forno venne inaugurato a Darlington (Carolina del Sud) nel 1969 e costitu\u00ec il prototipo per diversi altri successivamente realizzati dalla societ\u00e0 e da altri.\nNel 1972, su proposta di Sam Siegel, la societ\u00e0 adott\u00f2 ufficialmente la denominazione attuale \"Nucor Corporation\".\nDati economici e finanziari.\nAl 31 dicembre 2007 il gruppo facente capo a Nucor aveva un capitale investito consolidato di circa 9,83 miliardi di $, con un patrimonio netto di circa 5,11 miliardi di $. Nell'esercizio 2007 ha sviluppato un fatturato consolidato di circa 16,59 miliardi di $ impiegando circa 18.000 dipendenti e chiudendo con un utile netto consolidato di circa 1,47 miliardi di $.\nSecondo il rapporto trimestrale al 30 settembre 2008, nei primi nove mesi dell'esercizio la societ\u00e0 ha sviluppato un fatturato consolidato di circa 19,51 miliardi di $ con un utile consolidato di circa 1,73 miliardi di $."}
{"id": "2036186", "revid": "1543377", "url": "https://it.wikipedia.org/wiki?curid=2036186", "title": "Arthromygale", "text": "Arthromygale \u00e8 un genere di ragni fossili della famiglia Arthromygalidae.\nIl nome deriva dal greco , \"\u00e0rthron\", cio\u00e8 \"articolazione\", \"giuntura\" e , \"mygalei\" cio\u00e8 \"toporagno\", per la somiglianza, nell'aspetto, ai Mygalomorphae.\nSi tratta di un genere estinto di ragni primitivi con forti rassomiglianze con le tarantole, al suo apice circa 280 milioni di anni fa, in pieno periodo Carbonifero."}
{"id": "2036189", "revid": "1442080", "url": "https://it.wikipedia.org/wiki?curid=2036189", "title": "Ciclorama", "text": "Il panorama (anche conosciuto come ciclorama, cosmorama, diorama, dipinto panoramico, kosmorama, ecc.) era un tipo di intrattenimento popolare in voga tra XVIII e XIX secolo, consistente essenzialmente in una stanza circolare con le pareti coperte da un disegno di una veduta a 360\u00b0, che ricreassero l'illusione di un paesaggio che circondava lo spettatore. L'illuminazione proveniva solitamente dal soffitto e solo con la diffusione dell'energia elettrica si inizi\u00f2 a usare stanze buie illuminate artificialmente.\nCiclorama come intrattenimento.\nIl primo panorama venne costruito a Londra nel 1792 da Robert Barker e consisteva in una veduta panoramica, appunto, della citt\u00e0 di Londra, costruita in maniera tanto precisa e dettagliata che gli spettatori vi potevano individuare la strada se non addirittura l'edificio in cui essi vivevano.\nI panorami ebbero un notevole successo e presto iniziarono a contare numerose varianti: diorama, \"moving panoramas\", \"dissolving views\", ecc. Alcune vedute avevano effetti tridimensionali, altre, grazie all'uso di luci speciali, simulavano il passaggio dalla notte al giorno, altre ancora ruotavano o avevano dettagli in movimento. Oltre ai soggetti vedutistici, tra cui spesso terre lontane e monumenti vari, iniziarono ad essere popolari anche le ricostruzioni di battaglie, terrestri o navali, i disastri, come i terremoti, le vedute fantastiche con mostri esotici. Alla fine del Settecento Robertson invent\u00f2 le \"Fantasmagorie\", popolate da apparizioni di spiriti e fantasmi.\nI panorami sono spesso indicati tra quelle forme di spettacolo di massa che spianarono la strada alle sale cinematografiche, quindi facenti parte del precinema.\nIn scenografia moderna.\nIn scenografia il ciclorama \u00e8 un fondale a 360\u00b0 o, pi\u00f9 spesso, a 180\u00b0 o meno, che circonda lo spazio scenico. Nella maggioranza dei teatri, costruiti sulla base di una frontalit\u00e0 tra il pubblico e la scena, il ciclorama pu\u00f2 fungere sia da fondale che eventualmente da quinte, a seconda della sua ampiezza.\nSolitamente si realizza in tela o tulle ed \u00e8 installato su binari, ma pu\u00f2 anche essere di pvc o rigido, in legno. Pu\u00f2 essere di colore blu se trattasi di un ciclorama notturno o del cielo, oppure di colore neutro, o anche dipinto. Spesso lo si illumina sia dall'alto che dal basso per ottenere diversi effetti luminosi, oppure lo si retro-illumina."}
{"id": "2036190", "revid": "287204", "url": "https://it.wikipedia.org/wiki?curid=2036190", "title": "Strength (album)", "text": ""}
{"id": "2036191", "revid": "1788047", "url": "https://it.wikipedia.org/wiki?curid=2036191", "title": "Campionato nordamericano di pallavolo femminile 1985", "text": "Il IX campionato nordamericano di pallavolo femminile si \u00e8 svolto nel 1985 a Santiago, nella Repubblica Dominicana. Al torneo hanno partecipato 10 squadre nazionali nordamericane e la vittoria finale \u00e8 andata per la quinta volta a Cuba\nPodio.\nCampione.\nCuba(Quinto titolo)\nSecondo posto.\nStati Uniti\nTerzo posto.\nCanada"}
{"id": "2036192", "revid": "481666", "url": "https://it.wikipedia.org/wiki?curid=2036192", "title": "Strength", "text": "Strength (\"forza\" in lingua inglese) pu\u00f2 riferirsi a:"}
{"id": "2036199", "revid": "726373", "url": "https://it.wikipedia.org/wiki?curid=2036199", "title": "Gioco ripetuto", "text": "In teoria dei giochi, un gioco ripetuto (o gioco iterato) \u00e8 un gioco, usualmente rappresentato in forma estesa, che consiste in un certo numero di ripetizioni di un qualche gioco base (chiamato stage game). \nSpesso il gioco base \u00e8 uno dei giochi a due giocatori pi\u00f9 studiati. I giochi ripetuti rendono l'idea che un giocatore deve prendere in considerazione l'impatto della sua azione attuale sulle azioni future di altri giocatori. Nei giochi ad informazione incompleta, le scelte fatte da un giocatore trasmettono informazioni sulle sue caratteristiche, contribuendo a formare la cosiddetta \"reputazione\" del giocatore.\nPu\u00f2 essere dimostrato, sotto opportune condizioni, che ogni strategia che ha un guadagno superiore al payoff di minimax pu\u00f2 essere un equilibrio di Nash: questo risultato \u00e8 noto come folk theorem."}
{"id": "2036201", "revid": "834", "url": "https://it.wikipedia.org/wiki?curid=2036201", "title": "Enuff Z'Nuff", "text": ""}
{"id": "2036202", "revid": "123567", "url": "https://it.wikipedia.org/wiki?curid=2036202", "title": "Giochi ripetuti", "text": ""}
{"id": "2036204", "revid": "767487", "url": "https://it.wikipedia.org/wiki?curid=2036204", "title": "UV Seduzione fatale", "text": "UV Seduzione fatale (\"U.V.\") \u00e8 un film del 2007 diretto da Gilles Paquet-Brenner.\nTrama.\nBoris \u00e8 un giovane e affascinante ragazzo che si presenta in una villa di una ricca famiglia, sita su di un'isola della costa francese. Il giovane si presenta come amico di Philip, uno dei figli della famiglia, e grazie al suo carattere riesce a sedurre tutta la famiglia: il padre, la madre e le due avvenenti figlie.\nApparentemente l'unico che non si fa sedurre da Boris \u00e8 il cognato di Philip, Andr\u00e8 Pierre, il quale inizia a sospettare del ritardo nell'arrivo di Philip.\nDopo un po' di scontri con Andr\u00e8 Pierre, finalmente in un'uscita in citt\u00e0, Philip si fa vivo al telefono con suo cognato ed assieme tornano alla villa, ma senza Boris, che successivamente pare sia stato ucciso.\nIn realt\u00e0 Boris non \u00e8 morto, tanto che riesce a tornare alla villa. Infine, il padre di Philip gli spara dalla finestra."}
{"id": "2036208", "revid": "306856", "url": "https://it.wikipedia.org/wiki?curid=2036208", "title": "Hans Henny Jahnn", "text": "L'opera letteraria di Hans Henny Jahnn ruota intorno al tema dell'angoscia esistenziale, ininterrotta ed indissolubilmente legata all'essere umano, che pu\u00f2 essere superata solo grazie all'amore e alla compassione verso gli altri e verso il creato. La perdita di amore e attenzioni risulta quindi sempre in un crollo tragico nella sofferenza primaria dovuta al lutto. In Jahnn questa visione del mondo si coniuga con un'estetica pitagorica idealizzata basata sulle leggi dell'armonia, che si manifesta in una profonda venerazione per la dignit\u00e0 umana e va in senso contrario alle evoluzioni sociali e culturali. Nei suoi romanzi Jahnn appare nelle vesti di ateo.\nCon le sue opere Hans Henny Jahnn costituisce un fenomeno unico nella letteratura tedesca e non pu\u00f2 essere annoverato in nessun movimento. Presto abbandona gli elementi tardo espressionistici dei primi lavori a favore di uno stile originale sulla scia di un \u201crealismo magico\u201d.\nVita.\nFiglio di un costruttore di navi, frequent\u00f2 la Realschule a St.Pauli, dove conobbe Gottlieb Harms (1893-1931, che sarebbe diventato autore di musica), quindi la Oberrealschule \u201cKaiser Friedrich Ufer\u201d nel quartiere Eimsb\u00fcttel di Amburgo; vi consegu\u00ec la maturit\u00e0 nel 1914. Nel 1915 emigr\u00f2 in Norvegia con Harms per sfuggire alla Prima Guerra Mondiale. Alla fine del 1918 torn\u00f2 ad Amburgo, per poi trasferirsi per poco tempo in campagna presso Eckel. Qui visse con Gottlieb Harms e Franz Buse (1900-1971, allora scultore). Vi abitavano anche altri, tra cui Ellinor Philips (1893-1970), sua futura moglie. Sebbene Jahnn non si sia mai dichiarato omofilo e si sia sposato, senza ombra di dubbio da giovane ebbe dei rapporti omosessuali, fra cui con Harms, suo grande amore, accanto al quale \u00e8 sepolto.\nNel 1919 Jahnn, Harms e Buse fondarono la comunit\u00e0 di artisti Ugrino. Nacque \u2013 similmente ad altri gruppi della Repubblica di Weimar \u2013 dall'esigenza di nuove interpretazioni e come alternativa alla situazione del primo dopoguerra, per molti deludente. La comunit\u00e0 Ugrino intendeva accogliere opere d'arte di tutti i tipi e crearne di nuove. In particolare, su un terreno di propriet\u00e0, che venne anche comprato in parte, si sarebbero dovuti erigere edifici religiosi (architetto: Jahnn). Ma alla fine la maggior parte dei progetti della Ugrino non trov\u00f2 realizzazione. Jahnn e Harms fondarono con successo la casa editrice Ugrino Verlag (1921), che diede alle stampe opere di compositori barocchi e prebarocchi apprezzati dagli esperti.\nSempre nel 1919 Jahnn pubblic\u00f2 il dramma Pastor Ephraim Magnus, per il quale venne insignito dell'illustre premio Kleist nel 1923. Seguirono altri drammi. Alcuni organi di stampa ebbero delle difficolt\u00e0 coi lavori di Jahnn, che spesso presentavano trame e registri sentimentali estremi (incesto, omosessualit\u00e0, mutilazione\u2026): le pi\u00e8ce andarono incontro a dure critiche, ma vennero anche sommamente decantate da fonti autorevoli (Thomas Mann).\nSebbene all'inizio degli anni 30 Jahnn fosse stato messo in guardia dal NSDAP e avesse aderito alla scissione dei liberali di sinistra dal DDP, che port\u00f2 alla costituzione del partito dei radicaldemocratici (RDP), Jahnn non intendeva emigrare definitivamente e perdere i contatti con la Germania. Era convinto di potersi assicurare il sostentamento economico come scrittore solo nel paese natale. Per questo rimase ad esempio membro della \u201cCamera della Letteratura del Reich\u201d (Reichsschrifttumskammer). I nazionalsocialisti gli erano ostili (a causa dei suoi drammi venne definito dalla stampa \u201ccomunista e pornografo\u201d) e perquisirono pi\u00f9 volte il suo alloggio ad Amburgo. Cosa che, nella primavera del 1933, lo convinse a lasciare la Germania; durante la dittatura nazista soggiorn\u00f2 per lo pi\u00f9 all'estero, pur con qualche breve visita in patria. Nel 1934 and\u00f2 ad abitare in Danimarca, sull'isola di Bornholm, dove aveva comprato una fattoria per Eduard, figlio di Harms, affidatogli dopo la morte dell'amico, che Jahnn stesso gest\u00ec fino al 1950. Qui scrisse anche gran parte della sua opera principale, Fluss ohne Ufer, una trilogia immensa di oltre 2000 pagine, il cui ultimo volume, Epilog, non fu portato a termine.\nI suoi drammi Spur des dunklen Engels e Neuer L\u00fcbecker Totentanz furono musicati dal figlioccio Yngve Jan Trede, il cui notevole talento musicale era stato scoperto e sostenuto da Jahnn.\nNel 1950 fece ritorno ad Amburgo e si adoper\u00f2 soprattutto contro lo sviluppo di bombe atomiche e al riarmo della repubblica federale. Jahnn fu uno dei fondatori e primo presidente della \u201cLibera Accademia delle Arti di Amburgo\u201d (Freie Akademie der K\u00fcnste). Nel 1956 and\u00f2 a Mosca. Il 29 novembre del 1959 mor\u00ec di una malattia di cuore nell'ospedale Tabea nel quartiere Blankenese di Amburgo. L'amico e medico Prof. Dr. Gotthold M\u00f6ckel gli fu accanto nelle ultime ore di vita.\nLa tomba si trova al cimitero di Nienstedten. Jahnn ne progett\u00f2 la struttura secondo le direttive dello statuto della Ugrino. Il suo ultimo romanzo, ancora una volta incompleto, Jeden ereilt es, usc\u00ec postumo nel 1968, mentre il racconto Die Nacht aus Blei, che ne costituisce un estratto, era apparso gi\u00e0 nel 1956.\nCostruzione di organi e teoria dell'armonia.\nGi\u00e0 da giovane Jahnn si occup\u00f2 della costruzione di organi. Si impegn\u00f2 al restauro di pregiati organi barocchi nella Germania del nord (ad es. l'organo Arp Schnitger nella chiesa di St.Jakobi, Amburgo), esigendo un nuovo orientamento nella fabbricazione di questi strumenti che tenesse in considerazione le regolarit\u00e0 armoniche gi\u00e0 note a Schnitger. Sebbene, per citare un esempio, Albert Schweitzer, con cui Jahnn era in corrispondenza, avanzasse pretese simili, Jahnn ebbe scarsa risonanza; inoltre la fama dei suoi pezzi teatrali controversi gli rese difficile trovare committenti. Ma lavor\u00f2 a quasi cento progetti di organi come consulente, progettista e costruttore: ne sono la prova pi\u00f9 di mille fogli con appunti di notazione mensurale e disegni.\nL'organo Hans Henny Jahnn della Heinrich Hertz Schule (gi\u00e0 Lichtwark Schule), fabbricato nel 1931 dal costruttore di organi Karl Kemper e restaurato nel 1991 da G. Christian Lobback, risuona ancora oggi nei concerti. Tuttavia la maggior parte degli organi di Jahnn non \u00e8 pi\u00f9 in condizione di essere suonata. Quello della chiesa Ansgar nel quartiere Langenhorn di Amburgo, risalente al 1931, costruito dalla ditta P. Furtw\u00e4ngler &amp; Hammer in modo non conforme ai progetti di Jahnn, sar\u00e0 nuovamente utilizzabile nel 2009.\nLa gi\u00e0 citata visione del mondo basata sulle leggi dell'armonia \u00e8 da collocarsi accanto all'interesse di Jahnn per gli organi e per la loro costruzione. Non solo il Jahnn costruttore e riformatore di organi, ma anche il Jahnn scrittore deve impulsi decisivi all'insigne erudito tedesco Hans Kayser, fondatore, nel ventesimo secolo, di un istituto di ricerca sulla teoria dell'armonia: Perrudja, il romanzo pi\u00f9 noto composto alla fine degli anni 20, mostra chiaramente l'influsso profondo di Kayser."}
{"id": "2036210", "revid": "767487", "url": "https://it.wikipedia.org/wiki?curid=2036210", "title": "Una donna due passioni", "text": "Una donna due passioni (\"La part du feu\") \u00e8 un film del 1978 diretto da \u00c9tienne P\u00e9rier.\nLa pellicola ha per protagonisti Michel Piccoli, Claudia Cardinale e Jacques Perrin.\nTrama.\nL'agente immobiliare Bob Hansen (Michel Piccoli) scopre improvvisamente che sua moglie Catherine (Claudia Cardinale) lo tradisce con un suo collaboratore. Reagisce con calma e incoraggia persino i loro incontri, credendo che sia l'unico modo per non perderli entrambi."}
{"id": "2036215", "revid": "260676", "url": "https://it.wikipedia.org/wiki?curid=2036215", "title": "Palazzo Gravina di Palagonia", "text": "Il Palazzo Gravina di Palagonia \u00e8 un palazzo medievale di Palermo sito nel quartiere Kalsa fra via IV Aprile, via Alloro e vicolo Palagonia all'Alloro.\nSi hanno notizie del palazzo gi\u00e0 dal XV secolo; in quel periodo era diviso in due nuclei differenti appartenenti alla famiglia Diana ed alla famiglia Monferrato. I due edifici vennero acquistati, nel XVIII secolo, dalla famiglia Palagonia che li unific\u00f2 e gli diede la conformazione attuale. Nuovi lavori vennero effettuati nel XIX secolo quando una delle facciate venne completamente stravolta dando l'impressione di essere un unico edificio e donando anche un aspetto pi\u00f9 consono al tempo, le altre facciate rimasero immutate, venne inoltre creato un grande scalone di marmo. Nel 1854 muore, senza eredi, Francesco Paolo Gravina ultimo principe che destiner\u00e0 tutti i suoi beni all'Opera Pia Principe di Palagonia, un ente benefico da lui stesso fondato. Durante la seconda guerra mondiale venne pesantemente interessato dai bombardamenti della primavera/estate del 1943 e nel 1968 venne abbandonato definitivamente. \nIl piano Regolatore del 1968 ne prevedeva la demolizione, per la realizzazione della \"terza via\" venne quindi espropriato dall'amministrazione comunale. Con l'approvazione nel 1993 del Piano Particolareggiato Esecutivo, il palazzo fu oggetto di un progetto di restauro degli architetti Gianni Crivello, Mario LI Castri e dell'Ingegnere Francesco Calamia i lavori iniziati nel 1999 terminarono nel 2002 ed oggi \u00e8 sede degli uffici della Direzione Generale del Comune e di alcuni servizi dell'Ufficio del Centro Storico. "}
{"id": "2036217", "revid": "115140723", "url": "https://it.wikipedia.org/wiki?curid=2036217", "title": "Mini-mill", "text": "Il mini-mill \u00e8 uno stabilimento siderurgico di recente introduzione che utilizza la tecnologia della fornace ad arco elettrico e rottami ferrosi come materia prima per la produzione in colata continua di acciaio.\nHa il vantaggio rispetto ad un impianto standard con altoforno di essere molto pi\u00f9 flessibile in particolar modo in periodi di sovrapproduzione o crisi del mercato.\nI principali produttori ed installatori a livello mondiale sono Danieli, Primetals, SMS Group e Techint.\nLe attuali mini-mills (dall'italiano mini-acciaierie) sono la continuazione, perfezionata, delle piccole aziende siderurgiche che, utilizzando il sistema di fusione al forno elettrico inventato dall'ingegner Stassano, producono acciaio utilizzando solo rottami ferrosi ed energia elettrica. Viceversa il sistema detto \"ciclo integrale\" utilizza minerale di ferro, coke, fusione in altoforno e convertitore. Il sistema \"Martin Siemens\" utilizza ghisa in pani proveniente dal \"ciclo integrale\" e quantitativi variabili di rottami, fusi in un forno specifico detto appunto \"forno Martin\".\nIl metodo dell'ing. Stassano, iniziato negli ultimi anni del 1800 in uno stabilimento di Darfo in Vallecamonica (Italia), venne perfezionato successivamente in aziende della stessa valle, favorite dall'abbondanza di corsi d'acqua che incoraggiavano l'installazione di centraline elettriche di autoproduzione d'energia. Ebbe un notevole sviluppo durante gli anni 1936/1945 a causa delle difficolt\u00e0 dell'industria siderurgica italiana nell'approvvigionamento di materie prime. Nei suddetti anni venne incentivata la raccolta dei rottami di ferro ed il loro riutilizzo. Si segnalarono, oltre alle aziende della Vallecamonica, la societ\u00e0 \"San Eustacchio\" gi\u00e0 \"Franchi&amp;Gregorini\", di Brescia e la \"Metallurgica Bresciana\" gi\u00e0 \"Tempini\" sempre di Brescia, che produssero acciai speciali elaborati al forno elettrico, partendo da rottami ferrosi di varia provenienza.\nAl termine del secondo conflitto mondiale, l'abbondanza di materiali ferrosi di recupero ferroviario, spinse vari piccoli imprenditori bresciani al loro riutilizzo mediante laminazione di rotaie in tondino per cemento armato.\nPer far fronte alle oscillazioni di mercato delle rotaie, nel 1956 sette di questi piccoli imprenditori fondarono una societ\u00e0 consortile, denominata SiderAl, deputata alla fabbricazione di piccoli lingotti destinati ai loro laminatoi.\nQuesta piccola acciaieria ironicamente chiamata \"miniacciaieria\" dai grossi produttori siderurgici, partita con un forno elettrico TIBB da 30 ton. e attrezzature usate acquistate d'occasione, venne ampliata in tempi brevi e oltre che importante produttrice di acciaio fu azienda di riferimento del settore per il continuo aggiornamento tecnologico e impiantistico sviluppato. Ad essa fecero riferimento i successivi impianti a ciclo rottame-forno elettrico sorti nel mondo."}
{"id": "2036224", "revid": "124846070", "url": "https://it.wikipedia.org/wiki?curid=2036224", "title": "Organo Tecnico Sezionale", "text": ""}
{"id": "2036231", "revid": "267099", "url": "https://it.wikipedia.org/wiki?curid=2036231", "title": "M103 Heavy tank", "text": ""}
{"id": "2036232", "revid": "339392", "url": "https://it.wikipedia.org/wiki?curid=2036232", "title": "Morale vittoriana", "text": ""}
{"id": "2036237", "revid": "181699", "url": "https://it.wikipedia.org/wiki?curid=2036237", "title": "Vangelo Arabo dell'infanzia", "text": ""}
{"id": "2036246", "revid": "1416091", "url": "https://it.wikipedia.org/wiki?curid=2036246", "title": "Chakib Khelil", "text": "Attualmente \u00e8 il presidente dell'OPEC.\nNell'ottobre 2021, Sa\u00efd Boudeflika dichiar\u00f2 durante il suo processo per \"interferenza nell'operato della giustizia\", Chakib Khelil, soggetto a mandato di arresto internazionale, aveva beneficiato di tutele ai massimi livelli dello Stato.\nIl 1\u00b0 febbraio 2022 l'accusa ha chiesto 20 anni di reclusione per corruzione nei confronti dell'ex ministro dell'Energia algerino Chakib Khelil, in carica dal 1999 al 2010 sotto la presidenza di Abdelaziz Bouteflika e che si trova negli Stati Uniti. Il 14 febbraio 2022, il tribunale di Sidi M'hamed ha condannato in contumacia Chakib Khelil a 20 anni di prigione e a una multa di 2 milioni di dinari algerini. La corte ha anche confermato la richiesta di un mandato d'arresto internazionale contro Chakib Khelil."}
{"id": "2036247", "revid": "188402", "url": "https://it.wikipedia.org/wiki?curid=2036247", "title": "Viale della Libert\u00e0 (Forl\u00ec)", "text": "Viale della Libert\u00e0 \u00e8 un viale di Forl\u00ec, costruito come strada di accesso alla stazione ferroviaria in collegamento con il centro della citt\u00e0. Con una larghezza di quaranta metri e l'orientamento perpendicolare alla Via Emilia, presenta una nutrita rappresentanza di edifici che costituiscono importanti esempi dei vari stili architettonici del Ventennio.\nStoria.\nLa realizzazione del viale venne decisa dall'amministrazione comunale nel 1926 come collegamento alla nuova stazione ferroviaria inaugurata nello stesso anno. Il primo progetto prevedeva una carreggiata centrale e due marciapiedi laterali, ma con una delibera del dicembre 1926 la giunta present\u00f2 la variante elaborata dagli ingegneri Luigi Donzelli e Pietro Marconicon, una carreggiata centrale, due vialetti pedonali alberati, due carreggiate laterali e due ulteriori marciapiedi per una larghezza complessiva di 40 metri. La larghezza del viale, soprattutto per i parametri dell'epoca per quanto riguardava le cittadine delle dimensioni di Forl\u00ec, era senza precedenti. I cordoli e le panchine erano previsti in granito, la pavimentazione in asfalto colato e le cunette in cubetti di porfido.\nFu posta una grande attenzione anche all'illuminazione, che ha mantenuto le sue caratteristiche nel corso degli anni e che prevedeva dei grandi pali in ghisa, realizzati dalla ditta \"Officine di Forl\u00ec\", disposti lungo la carreggiata centrale, modificati nel 1934 come quelli delle carreggiate laterali, con braccio di sostegno della lanterna del tipo \"a pastorale\".\nPer la costruzione del viale vennero espropriati i terreni dove sorgevano lo stabilimento della \"Fornace Ragazzini\", che produceva laterizi, la \"ditta Ettore Benini\" specializzata nella produzione di materiali e prefabbricati edili, e vari edifici di propriet\u00e0 privata. L'appalto venne aggiudicato all'impresa \"Le Nuove Strade\" di Bologna per 2.118.241 lire. Il collaudo del viale terminato avvenne il 22 maggio 1930.\nInaugurazione e intitolazione.\nDopo la costruzione, il viale venne inaugurato il 30 ottobre 1927 dal Ministro delle Comunicazioni Luigi Federzoni e intitolato al capo di governo Benito Mussolini. Nel 1935 per disposizione del governo, tutte le strade e le piazze intitolate a Mussolini dovettero cambiare nome e cos\u00ec il viale venne denominato XXVIII Ottobre, in ricordo della Marcia su Roma.\nNel 1945, infine, venne rinominato \"Viale della Libert\u00e0\".\nRecupero urbanistico.\nA partire dal 2009 sono previsti dei grandi lavori di recupero dell'architettura originale che il viale ed i palazzi adiacenti presentavano all'inizio diventando cos\u00ec un museo a cielo aperto dell'architettura del Ventennio. Il palazzo della casa del Balilla inoltre ospiter\u00e0 il Museo della ginnastica.\nArchitetture civili.\nFra il 1930 e il 1933, come completamento al progetto urbanistico del viale, si realizzarono la scuola elementare \"Rosa Maltoni Mussolini\" (ora intitolata a Edmondo De Amicis), le case INCIS, le case economiche per i postelegrafonici e per i ferrovieri e il villino Boni. La prospettiva del viale venne conclusa nel 1931 con il Monumento ai caduti della prima guerra mondiale nel piazzale della Vittoria, realizzato al termine del viale. Nel 1935 fu costruita la fontana del piazzale della Stazione, progettata dall'architetto Cesare Bazzani. Nel 1934 e nel 1941 vennero costruiti la casa del Balilla poi divenuta della GIL, il Collegio aeronautico e l'Istituto tecnico industriale \"Alessandro Mussolini\" (ora intitolato a Guglielmo Marconi).\nNel 1944, durante i bombardamenti il palazzo dell'Istituto tecnico industriale, il Collegio aeronautico, le case INCIS e quelle dei postelegrafonici furono gravemente danneggiati.\nCase economiche per i postelegrafonici.\nIl condominio popolare nominato \"Case economiche per i postelegrafonici\" \u00e8 stato progettato dell'ingegner Ezio Bianchi e realizzate nel 1931 con una prospettiva ottocentesca. Presenta un intonaco con tinteggiature per un effetto di finta pietra lungo tutto il basamento dell'edificio che comprende anche il piano rialzato sulle lesene angolari e sulle riquadrature degli ingressi.\nA causa delle imposizioni della commissione edilizia comunale ne venne aumentata l'altezza, aggiunto il cornicione, trattato a fregio la fascia sottostante il cornicione che comprende le finestre dell'ultimo piano e arricchite le cornici delle finestre del primo e secondo piano.\nCase economiche dei ferrovieri.\nIl condominio popolare nominato \"Case Economiche dei Ferrovieri\" venne costruito nel 1933 su progetto dell'ing. Ezio Bianchi che lo sottopose ad un accurato trattamento decorativo prendendo ispirazione dal palazzo I.N.C.S.I.S. appena costruito tenendo conto degli imposti della Commissione edilizia gi\u00e0 per le case dei postelegrafonici ubicate sul viale.\nLe case economiche per i ferrovieri trovarono molte difficolt\u00e0 per la loro realizzazione. Il primo ostacolo riguard\u00f2 la localizzazione: pensata all'angolo della piazza della stazione con il viale per crearne un decoroso inizio, dovette essere spostata per difficolt\u00e0 di esproprio all'angolo con l'allora via Crispi , oggi Via Andrea Costa.\nVillino Boni.\nIl \"Villino Boni\" \u00e8 un notevole esempio di edilizia residenziale della buona societ\u00e0 negli anni trenta. Fu progettato dal geometra Bruno Neri su direttive dell'impresario edile Giovanni Boni e costruito tra il 1932 e il 1933.\nL'edificio presenta una prospettiva ottocentesca con i piani superiori che poggiano sul piano terra rialzato, coronati dal parapetto e modulato sulle lesene sottostanti. Presenta grandi vetrate dalle quali si accede alle terrazze. L'ingresso presenta una grande scala elicoidale per raggiungere i piani superiori. Gli arredi interni e le suppellettili ben conservati mostrano lo stile di vita delle buone famiglie forlivesi alla fine degli anni trenta..\nEx Casa del Balilla.\nL'ex Casa del Balilla \"Arnaldo Mussolini\" \u00e8 un palazzo polivalente sulla parte finale del viale, nei pressi del Piazzale della Vittoria. L'opera, che in seguito mut\u00f2 il nome in \"Casa della Giovent\u00f9 Littoria\", era stata pensata dell'Opera Nazionale Balilla come polo sportivo e culturale per l'indottrinamento ideologico dei giovani. La costruzione \u00e8 stata classificata tra le opere pi\u00f9 importanti del Razionalismo italiano.\nPalazzo dell'ex collegio aeronautico G.I.L.\nIl palazzo sorge all'angolo tra il viale della Libert\u00e0 e il piazzale della Vittoria. L'edificio, costruito in stile razionalista su disegno di Cesare Valle risale al 1937 e fu sede del primo istituto aeronautico in Italia. Dal secondo dopoguerra \u00e8 adibito ad uso scolastico.\nNel piazzale dell'edificio accanto all'entrata principale, si trova una statua rappresentante Icaro, opera dello scultore Francesco Saverio Palozzi."}
{"id": "2036248", "revid": "1305772", "url": "https://it.wikipedia.org/wiki?curid=2036248", "title": "Yacouba Konat\u00e9", "text": "Biografia.\nYacouba Konat\u00e9 nasce il 3 maggio 1953 in Costa d'Avorio. Si laurea all'universit\u00e0 Cocody di Abidjan e svolge il suo dottorato di ricerca sulla Scuola di Francoforte alla Sorbona (Universit\u00e0 di Parigi IV) sotto la direzione del professor Marc Jimenez, che ha avuto un importante ruolo nel far conosce in Francia gli studi di Adorno.\nYacouba Konat\u00e9 \u00e8 titolare della cattedra di filosofia all'Universit\u00e0 Cocody di Abidjan e docente di estetica.\nNel 1998 \u00e8 professore Fulbright Professor all'Universit\u00e0 di Stanford; tra 2004 e il 2008 insegna all'EHESS \u00c9cole des hautes \u00e9tudes en sciences sociales di Parigi. Nel 2007 insegna all'Universit\u00e0 di Laval in Canada e nel 2007 \u00e8 Carter Fellow all'Universit\u00e0 della Florida a Gainesville.\nNel 1998 scrive il saggio sull'artista ivoriano \"Christian Lattier: Le sculpteur aux mains nues\" (Lo scultore a mani nude).\nNel 2000 \u00e8 direttore dell'Istituto nazionale di arte e cultura della Costa d'Avorio ed \u00e8 direttore del gabinetto dei ministeri della cultura e Francofonia.\nDirige l'Institut national sup\u00e9rieur des Arts et de l'action culturelle di Abidjan. \u00c8 membro del consiglio scientifico de l'Acad\u00e9mie des Sciences, de la Culture et des Arts d'Afrique et des diasporas ed \u00e8 uno degli esperti per lo sviluppo culturale dell'Unione europea dal 1997. Fa parte del Consiglio di amministrazione dell'AICA (Associazione internazionale dei critici d'arte); a novembre 2008 \u00e8 nominato presidente. \u00c8 il direttore della sede africana (Bureau Afrique) della Fondazione Jean-Paul Blach\u00e8re.\nIl 14 settembre 2010 ad Abidjan viene organizzato un omaggio al ruolo nazionale e internazionale e al lavoro di studio, ricerca e curatoriale di Yacouba Konat\u00e9; l'evento e la tavola rotonda sono curati da David Soro.\nAttivit\u00e0.\nYacouba Konat\u00e9 ha lavorato e realizzato esposizioni, presentazioni, ricerche e progetti artistici in Sudafrica, Burkina Faso, Benin, Camerun, Egitto, Gambia, Ghana, Guinea, Nigeria, Mali, Marocco, Mozambico, Niger, Senegal, Togo, Zimbabwe, Francia, Germania, Paesi Bassi, Belgio, Slovenia, Croazia, Polonia, Italia, Spagna, Stati Uniti, Canada, Brasile, Cuba e India.\nIl lavoro curatoriale di Yacouba Konat\u00e9 \u00e8 caratterizzato da un approccio storico e da un'attenzione per i grandi protagonisti dell'arte contemporanea africana. Nelle sue mostre e nelle sue interviste, conferenze e pubblicazioni ribadisce costantemente il ruolo dei grandi maesti del continente africano, tra i quali cita Christian Lattier, Ousmane Sow, Willy Berseur, Daryl Lo, Fr\u00e9d\u00e9ric Bruly Bouabr\u00e9. In questa direzione si colloca la mostra organizzata all'interno della Biennale di Dakar del 2004 nella sede della Galleria nazionale di Dakar che presenta le opere dei tre protagonisti Christian Lattier, Joseph Francis Sum\u00e9gn\u00e9 e Tapfuma Gutsa.\nYacouba Konat\u00e9 sostiene la produzione artistica della Costa d'Avorio attraverso esposizioni, conferenze e pubblicazioni.\nEsposizioni.\nYacouba Konat\u00e9 cura numerose esposizioni tra le quali \"L'Afrique \u00e0 jour\" a Lilla (settembre 2000) e \"South meets West\" ad Accra e Berna (dicembre 1999 e giugno 2000).\nYacouba Konat\u00e9 e la Biennale di Dakar.\nIl ruolo e il coinvolgimento di Yacouba Konat\u00e9 all'interno della Biennale di Dakar \u00e8 molto significativo. Oltre ad aver prodotto pubblicazioni e studi sull'evento, il curatore \u00e8 coinvolto nella manifestazione all'interno di numerose edizioni. Durante Dak'Art 2006 partecipa all'Atelier Tenq organizzato da Cl\u00e9mentine Deliss come evento a latere della biennale; \u00c8 membro del comitato di selezione e di giuria della biennale durante Dak'Art 1998. Durante Dak'Art 2000 contribuisce con un testo al catalogo dell'evento, partecipa ai dibattiti e organizza una mostra a latere dedicata ad artisti e designer della Costa d'Avorio. Anche durante Dak'Art 2004 \u00e8 membro del comitato di selezione e di giuria ed \u00e8 uno dei curatori delle esposizioni individuali insieme ad Hans Ulrich Obrist e Ivo Mesquita. Nel 2006 \u00e8 il primo direttore artistico della Biennale di Dakar. Durante Dak'Art 2010 partecipa ai dibattiti.\nStudi e ricerche.\nOltre agli studi sull'arte contemporanea africana, la Biennale di Dakar e i grandi protagonisti dell'arte dell'Africa, Yacouba Konat\u00e9 ha studiato la produzione musicale.\nPubblicazioni.\nCollabora con numerose riviste, tra le quali \"Revue Noire\" e \"Cahiers d\u2019\u00c9tudes africaines\". Kacouba Konat\u00e9 \u00e8 membro del comitato di redazione della pubblicazione \"Critical World\" che ha sede nel dipartimento di antropologia dell'Universit\u00e0 di Montr\u00e9al.\nConferenze.\nYacouba Konat\u00e9 partecipa a numerosissime conferenze internazionali. In particolare \u00e8 invitato a contribuire con la sua conoscenza della Biennale di Dakar, dell'arte contemporanea africana e della produzione artistica della Costa d'Avorio. Interviene anche in conferenze e corsi di formazione focalizzati sull'industria culturale e il ruolo della cultura come strumento di sviluppo economico e sociale.\n\u00c8 moderatore della tavola rotonda \"L'OFFRE ARTISTIQUE: CR\u00c9ATIVIT\u00c9, COMP\u00c9TITIVIT\u00c9 - Capacit\u00e9s de production et de diffusion dans un contexte en mutation\" all'interno del convegno \"Maintenant l'Afrique !\" organizzato da Afrique en Cr\u00e9ations e CulturesFrance a Parigi nel 2006.\nPartecipa al convegno sulle biennali d'arte organizzato a Bergen in Norvegia nel 2009; nello stesso anno \u00e8 relatore a Bruxelles della conferenza \"Culture and Creativity Vectors for Development\"."}
{"id": "2036249", "revid": "304486", "url": "https://it.wikipedia.org/wiki?curid=2036249", "title": "Center of Excellence for Stability Police Units", "text": ""}
{"id": "2036250", "revid": "91792", "url": "https://it.wikipedia.org/wiki?curid=2036250", "title": "Santuario della Beata Vergine delle Grazie di Boccadirio", "text": "Il santuario della Beata Vergine delle Grazie di Boccadirio - o semplicemente santuario di Boccadirio - \u00e8 un santuario mariano dell'Emilia-Romagna. \u00c8 situato in frazione Baragazza, nel comune di Castiglione dei Pepoli, in provincia di Bologna, nella zona di confine con la Toscana.\nSede di pellegrinaggi, \u00e8 raggiungibile dall'autostrada del Sole con uscita al casello di Roncobilaccio e prosecuzione sulla strada provinciale 8. \u00c8 per importanza il secondo santuario della diocesi bolognese, dopo il santuario della Madonna di San Luca, a Bologna.\nStoria e tradizione.\n \nSecondo la tradizione popolare, il 16 luglio 1480, giorno della festa del Carmine, due pastorelli della contea allora appartenenti ai Signori Pepoli di Bologna - Donato Nutini e Cornelia Vangelisti, nativi del luogo - ebbero una visione della Madonna, apparsa in corrispondenza del rio Davena (punto di confluenza dei due torrenti Tanone e Butrione, da cui il nome della localit\u00e0 Boccadirio), che predisse loro una vita consacrata nella religiosit\u00e0.\nFu cos\u00ec che la popolazione di Baragazza decise di costruire nel XVI secolo una piccola chiesa con tabernacolo intitolata alla Beata Vergine delle Grazie. La struttura attuale del santuario rispetta abbastanza fedelmente quella originaria cinquecentesca anche se nel corso dei secoli numerose sono state le modifiche apportate. In particolare, di rilievo \u00e8 il prospetto principale rifatto negli anni 1890 su progetto di Aristotele Puccetti.\nLa storia del santuario - la cui costruzione inizi\u00f2 verso la fine del XVI secolo, mentre solo nel XVIII secolo furono completati il loggiato ed il chiostro - \u00e8 stata descritta da un sacerdote, don Lorenzo Amorotti, parroco a Castiglione dei Pepoli dal 1609 al 1621, anno della sua morte, nel libro \"Origine e ritratto della miracolosa Madonna di Boccadirio\", ripreso in seguito in uno scritto di Paolo Guidotti, coautore di una pubblicazione sul santuario.\nFonte dello scritto, una lettera, detta dell'\"Anonima\", conservata presso l'Archivio di Stato di Bologna. La lettera risale agli anni 1580 e viene attribuita ad una suora del monastero di Santa Caterina in Prato, il medesimo luogo religioso in cui era vissuta anni prima Cornelia Vangelisti, poi suor Brigida (morta nel 1543), una dei due bambini che ebbero la mistica visione.\nSempre secondo la tradizione, \u00e8 a suor Brigida che si deve l'acquisizione dell'immagine della \"Beata Vergine delle Grazie\", opera del 1505 di Andrea Della Robbia, conservata sull'altare maggiore del Santuario, che dal 1947 \u00e8 gestito dalla Congregazione dei Sacerdoti del Sacro Cuore di Ges\u00f9.\nIl santuario \u00e8 per questo oggetto di una particolare venerazione dai Pratesi, che spesso organizzano pellegrinaggi, anche a piedi, dalla loro citt\u00e0."}
{"id": "2036252", "revid": "39479", "url": "https://it.wikipedia.org/wiki?curid=2036252", "title": "Corriera", "text": ""}
{"id": "2036254", "revid": "249561", "url": "https://it.wikipedia.org/wiki?curid=2036254", "title": "Centro di Eccellenza per le Stability Police Units", "text": ""}
{"id": "2036255", "revid": "181699", "url": "https://it.wikipedia.org/wiki?curid=2036255", "title": "Vangelo Armeno dell'infanzia", "text": ""}
{"id": "2036256", "revid": "34392", "url": "https://it.wikipedia.org/wiki?curid=2036256", "title": "Zaprol", "text": ""}
{"id": "2036260", "revid": "19651236", "url": "https://it.wikipedia.org/wiki?curid=2036260", "title": "Tina Fay", "text": ""}
{"id": "2036266", "revid": "1776051", "url": "https://it.wikipedia.org/wiki?curid=2036266", "title": "Discografia degli Shaman", "text": "Questa voce contiene l'elenco della discografia della band brasiliana prog metal Shaman dagli esordi sino ad oggi."}
{"id": "2036267", "revid": "7", "url": "https://it.wikipedia.org/wiki?curid=2036267", "title": "Santuario di Boccadirio", "text": ""}
{"id": "2036273", "revid": "71433", "url": "https://it.wikipedia.org/wiki?curid=2036273", "title": "Live! (film 2007)", "text": ""}
{"id": "2036275", "revid": "30610", "url": "https://it.wikipedia.org/wiki?curid=2036275", "title": "Richard Allen (vescovo)", "text": "La prima conferenza generale dei Metodisti, nel 1784, lo segnal\u00f2 come promettente candidato al ministero della Chiesa. Egli prese a organizzare riunioni di preghiera nella Chiesa metodista di Saint-George, a Filadelfia, cui intervenivano folle sempre maggiori di fedeli, neri.\nMembri bianchi della Chiesa fecero obiezione alla sua presenza, e una domenica del 1787 i devoti neri furono strappati dalla preghiera e obbligati ad andarsene. Nascer\u00e0 da questo episodio la Free African Society (Libera societ\u00e0 africana), dal 1793 denominata Bethel Church (Chiesa di Bethel). \nAllen sar\u00e0 il primo pastore nero della Chiesa metodista (1799).\nNel 1816 rappresentanti di un certo numero di chiese metodiste nere si riuniscono a Filadelfia, organizzando la African Methodist Episcopal Church (Chiesa episcopale metodista africana), la prima chiesa nazionale statunitense con denominazione che allude alla negritudine, e indicano Allen come vescovo. Allen durante il suo ministero impegner\u00e0 la Chiesa in numerose iniziative sociali e in particolare nel movimento antischiavista."}
{"id": "2036276", "revid": "122868816", "url": "https://it.wikipedia.org/wiki?curid=2036276", "title": "Historisch-politische Bl\u00e4tter f\u00fcr das katholische Deutschland", "text": "Historisch-politische Bl\u00e4tter f\u00fcr das katholische Deutschland (\"Foglio storico-politico per la Germania cattolica\") \u00e8 una rivista cattolica in lingua tedesca pubblicata dal 1838 al 1923, considerata la pi\u00f9 autorevole pubblicazione cattolica in Germania. I numeri della rivista erano detti anche \"quaderni gialli\" a causa del colore della copertina.\nStoria.\nFondazione.\nLa rivista venne fondata nel 1838 dai giuristi Karl Ernst Jarcke e Georg P. Phillips, con l'appoggio di Johann Joseph von G\u00f6rres. La sede era presso la Libreria \"Theodor Riedels\" a Monaco di Baviera. Inizialmente la rivista era di propriet\u00e0 comune delle famiglie von G\u00f6rres e Phillips. Dal 1859 appartenne alla sola famiglia von G\u00f6rres, a Joseph von G\u00f6rres e al figlio Guido.\nPeriodicit\u00e0.\nLa periodicit\u00e0 era quindicinale. Tra il 1838 e il 1923 sono apparsi 171 volumi semestrali, ciascuno dei quali conteneva mediamente circa 900 pagine.\nTiratura.\nLa tiratura si aggirava tra 1500 e 2000 esemplari, diffuse per abbonamento a biblioteche, seminari o associazioni cattoliche. La sua influenza era tuttavia di gran lunga maggiore di quanto ipotizzabile dalla piccola tiratura, in quanto la rivista era letta dai dirigenti dell'\u00e9lite cattolica nei paesi di lingua tedesca.\nDirettori e autori.\nDal 1838 al 1849 i direttori furono Georg Phillips e Guido G\u00f6rres. Dal 1849 al 1852, unico direttore rimase Guido G\u00f6rres. Nel 1852, dopo la morte di Guido G\u00f6rres, e fino al 1901, la lunga direzione di Josef Edmund J\u00f6rg (dal 1857 anche di Franz Binder). Dal 1901 a 1903 direttore unico fu Franz Binder, affiancato nel 1903 da Georg Maria von Jochner. Dal 1914 alla cessazione delle pubblicazioni, nel 1923 Georg Maria von Jochner fu direttore unico.\nI redattori e i direttori hanno condizionato fortemente la linea editoriale e il contenuto della rivista. Nei primi anni, Karl Ernst Jarcke fu anche uno degli autori pi\u00f9 importanti, assieme a Joseph G\u00f6rres, impostando temi che sono stati a lungo importanti. Fra gli autori si trovano numerosi intellettuali, pubblicisti, leader politici, o scienziati come Johann Joseph von G\u00f6rres, Ignaz von D\u00f6llinger, Georg von Hertling, Matthias Erzberger o Romano Guardini.\nContenuti e linea editoriale.\nGli articoli riguardavano numerosi campi, soprattutto gli aspetti culturali, storici e politici e pi\u00f9 tardi sociologici. Particolarmente importante era ritenuto il rapporto fra lo Stato e la Chiesa. Sotto la direzione di Phillips (1838-1849) la linea politica del giornale era vicina a quella del partito bavarese cattolico \"Bayerische Patriotenpartei\". Sotto la direzione di J\u00f6rg (1852-1901) la rivista era cattolica, favorevole a uno stato tedesco federale, e avverso allo stesso modo tanto al protestantesimo \"eretico\", quanto ai piccoli stati nazionali tedeschi, al liberalismo e al socialismo. Sotto la direzione di Jochner (1903-1923) la linea fu quella di una rivista cattolica nazionalista e monarchica."}
{"id": "2036277", "revid": "120667520", "url": "https://it.wikipedia.org/wiki?curid=2036277", "title": "Pardo di Larino", "text": "Biografia.\nLa sua vita ci \u00e8 giunta in duplice redazione: l'anonima \"Vita brevior\" (circa X secolo) e la \"Vita prolixior\" del levita larinese Radoyno (circa X-XI secolo). Le notizie sulla vita del santo sono discordanti. A Lucera, infatti, la sua esistenza viene posta nel III secolo (come da \"Vita prolixior\") e per il vescovo Tria sarebbe morto verso il 265 d.C. circa; ma questa data non \u00e8 supportata da alcuna fonte che la confermi, ed \u00e8 una mera supposizione dell'autore. Nella pi\u00f9 antica ed anonima \"Vita brevior\" la sua esistenza non \u00e8 collocabile nel tempo, ma si pu\u00f2 solo dedurre che il santo visse e mor\u00ec prima dell'arrivo in Italia di Costante II (663 d.C.), tanto da far pensare ad alcuni autori religiosi del passato che fosse contemporaneo di S. Barbato, vescovo di Benevento (menzionato in entrambe le \"Vite\"), e quindi vissuto tra la fine del VI e la met\u00e0 del VII secolo. Resta attualmente difficile collocare cronologicamente la sua parabola terrena. \nSecondo le \"Vite\", Pardo era vescovo di un'anonima citt\u00e0 del Peloponneso, vecchietto canuto, con una folta barba bianca, al quale mancava un pollice. \"\"Venuto in odio ai malvagi, fu da essi costretto ad andarsene in esilio\"\" (qualche studioso sostiene che l'autore avesse come riferimento ideale le persecuzioni di VIII - IX secolo a seguito dell'iconoclastia); lasci\u00f2 con alcuni chierici la sua chiesa del Peloponneso e, peregrinando, si rec\u00f2 a Roma, presso il Papa (Cornelio, papa dal marzo 251 al giugno 253, secondo la \"Vita prolixior\"; un ignoto papa secondo la \"Vita brevior\", che per il vescovo di Lucera Pietro Ranzano sarebbe papa Gregorio Magno).\nLa storia prosegue con il suo trasferimento a Lucera. Secondo la \"Vita prolixior\", a Roma fu raggiunto da alcuni suoi concittadini, che supplicandolo tentarono di convincerlo a ritornare alla sua sede; ma egli, gi\u00e0 in et\u00e0 avanzata e di salute malferma, non esaud\u00ec le loro richieste, e su consiglio del Papa concesse loro la possibilit\u00e0 di eleggere un nuovo vescovo. Ottenuta dal Papa la facolt\u00e0 di ritirarsi in un luogo della Puglia, accompagnato dai suoi chierici raggiunse un luogo nei pressi di Lucera. Giunto a Lucera, avrebbe fatto edificare due chiese: la tradizione locale pretende che siano l'una quella dedicata a San Giacomo Maggiore Apostolo o ai Santi Apostoli Filippo e Giacomo Maggiore (collocata secondo alcuni storiografi nella zona dell'attuale chiesa parrocchiale di S. Giacomo); l'altra sarebbe l'antica cappella di Santa Maria della Spiga, edificata probabilmente sui resti di un tempio romano, a nord del centro storico. Rimasto per molti anni a condurre una vita di penitenza e preghiera, si sarebbe spento il 17 ottobre di un anno imprecisato nella sua piccola cella. Nei documenti agiografici che ci trasmettono la sua vita non si trovano tuttavia elementi per dire che fosse stato vescovo di Lucera, in quanto non viene mai indicato come tale nelle due \"Vite\".\nIl trafugamento del corpo e la fonte di San Pardo.\nA Larino il Cristianesimo era giunto secoli prima. Nell'antica regione frentana avvennero persecuzioni drammatiche e piuttosto cruente, che come a Roma portarono i credenti della nuova fede ad essere incarcerati e poi uccisi. Tale sorte tocc\u00f2 a tre fratelli larinesi durante l'impero di Diocleziano: Primiano, Firmiano e Casto; catturati dalle guardie dell'Impero ed incarcerati, furono uccisi nel Colosseo il 15 maggio del 303, o secondo un'altra ipotesi all'interno dell'anfiteatro romano di Lucera.\nSecondo le due \"Vite\", Larino fu invasa dai Saraceni e distrutta (alcuni storici citano gli anni 841-842). I cittadini furono dispersi nelle campagne circostanti e in una citt\u00e0 ormai deserta e diroccata gli abitanti di Lesina ebbero modo di trafugare le Sacre reliquie dei santi Primiano e Firmiano. Tornati nella loro citt\u00e0, i Larinesi scoprirono il furto e vennero a sapere che a commetterlo erano stati i Lesinesi insieme con i Lucerini, ivi trasferitisi assieme al loro vescovo prima della distruzione della loro citt\u00e0 ad opera di Costante II nel 663 d.C.. Essi allora, organizzatisi, partirono alla volta di Lesina per recuperare le reliquie dei loro santi, ma inspiegabilmente si diressero verso Lucera e, aggirandosi intorno ad essa, raggiunsero il luogo dove era sepolto San Pardo, trovandolo intatto e mancante solo di un pollice. Considerarono il ritrovamento del corpo come un segno della volont\u00e0 divina e, rubato un carro agricolo ed ornatolo poi con dei fiori, trasportarono le spoglie del santo a Larino, di cui fu proclamato protettore. Era il 26 maggio 842. La leggenda narra che, arrivati nei pressi della cittadina, i buoi che trainavano il carro, sfiniti dal viaggio, si fermarono, riottosi a proseguire il loro cammino. Il conduttore, pregando San Pardo affinch\u00e9 lo aiutasse a portare a termine il suo viaggio, fu illuminato dall'idea apparentemente inutile di piantare un bastone in terra. Non appena il conducente ebbe eseguito questa azione, inizi\u00f2 a sgorgare acqua che permise ai buoi di abbeverarsi e finire il loro viaggio. Tuttora in quel luogo sorge la fonte di San Pardo, a ricordo del leggendario evento.\nSecondo le \"Vite\", inoltre, quando gli Ungari giunsero in Italia, \"sterminarono tutti i cristiani incontrati sul loro cammino, considerandoli nemici, occuparono citt\u00e0 fortificatissime e, dopo aver spopolato le regioni italiche, attaccarono due volte Larino e la distrussero completamente\" (alcuni storici citano gli anni 938 e 947). Al primo attacco, per le preghiere dei larinati sulla tomba di San Pardo, i prigionieri furono liberati e i nemici presi da spavento fuggirono \"nelle loro regioni di origine\", lasciando anche tutto il bottino preso. Al secondo attacco, gli Ungari riuscirono a penetrare nella chiesa dedicata a san Pardo, ma vennero accecati.\nLa festa di San Pardo.\nLa caratteristica festa del patrono San Pardo si svolge il 25, 26 e 27 maggio.\nLe origini di questa festa sono datate all'anno 842, quando alcuni abitanti sopravvissuti all'invasione dei Saraceni trovarono il sepolcro che racchiudeva il corpo del Santo e lo riportarono in citt\u00e0 su un carro. L'allestimento dei carri (oggi se ne contano circa 130) \u00e8 un'operazione che richiede tempo ed impegno. I carri sono trainati da pecore, vitelli, mucche e buoi, artisticamente addobbati e ricoperti di fiori.\nIl Carro rappresenta il simbolo della famiglia tramandato di generazione in generazione, in segno di continuit\u00e0 della tradizione.\nCiascun carro \u00e8 contraddistinto da un numero progressivo, attribuitogli a seconda della data di creazione; i numeri pi\u00f9 bassi corrispondono a quelli pi\u00f9 antichi, quelli pi\u00f9 alti sono di origine recente.\n24 maggio.\nDa ormai qualche anno \u00e8 stata introdotta nel giorno prima della festa vera e propria la benedizione dei buoi presso la fonte di San Pardo. Alle coppie di buoi presenti viene impartita dal parroco della citt\u00e0 la benedizione, in seguito la carovana completa il rituale giro processionale presso il Centro Storico per porgere il saluto al Santo presente nella Basilica Cattedrale.\n25 maggio.\nIl 25 maggio, dopo che il sole \u00e8 tramontato, i carri si avviano dal Centro Storico verso la parte alta di Larino, chiamata Piano San Leonardo, dove sorge una cappella all'interno del cimitero, dedicata al martire larinese San Primiano. Qui inizia la processione, dopo che il simulacro del Santo viene deposto nel primo carro. La processione sfila fino a notte fonda a passo lento insieme ai carri.\n26 maggio.\nIl 26 maggio \u00e8 quello pi\u00f9 importante, perch\u00e9 ricorda l'arrivo in citt\u00e0, nell'842, delle spoglie di San Pardo.\nIn questo giorno i carri sfilano da un capo all'altro del Centro Storico, percorrendo le strette vie del paese, dove a volte il corteo procede molto lentamente, a tratti incrociandosi in un doppio senso di marcia.\nNel frattempo i Santi vengono portati a spalla in coda al cordone dei carri. L'ultimo dei Santi a sfilare \u00e8 proprio San Pardo quasi a cedere il passo in segno di cordialit\u00e0.\n27 maggio.\nLa fase conclusiva del 27 maggio consiste nel riaccompagnare il simulacro di San Primiano nella sua cappella. Un accompagnatore di eccezione posto sul carro n.1 \u00e8 San Pardo, mentre tutti gli altri carri li precedono e la gente canta l'inno a lui dedicato.\nNel primo pomeriggio, dopo la celebrazione della Messa, si dedicano alla tanto attesa scampagnata, alla quale tutti possono partecipare.\nAl termine si proseguir\u00e0 alla volta della Cattedrale per concludere la festa. Giunti nuovamente nel Centro Storico, la processione si conclude dopo essere passata nei vicoli del Paese e successivamente postano aspettando il rientro del Santo Patrono nella sua dimora: la Cattedrale a lui dedicata.\n17 ottobre: commemorazione della morte.\nIl 17 ottobre ricorre la morte del Santo Patrono, commemorata dai Larinesi con una settimana di preghiera e con la processione per le vie del Centro Storico. La giornata di \"San Parde de vellegne\" (in dialetto larinese San Pardo di vendemmia) \u00e8 un secondo rito propiziatorio, dopo quello primaverile, per far s\u00ec che la raccolta di uva e olive vada a buon fine. Anche questa \u00e8 una tradizione fortemente legata alle abitudini di vita contadine dei secoli passati."}
{"id": "2036280", "revid": "306856", "url": "https://it.wikipedia.org/wiki?curid=2036280", "title": "\u00deorgn\u00fdr il L\u00f6gs\u00f6guma\u00f0ur", "text": "\u00deorgn\u00fdr il L\u00f6gs\u00f6guma\u00f0ur (antico islandese: \"\u00deorgn\u00fdr l\u00f6gma\u00f0r\", svedese: \"Torgny Lagman\") \u00e8 una generazione di almeno tre l\u00f6gs\u00f6guma\u00f0ur di nome \"\u00deorgn\u00fdr\", apparsi nella \"Heimskringla\" dello studioso islandese Snorri Sturluson, e nei meno conosciuti \"Styrbjarnar \u00fe\u00e1ttr Sv\u00edakappa\" e \"Hr\u00f3a \u00fe\u00e1ttr heimska\". Furono i lagmann di Tiundaland, e tutti gli altri lagmann del regno svedese facevano capo a loro.\nDescrizione.\nIl pi\u00f9 famoso, citato dalla \"Heimskringla\", sarebbe vissuto al tempo di Olof III di Svezia e di Olaf II di Norvegia, e se ne parla approfonditamente su questa fonte. Questo \u00deorgn\u00fdr avrebbe basi storiche, ma l'opera di Snorri viene messa in dubbio dai moderni storici svedesi, che non hanno a disposizione l'originale documentazione svedese sui lagmann di Tiundaland di quel tempo.\nSnorri sostiene che:\nI due re erano in guerra, e molti saggi di Svezia e Norvegia tentavano di riappacificarli. Nel 1018 il conte Ragnvald Ulfsson e gli emissari del re norvegese (Bj\u00f6rn Stallare e Halte Skeggesson) si presentarono presso il thing di Uppsala per convincere il re svedese ad accettare la pace, e garantire la cosa dando in moglie la figlia Ingegerd Olofsdotter al re di Norvegia.\nIl re svedese si arrabbi\u00f2 molto minacciando di bandire Ragnvald dal regno, ma Ragnvald venne appoggiato dal patrigno \u00deorgn\u00fdr il lagmann, lo svedese pi\u00f9 saggio e rispettato.\nQueste parole convinsero il re ad accettare, promettendo pace al re di Norvegia e dandogli la figlia. Comunque, in seguito, ruppe la promessa fatta.\nNello \"Styrbjarnar \u00fe\u00e1ttr Sv\u00edakappa\" circa Styrbj\u00f6rn Starke, appare un \u00deorgn\u00fdr il Lagmann che probabilmente \u00e8 il padre del \u00deorgn\u00fdr citato da Snorri. Questo \u00deorgn\u00fdr il Lagmann era molto vecchio, quasi cieco, non potendo quindi prendere parte alla battaglia tra Erik VI di Svezia e Styrbj\u00f6rn. Influenz\u00f2 comunque la battaglia guidando il bestiame ed i cavalli contro l'armata danese. Questi animali vennero bardati con lance e picche facendo molti morti tra l'esercito di Styrbj\u00f6rn. Questo \u00deorgn\u00fdr viene citato anche nella \"Hr\u00f3a \u00fe\u00e1ttr heimska\" come uomo vecchio e saggio."}
{"id": "2036290", "revid": "19933", "url": "https://it.wikipedia.org/wiki?curid=2036290", "title": "Torgny il Lagmann", "text": ""}
{"id": "2036291", "revid": "439868", "url": "https://it.wikipedia.org/wiki?curid=2036291", "title": "Seregnano", "text": "Seregnano \u00e8 una piccola frazione del comune di Civezzano (Provincia Autonoma di Trento), situata su di una collina. Da qui si pu\u00f2 ammirare il monte Bondone, l'Alta Valsugana con il monte Celva, Marzola, Vigolana, Pizzo di Levico, Panarotta, Costalta, e il monte soprastante Gazz. Da Seregnano, si pu\u00f2 vedere anche il lago di Caldonazzo. \nSeregnano \u00e8 una frazione che sta crescendo dal punto di vista demografico grazie alla costruzione di nuove villette, sia nella parte alta che nella parte bassa del paese."}
{"id": "2036292", "revid": "119407600", "url": "https://it.wikipedia.org/wiki?curid=2036292", "title": "Most", "text": "Most (in tedesco \"Br\u00fcx\") \u00e8 una citt\u00e0 della Repubblica Ceca, capoluogo del distretto omonimo, nella regione di \u00dast\u00ed nad Labem.\nQuartieri.\n\"Star\u00fd Most\" (\"Ponte Vecchio\" in italiano) \u00e8 una zona della citt\u00e0 in gran parte distrutta tra il 1967 e il 1982 per la realizzazione di una miniera di carbone a cielo aperto. Con l'eccezione di una chiesa tardogotica, ricostruita ad alcune centinaia di metri dal sito originario, buona parte dei monumenti della cittadina sono andati distrutti."}
{"id": "2036296", "revid": "19933", "url": "https://it.wikipedia.org/wiki?curid=2036296", "title": "Torgny Lagman", "text": ""}
{"id": "2036297", "revid": "19933", "url": "https://it.wikipedia.org/wiki?curid=2036297", "title": "Torgny Lagmann", "text": ""}
{"id": "2036300", "revid": "119798951", "url": "https://it.wikipedia.org/wiki?curid=2036300", "title": "Grammy Award al miglior album R&amp;B", "text": "Il Grammy Award per il Miglior Album R&amp;B (Best R&amp;B Album) \u00e8 stato istituito nel 1995 e viene conferito all'album di genere R&amp;B considerato migliore nella produzione discografica dell'anno che precede la premiazione. Il premio si differenzia dal pi\u00f9 recente \"Best Contemporary R&amp;B Album\" che premia gli album in cui compaiono elementi di R&amp;B contemporaneo come l'hip-hop o la musica elettronica. Gli unici artisti ad aver vinto pi\u00f9 di una volta questo premio sono Alicia Keys e le TLC."}
{"id": "2036303", "revid": "438678", "url": "https://it.wikipedia.org/wiki?curid=2036303", "title": "L'amante proibita", "text": "L'amante proibita (\"La petite fille en velours bleu\") \u00e8 un film del 1978 diretto da Alan Bridges, interpretato da Michel Piccoli e Claudia Cardinale.\nTrama.\nNel 1940, durante l'occupazione tedesca in Francia, in piena guerra, un chirurgo che vive in Costa Azzurra opera clandestinamente nella clinica di un amico che lo ospita. Conosce e si innamora di Laura, la figlia di Francesca, antifascista italiana fuggita oltralpe con il suo amante."}
{"id": "2036307", "revid": "731511", "url": "https://it.wikipedia.org/wiki?curid=2036307", "title": "Barbara Murray", "text": "Ha curato numerose esposizioni presso la Galleria Nazionale dello Zimbabwe, suo paese natale, ed \u00e8 stata collaboratrice della galleria Tengenenge. \n\u00c8 stata direttrice di \"Gallery\", una rivista creata nel 1994 dalla Delta Gallery Publications e segretario generale della Zimbabwe association of art Critics. \nA causa della situazione politica dello Zimbabwe nell'ottobre 2000 si trasferisce a Londra, dove tuttora lavora come curatrice indipendente, continuando a seguire progetti legati all'Africa. Nel 2006 \u00e8 stata co-curatrice della Biennale di Dakar."}
{"id": "2036310", "revid": "4175", "url": "https://it.wikipedia.org/wiki?curid=2036310", "title": "Elland Road", "text": "Elland Road \u00e8 uno stadio britannico di Leeds, capoluogo della contea inglese del West Yorkshire.\nPrende il nome dalla strada in cui sorge e, bench\u00e9 fin dal primo dopoguerra sia noto per essere quasi esclusivamente dedito al calcio, in realt\u00e0 esso nacque nel 1897 come impianto di propriet\u00e0 dell'Holbeck R.C., uno tra i primi club professionistici di rugby a 13.\nPassato poi al nel 1904, che per un periodo coabit\u00f2 con lo , dal 1919 Elland Road \u00e8 l'impianto interno del , club nato in quell'anno e che da allora, a parte un periodo tra il 2004 e il 2017, ne detiene la propriet\u00e0.\nNel corso della sua ultrasecolare attivit\u00e0 ha accolto gare internazionali di calcio, rugby a 13 e anche rugby a 15 e ospitato manifestazioni come il campionato europeo di calcio 1996, la e la Coppa del Mondo di rugby a 13 1989-1992; inoltre \u00e8 stata designata, di quest'ultima manifestazione, a ospitarne gare pure dell'edizione 2021.\nDurante la pandemia di COVID-19 ha svolto funzioni di sostegno al servizio sanitario nazionale operando come centro di vaccinazione contro il virus.\nLa capacit\u00e0 alla stagione 2020-21 \u00e8 di e dalla stagione 2021-22 il terreno di gioco \u00e8 un tappeto di erba ibrida.\nStoria.\nLo stadio originale era un campo di gioco costruito nel 1897 dal birrificio Bentley's e noto come \"Old Peacock Ground\" dal nome del pub che sorgeva dall'altro lato della strada.\nL'Holbeck R.C., neoformato club di \"rugby league\" a seguito della scissione di Huddersfield tra i due codici della disciplina, acquist\u00f2 il campo nel 1898 per il corrispettivo di e l'accordo che esso sarebbe stato utilizzato almeno per i successivi sette anni e che il servizio di ristorazione interno sarebbe stato assicurato dallo stesso birrificio\nL'impianto fu dotato di una tribuna in previsione del suo impiego in Lega, e inizi\u00f2 a essere chiamato con il nome attuale di \"Elland Road\"; nel 1898 vi si disput\u00f2 anche il primo incontro di calcio, la finale della coppa dello Yorkshire occidentale tra Hunslet e Harrogate, vinta 1-0 dai primi.\nNel 1902 un club calcistico, il Leeds Woodville, prese in affitto l'impianto e lo condivise per il biennio successivo con l'Hollbeck; tuttavia, nel 1904, quest'ultimo si sciolse dopo avere perso contro il di Liverpool l'accesso alla prima divisione e, conseguentemente, mise l'impianto in vendita.\nIl i soci del Leeds Woodville e alcuni di quelli del liquidando Holbeck si consorziarono a formare un nuovo club calcistico, il , che prese in gestione l'impianto a l'anno e il diritto d'acquisto a , prezzo che gi\u00e0 a novembre era sceso a .\nA marzo 1905 il si registr\u00f2 ufficialmente come societ\u00e0 a responsabilit\u00e0 limitata con un capitale sociale di e in previsione della stagione successiva inizi\u00f2 lavori di ampliamento dello stadio con la costruzione di una nuova tribuna, la West Stand, da posti al costo di , che aument\u00f2 la capienza a posti, e l'allargamento del campo di gioco.\nUn anno pi\u00f9 tardi il campo di gioco fu ruotato di 90 gradi e assunse l'attuale andamento longitudinale nord-sud.\nNel 1919, dopo il termine della Grande Guerra e anni di attivit\u00e0 a ritmo ridotto, durante i quali il terreno di gioco fu usato come poligono di tiro per esercitazioni dei fucilieri, il Leeds City si trov\u00f2 nella necessit\u00e0 di dover investire almeno nella ristrutturazione degli spalti e del campo di gioco; inoltre, l'area su cui sorge Elland Road era, all'epoca, ancora di propriet\u00e0 del birrificio Bentley's che avrebbe ripreso l'impianto nel 1926 se non fosse stato riscattato entro quella data\nIl di quell'anno, tuttavia, il Leeds City fu espulso dalla Football League per irregolarit\u00e0 legate a incentivi ai giocatori non dichiarati e il i cartellini dei suoi giocatori furono posti all'asta, per un ricavo di pi\u00f9 di .\nIn quello stesso giorno un gruppo di ex amministratori e un ex giocatore del club si riunirono a formare il , formalmente registrato il successivo, che eredit\u00f2 Elland Road in coabitazione con il , suo primo avversario.\nNel 1933 fu costruito un tetto sospeso sulla tribuna lungo Lowfields Road, e nel 1939 il club fu promosso in First Division; dopo la seconda guerra mondiale, nel 1953, furono installati i primi tralicci per illuminazione elettrica notturna e nel 1957 la tribuna principale fu completamente ricostruita a seguito di un incendio che aveva distrutto un anno prima quella preesistente.\nIl 1971 vide il completo rifacimento del terreno di gioco e l'installazione di un impianto di riscaldamento sotterraneo e, nel 1973, furono installati nuovi tralicci luminosi alti 250 piedi (), all'epoca i pi\u00f9 alti tra gli impianti della lega calcio inglese.\nPrima e dopo tali lavori di illuminotecnica furono realizzate due nuove tribune sospese, la North Stand, ribattezzata Kop, ultimata nel 1970, e la contrapposta South Stand nel 1974; non vi furono pi\u00f9 lavori di rilievo per un ventennio quando, per adeguare lo stadio ai requisiti UEFA al fine di ospitare il campionato europeo di calcio 1996, la struttura fu trasformata in impianto con tutti i posti a sedere; la tribuna su Lowfields Road fu ricostruita dopo demolizione e riaperta nel gennaio 1994, mentre nell'estate successiva la Kop fu intitolata a Don Revie.\nNel corso del campionato europeo accolse tre gare della fase a gironi, tutte e tre aventi a protagonista la (contro , e ).\nAppena un anno addietro gli inglesi avevano pareggiato 3-3 a Elland Road contro la il primo incontro calcistico internazionale di sempre in tale stadio nonch\u00e9 il primo fuori da Wembley dal 1966.\nFuori dall'ambito calcistico aveva ospitato, altres\u00ec, numerosi incontri internazionali di rugby a 13 fin dagli anni venti, tra i pi\u00f9 importanti dei quali quello della Coppa del Mondo 1989-92 in cui l' batt\u00e9 14-0 la .\nNel 2001 la propriet\u00e0 del club sottopose ai tifosi un sondaggio per il cambio di stadio, e la stragrande maggioranza di essi, quasi il 90%, si espresse per una nuova sistemazione, ma una crisi finanziaria del club e la retrocessione provocarono l'immediato accantonamento di tale progetto.\nA seguito di tali difficolt\u00e0 economiche Elland Road fu venduto per a un consorzio anglo-americano capeggiato da Sebastian Sainsbury e ripreso in affitto.\nPochi mesi prima la West Stand era stata ribattezzata \"John Charles Stand\" in onore di John Charles, ex giocatore, tra le altre, di e , scomparso a inizio 2004 a 72 anni.\nNel 2013 Elland Road fu annunciata come una delle sedi scelte dal comitato organizzatore della per accogliere gare di tale torneo; bench\u00e9 non fosse la prima volta in assoluto che l'impianto accoglieva incontri di rugby a 15 (nel 1992 fu sede di una partita infrasettimanale tra una selezione del Nord dell'Inghilterra e il ) si trattava tuttavia delle prime gare internazionali in esso disputate; nel corso di torneo vi si tennero due incontri della fase a gironi, \u2012 e \u2012 .\nAlla fine della stagione sportiva 2016-17 lo stadio fu riacquistato dal \u2012 ancora in seconda divisione dal 2004 \u2012 sotto la nuova \"governance\" del proprietario italiano del club Andrea Radrizzani.\nNel 2020 il ribattezz\u00f2 altre due tribune: il South Stand fu rinominata \"Norman Hunter Stand\" e la East Stand \"Jack Charlton Stand\" in omaggio a, rispettivamente, Norman Hunter, calciatore degli anni settanta deceduto a causa del COVID-19 pochi giorni prima, e Jack Charlton, morto nel luglio precedente, che spese 23 anni da giocatore nel club dal 1950 al 1973.\nA inizio 2021 il club sostitu\u00ec il prato, danneggiato dalle condizioni meteorologiche avverse dell'ultimo anno, con uno in erba ibrida di seconda mano come soluzione-ponte fino a fine stagione, in attesa di sostituirlo completamente con uno con la stessa tecnologia previa lavori di rifacimento dell'impianto di drenaggio del terreno.\nIn occasione della Coppa del Mondo di rugby a 13 2021, inoltre, Leeds \u00e8 stata scelta per ospitare la manifestazione con due stadi, uno dei quali Elland Road, destinato quale sede di una delle due semifinali del torneo.\nAltri utilizzi.\nTra gli altri sport praticati a Elland Road figura, sia pur brevemente, il football americano: la squadra del ivi disput\u00f2 gli incontri interni nella stagione 1986.\nLo stadio ha ospitato anche diversi concerti, tra i pi\u00f9 noti dei quali quello dei Queen nel maggio 1982, degli U2 nel luglio 1987 e in due occasioni i Kaiser Chiefs nel 2008 e nel 2019, quest'ultimo nel quadro delle celebrazioni per il centenario del .\nDal 1985 al 2013, inoltre, lo stadio ospit\u00f2 il raduno annuale dei Testimoni di Geova dello Yorkshire e zone limitrofe.\nA febbraio 2021 Elland Road \u00e8 divenuto uno degli \"hub\" vaccinali predisposti a Leeds dal servizio sanitario britannico nel quadro delle attivit\u00e0 di contrasto alla pandemia di COVID-19."}
{"id": "2036311", "revid": "56620", "url": "https://it.wikipedia.org/wiki?curid=2036311", "title": "Carlo Bernardo Mosca", "text": "Biografia.\nIngegnere civile e idraulico, architetto, formatosi a Parigi, fu tra i protagonisti della rivoluzione industriale del Piemonte pre-unitario, realizzando importanti opere idrauliche e infrastrutture per il trasporto interurbano. Inizi\u00f2 la sua carriera di ingegnere in Francia, per poi ritornare in Italia.\nNel 1819 fu insignito del titolo di ingegnere idraulico dall'Universit\u00e0 di Torino; successivamente, nel 1831, divenne ingegnere dell'Ordine Mauriziano e professore onorario dell'Accademia Albertina, ma le cariche e le onorificenze conseguite nel corso della sua carriera furono innumerevoli ed importanti.\nIn campo civile realizz\u00f2, tra l'altro, la facciata in stile neoclassico della basilica dei Santi Maurizio e Lazzaro a Torino, le scuderie ed il salone da ballo di Palazzo Reale, cos\u00ec come cur\u00f2 la realizzazione dell'edificio per l'Ordine Mauriziano in piazza Emanuele Filiberto e la progettazione del ponte sul torrente Tesso a Lanzo Torinese e del ponte che, a Torino sulla Dora Riparia, porta il suo nome.\nHa lasciato un importante fondo librario, arricchito anche da apporti di altri componenti della sua famiglia, tra cui i fratelli Cesare (sacerdote), Luigi (medico), Giovanni (impiegato statale) e Giuseppe (ingegnere), nonch\u00e9 da altri parenti che hanno saputo non solo preservare integro un importante patrimonio culturale, ma anche arricchirlo. Il fondo librario Mosca \u00e8 stato acquisito dal Politecnico di Torino."}
{"id": "2036318", "revid": "287204", "url": "https://it.wikipedia.org/wiki?curid=2036318", "title": "Monte Barone", "text": "Il monte Barone \u00e8 una montagna delle Alpi situata nelle Alpi Biellesi che raggiunge un'altezza di 2044\u00a0m. Il monte Barone domina la valle Sessera e la valle dello Strona di Postua. Ai suoi piedi si trovano i paesi di Coggiola, Crevacuore, Pray, Postua, Guardabosone. La cima si trova al confine tra il comune di Coggiola e un'isola amministrativa montana di Caprile.\nToponimo.\nIl toponimo in piemontese significa \"mucchio\", \"ammasso\"; questo termine entra nella denominazione anche di altre montagne quali, ad esempio, il monte Baron (val Casternone) o la colma di Mombarone (valle dell'Elvo). \nSalita alla vetta.\nLa via normale prevede un tempo di percorrenza di circa due ore e trenta.\nPartendo dall'abitato di Coggiola si sale in macchina sino alla localit\u00e0 Piane e si prosegue fino alla chiesetta dove si pu\u00f2 parcheggiare. Lasciata la macchina, si ritorna indietro lungo la strada fino ad incontrare le indicazioni del sentiero G1 che inizia a salire, attraversa un piccolo alpeggio e prosegue nel vallone formato dal Rio Cavallero. Varcato su un ponticello il torrente, diventa pi\u00f9 ripido, pur rimanendo largo e comodo. Dopo una ventina di minuti entra in un bosco di pini ed incontra la casa della Guardia Forestale. A questo punto il sentiero che conduce sulla cima \u00e8 marcato G8 e prosegue sempre attraverso il bosco fino a scollinare sulla sommit\u00e0 della costa, da cui si pu\u00f2 ammirare un bel panorama. Continua quindi lungo il costone rivolto a Nord-Ovest dove si trova il passaggio pi\u00f9 difficile detto \"Le Scarpie\" (corda fissa) e, superatolo, raggiunge pianeggiando l'Alpe Ponasca e il rifugio del CAI \"Monte Barone\" (aperto nella stagione estiva). Dal rifugio, attraverso un prato, perviene alla cresta e quindi alla cima.\nPanorama.\nGrazie alla posizione avanzata verso la pianura Padana rispetto alle Alpi vere e proprie, il monte Barone gode di un panorama molto vasto. Partendo da Nord si ammirano: il Monte Rosa, i monti della val d'Ossola, il monte Leone, il lago Maggiore e il lago d'Orta, la pianura vercellese, le citt\u00e0 di Novara, Vercelli, Milano e Torino, il Monviso e infine i monti di confine tra Biellese e Valle d'Aosta.\nCuriosit\u00e0.\nOgni anno nell'ultima domenica di agosto la sezione valsessera del CAI fa celebrare una messa sulla cima del monte, con pranzo a seguire presso il rifugio CAI \"Monte Barone\"."}
{"id": "2036320", "revid": "767487", "url": "https://it.wikipedia.org/wiki?curid=2036320", "title": "Amici e nemici", "text": "Amici e nemici (\"Escape to Athena\") \u00e8 un film del 1979 diretto da George P. Cosmatos.\nTrama.\nSeconda Guerra mondiale, in un'isola greca occupata dalle truppe tedesche. Nel campo di prigionia dei soldati alleati, i prigionieri vengono impegnati in ricerche di reperti archeologici destinati alla Germania, ma che il direttore del campo, il maggiore Otto Hecht, sottrae e rivende al mercato nero.\nI prigionieri finiscono con l'allearsi con i partigiani greci per liberarsi e mettere fuori uso una base segreta per il lancio di missili installata in un monastero."}
{"id": "2036325", "revid": "481666", "url": "https://it.wikipedia.org/wiki?curid=2036325", "title": "Patsy Ruth Miller", "text": "Biografia.\nScoperta dall'attrice Alla Nazimova durante una festa ad Hollywood, ebbe la sua prima esperienza come attrice nel film \"La signora delle camelie\" (1921), al fianco di Rodolfo Valentino. Da quel momento inizi\u00f2 la sua ascesa verso la celebrit\u00e0 \ne l'anno successivo venne scelta come WAMPAS Baby Star nel 1922.\nNel 1923 fu la prima importante attrice a vestire i panni della zingara Esmeralda nel film tratto dal capolavoro di Victor Hugo \"Il gobbo di Notre Dame\", con Sir Lon Chaney come protagonista nei panni di Quasimodo, diventando famosa in tutto il mondo.\nApparve anche in molte commedie romantiche a fianco di attori come Clive Brook e Edward Everett Horton, tra i quali vengono ricordati \"Broken Hearts of Hollywood\" (1926), \"A Hero for a Night\" (1927) e \"The Aviator\" (1929). La Miller decise di ritirarsi dagli schermi nel 1931, anche se fece un piccolo cameo nel film \"Quebec\" (1951) con John Drew Barrymore. Lontana dalla recitazione si dedic\u00f2 alla scrittura, prevalentemente racconti brevi e lavori radiofonici.\nPatsy Ruth Miller mor\u00ec nel 1995 nella sua casa a Palm Desert in California, all'et\u00e0 di 91 anni."}
{"id": "2036330", "revid": "1305772", "url": "https://it.wikipedia.org/wiki?curid=2036330", "title": "Didier Schaub", "text": "\u00c8 stato curatore, esperto di arte contemporanea della regione centrale africana e cofondatore e direttore artistico dell'organizzazione culturale Doual'art con sede a Douala in Camerun. \n\u00c8 stato direttore artistico di SUD-Salon Urbain de Douala nel 2007; presidente della giuria al Simposio Internazionale della Scultura Monumentale di Libreville nel 2005; curatore della mostra \"Cr\u00e9ateurs Contemporains d'Afrique Centrale\" parallela alla Biennale di Dakar del 2002 e membro della giuria internazionale della Biennale di Dakar nel 2004.\nDal 2000 al 2003 \u00e8 stato a capo del dipartimento di Arte contemporanea del programma europeo per il sostegno alla cultura dell'Africa centrale.\nHa curato numerosissime esposizioni di artisti camerunesi e centrafricani - particolarmente significative le personali di Koko Kom\u00e9gn\u00e9 e Joseph-Francis Sum\u00e9gn\u00e9 - e ha commissionato interventi site-specific nella citt\u00e0 di Douala dal 1991."}
{"id": "2036333", "revid": "287204", "url": "https://it.wikipedia.org/wiki?curid=2036333", "title": "Vince D'Amato", "text": "Biografia.\n\u00c8 nato a Vancouver (Canada) in una data non precisata degli anni settanta.\nNel 1993 \u00e8 uscito dalla Simon Fraser University di Vancouver, per dedicarsi alla cinematografia cinque anni dopo con il film di produzione indipendente \"The Faculty\".\nNel 2000, con l'aiuto del produttore esecutivo Nicole Hancock e del socio in affari Peter Speers, D'Amato ha cofondato la casa cinematografica \"Creepy Six Films\"; di cui \u00e8 presidente e direttore di produzione.\nLo studio si occupa di produzioni indipendenti dirette al commercio home video, e D'Amato ne \u00e8 solitamente l'ideatore, regista, montatore e produttore esecutivo; nei film \"Corpse-O-Rama\" e \"Human Nature\" (2004) \u00e8 stato anche direttore della fotografia."}
{"id": "2036346", "revid": "767487", "url": "https://it.wikipedia.org/wiki?curid=2036346", "title": "Un viaggio chiamato amore", "text": "Un viaggio chiamato amore \u00e8 un film del 2002 diretto da Michele Placido.\nTrama.\nSi racconta la tormentata storia d'amore tra la scrittrice Sibilla Aleramo e il poeta Dino Campana, soprattutto attraverso le loro lettere."}
{"id": "2036347", "revid": "81195", "url": "https://it.wikipedia.org/wiki?curid=2036347", "title": "Tiro ai Giochi della XXIX Olimpiade - Trap maschile", "text": "Qualificazioni.\nQ Qualificato per la finale"}
{"id": "2036348", "revid": "767487", "url": "https://it.wikipedia.org/wiki?curid=2036348", "title": "Complice la notte", "text": "Complice la notte (\"One Night Stand\") \u00e8 un film del 1997 scritto e diretto da Mike Figgis.\nTrama.\nUn matrimonio mediocre e la preoccupazione per la malattia terminale dell'amico Charlie sono i pensieri di Max, un regista pubblicitario, durante un viaggio di lavoro a New York. Qui Max incontra Karen, una bella donna con la quale, complice il volo aereo che entrambi hanno perduto, si reca a vedere un concerto al Carnegie Hall. Sulla via del ritorno, durante un'appassionata discussione, Max e Karen sono assaliti da un balordo armato di coltello. Scossi dall'accaduto i due finiscono nella camera d'albergo di lei, dove trascorrono una notte di passione. Il giorno dopo, senza lasciarsi nomi e numeri di telefono, i due si separano. Max torna a casa dalla moglie Mimi e i suoi due figli. Nonostante i tentativi di Mimi di rianimare la loro vita coniugale, Max non riesce a dimenticare la notte newyorkese. Un anno dopo le condizioni di Charlie peggiorano e Max torna a New York con la moglie per assistere l'amico. Giunto al capezzale Max conosce il fratello di Charlie, Vernon, e la sua nuova moglie: si tratta di Karen. L'incontro si carica di una grande tensione emotiva, che viene colta da Charlie e da entrambi i coniugi. Una volta che la loro relazione esce allo scoperto, si innescano altri imprevedibili avvenimenti."}
{"id": "2036349", "revid": "81195", "url": "https://it.wikipedia.org/wiki?curid=2036349", "title": "Sollevamento pesi ai Giochi della XXIX Olimpiade - 69 kg femminile", "text": ""}
{"id": "2036350", "revid": "599013", "url": "https://it.wikipedia.org/wiki?curid=2036350", "title": "Lotta libera ai Giochi della XXIX Olimpiade - 48 kg femminile", "text": "La Categoria 48 kg \u00e8 stata la prima categoria di peso alle Olimpiadi di Pechino 2008. Hanno partecipato 17 atlete.\nLe gare si sono svolte il 16 agosto.\nRipescaggi.\nGli atleti eliminati dai 2 finalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "2036352", "revid": "287204", "url": "https://it.wikipedia.org/wiki?curid=2036352", "title": "Vela ai Giochi della XXIX Olimpiade - 470 maschile", "text": "Le gare di vela della classe 470 maschile valide per la XXIX Olimpiade si sono svolte dall'11 al 18 agosto 2008 a Qingdao nella Qingdao International Sailing Centre. Hanno partecipato alla competizione 29 equipaggi.\nI punti sono stati assegnati in base alle posizioni finali in ciascuna regata (1 al primo, 2 al secondo etc.). Sono stati considerati i migliori 9 punteggi delle dieci regate di qualificazione, e ciascun equipaggio ha potuto scartare il punteggio pi\u00f9 alto. I 10 equipaggi con il punteggio pi\u00f9 basso hanno gareggiato in un'ultima regata, chiamata \"Medal Race\" in cui il punteggio valeva doppio e andava a sommarsi a quello delle 9 regate di qualificazione.\nIn caso di squalifica, o di mancata partenza per una regata, all'equipaggio venivano assegnati 28 punti per quella regata (21 nell'ultima) ovvero uno in pi\u00f9 di quanti ne avrebbe avuto se si fosse classificata ultimo.\nRisultati.\nLegenda abbreviazioni"}
{"id": "2036353", "revid": "2184720", "url": "https://it.wikipedia.org/wiki?curid=2036353", "title": "Come musica", "text": "Come musica \u00e8 un singolo del cantautore italiano Jovanotti, pubblicato il 20 ottobre 2008 come quarto estratto dal dodicesimo album in studio \"Safari\".\n\u00c8 stato frequentemente trasmesso in radio, raggiungendo la posizione numero 1 dell'airplay."}
{"id": "2036360", "revid": "200154", "url": "https://it.wikipedia.org/wiki?curid=2036360", "title": "Strage di Civitella", "text": ""}
{"id": "2036362", "revid": "125879580", "url": "https://it.wikipedia.org/wiki?curid=2036362", "title": "Si salvi chi vuole", "text": "Si salvi chi vuole \u00e8 un film del 1980 diretto da Roberto Faenza.\nTrama.\nStefano \u00e8 un deputato comunista costretto a fare il pendolare tra Roma e Bologna, dove vive con la moglie Luisa. Suo figlio Enrico, il pi\u00f9 piccolo, \u00e8 affetto da meteorismo che non si riesce a curare e, mentre nell'ambiente scolastico si trova a disagio, a casa non ha problemi di alcun tipo, spiando a volte i genitori e le spregiudicatezze della sorella. Questa, l'adolescente Antonella, decide di fuggire da casa ma, ritorna poco dopo con il napoletano Poldo. Luisa, fedele alla sua comprensivit\u00e0, difende la nuova situazione. Stefano, che generalmente tende ad essere molto calmo e ordinato, va a Roma per cercare di stare tranquillo. Ma Luisa lo raggiunge subito e lo convince a tornare a casa per una festa di societ\u00e0 nel corso della quale Poldo e il suo cane Epicuro provocano disastri tali da far impazzire il padrone di casa. La notizia che Antonella \u00e8 incinta da due mesi lo coglier\u00e0 ancora una volta di sorpresa."}
{"id": "2036364", "revid": "118173930", "url": "https://it.wikipedia.org/wiki?curid=2036364", "title": "Curatore fallimentare", "text": "Il curatore fallimentare \u00e8 una figura prevista dalla legge fallimentare italiana che ha il compito di provvedere all'amministrazione del patrimonio fallimentare e compie tutte le operazioni della procedura fallimentare sotto la vigilanza del giudice delegato e del comitato dei creditori.\nIl compito principale del curatore fallimentare \u00e8 la massima soddisfazione del ceto creditorio, che si concretizza con la liquidazione del patrimonio della persona o della persona giuridica sottoposta al procedimento, con il recupero dei crediti, anche con azione legale. Il curatore fallimentare pu\u00f2 avvalersi di societ\u00e0 specializzate per la liquidazione dell'attivo fallimentare cos\u00ec come previsto dalla Legge fallimentare.\nNomina e requisiti.\nIl \"curatore fallimentare\" viene nominato dal tribunale nella sentenza di fallimento, o con decreto in caso di revoca o sostituzione dello stesso. Riveste la figura di pubblico ufficiale adempiendo ai suoi doveri con la diligenza data dalla natura dell'incarico. Per svolgere questa funzione la nuova versione della legge fallimentare prevede dei requisiti di professionalit\u00e0.\nPossono svolgere la funzione di curatore fallimentare:\nNon possono svolgere tale funzione, invece:\nL'accettazione della nomina deve pervenire al giudice delegato entro due giorni successivi alla domanda.\nPoteri e funzioni.\nIl curatore fallimentare:\nEntro sessanta giorni dalla dichiarazione di fallimento presenta una relazione sulle cause e circostanze di questo, sulla diligenza e responsabilit\u00e0 del fallito, sulle responsabilit\u00e0 degli amministratori se trattasi di societ\u00e0. Non devono pi\u00f9 menzionarsi le indicazioni sul tenore di vita del fallito e della sua famiglia (eliminazione delle conseguenze personali del fallito). Dopodich\u00e9 il giudice delegato ordina il deposito in cancelleria. Ogni quattro mesi il curatore deve consegnare al giudice delegato una relazione sulle attivit\u00e0 svolte e un conto della gestione riguardante gli incassi e gli esborsi; una copia viene trasmessa al comitato dei creditori e poi depositata presso il registro delle imprese. Detiene un registro previamente vidimato nel quale annota le operazioni giorno per giorno. Le somme riscosse devono essere depositate entro dieci giorni su di un conto corrente postale o bancario scelto a discrezione del curatore stesso; su ordine del giudice delegato possono essere investite in titoli di stato, oppure immediatamente destinate ai creditori. Egli pu\u00f2 compiere gli atti di straordinaria amministrazione, se autorizzato dal comitato creditizio, salvo per gli atti superiori a , per i quali il giudice delegato ne deve essere informato.\nContro gli atti del curatore, il comitato dei creditori o chiunque ne abbia interesse pu\u00f2 proporre entro otto giorni reclamo al giudice delegato. In sede di adunanza per l'esame dello stato passivo, il comitato dei creditori a maggioranza dei crediti ammessi pu\u00f2 chiedere al giudice delegato di sostituire o revocare il curatore. Su istanza del Curatore il tribunale gli liquida il compenso per l'opera svolta e il rimborso delle spese eventualmente anticipate. La liquidazione del compenso pu\u00f2 essere fatta solo dopo l'approvazione del rendiconto del curatore; non pu\u00f2 essere preteso nessun altro compenso dal curatore oltre a quello liquidato dal tribunale.\nIl curatore inoltre:"}
{"id": "2036367", "revid": "25369853", "url": "https://it.wikipedia.org/wiki?curid=2036367", "title": "Proiezione azimutale centrografica", "text": ""}
{"id": "2036370", "revid": "1627355", "url": "https://it.wikipedia.org/wiki?curid=2036370", "title": "Campionato del mondo di scacchi 1963", "text": "Il campionato del mondo di scacchi 1963 vide affrontarsi Michail Botvinnik, campione in carica, e Tigran Petrosjan, che conquist\u00f2 il titolo vincendo il match per 12,5-9,5. Si svolse a Mosca tra il 23 marzo e il 20 maggio.\nQualificazioni.\nTornei zonali.\nI tornei zonali furono nove; il numero di giocatori qualificati da ogni zona era determinato dalla forza dei giocatori pi\u00f9 rappresentativi.\nInterzonale.\n23 giocatori parteciparono al torneo interzonale che si tenne a Stoccolma dal 27 gennaio al 6 marzo 1962. Il torneo si svolse con la formula del girone all'italiana e fu vinto da Robert Fischer con 17,5 punti su 22, 2,5 punti davanti a Juchym Heller e Tigran Petrosjan. Per decretare il sesto e ultimo qualificato fu necessario uno spareggio a tre giocatori, vinto da P\u00e1l Benk\u0151.\nTorneo dei candidati.\nIl torneo dei Candidati si svolse a Cura\u00e7ao tra il 2 maggio e il 26 giugno 1962 tra sei qualificati dell'interzonale pi\u00f9 Michail Tal' (ultimo sfidante per il titolo mondiale) e Paul Keres (secondo al precedente torneo dei Candidati). I giocatori si affrontarono in un quadruplo girone all'italiana, che fu vinto da Petrosjan; Tal non gioc\u00f2 l'ultima rotazione a causa di problemi di salute.\nCampionato del mondo.\nIl campionato del mondo si svolse a Mosca, al meglio delle 24 partite. Petrosjan vinse per 12,5 a 9,5.\nAccuse di collusione.\nCi\u00f2 che rese la competizione famosa e molto discussa furono le accuse di collusione fra giocatori sovietici nel corso del torneo dei candidati. \nPetrosjan, Keres e Heller, che furono i primi tre qualificati del torneo, pareggiarono tutti e 12 gli scontri diretti giocati tra loro in partite durate in media 19 mosse.\nPoco dopo il torneo Fischer accus\u00f2 pubblicamente i sovietici di essere collusi al fine di impedire a qualunque giocatore non sovietico di vincere. Le sue accuse riguardavano due argomenti: il primo era che Petrosjan, Heller e Keres si erano accordati in precedenza per pareggiare tra di loro, il secondo era che Kor\u010dnoj avesse pareggiato di proposito le partite iniziali ed in seguito avesse perso appositamente alcune partite. \nLa prima accusa, ovvero l'esistenza di accordi tra i sovietici per pareggiare tra loro, \u00e8 generalmente ritenuta veritiera. Sebbene i tre diretti interessati non ammisero mai ci\u00f2 pubblicamente, Yuri Averbakh, che al tempo era a capo del team sovietico, conferm\u00f2 l'esistenza di tale collusione in un'intervista del 2002. Egli spieg\u00f2 che ci\u00f2 fu dovuto al fatto che Keres, essendo il partecipante con pi\u00f9 anni, intendette risparmiare energie mentali giocando meno partite mentre Petrosjan e Heller erano buoni amici ed avevano spesso pareggiato appositamente anche in passato.\nLa seconda e pi\u00f9 grave accusa, ovvero il fatto che Kor\u010dnoj avesse perso appositamente contro gli altri sovietici, \u00e8 invece dubbia. Kor\u010dnoj disert\u00f2 dall'Unione Sovietica nel 1976 e non afferm\u00f2 mai di essere stato costretto a perdere partite appositamente anche se la sua condotta nel corso delle competizioni di massimo livello fu messa in discussione nuovamente nel corso dell'edizione del 1981. Dominic Lawson defin\u00ec tale accusa \"assurda\", facendo notare il fatto che il principale beneficiario dei risultati di tali partite fu Petrosjan, il quale era detestato da Kor\u010dnoj. Inoltre fu fatto notare che il distacco di Fischer dai primi tre classificati era notevole e pertanto non era necessario sacrificare volontariamente le partite di Kor\u010dnoj per assicurare il predominio dei sovietici nel torneo. A proposito delle partite pareggiate in poche mosse, Kor\u010dnoj scrisse:\n\"Quella fu forse l'unica occasione in cui le autorit\u00e0 sovietiche non intervenirono per determinare il risultato di una competizione che coinvolgesse partecipanti sovietici. In tale occasione fu Petrosjan che organizz\u00f2 personalmente la collusione aiutato dal suo amico Heller. Keres era un uomo saggio, ma non astuto, ed accett\u00f2 di stare al gioco anche se avrebbe potuto rifiutare. I tre giocatori si accordarono privatamente per pareggiare tutte le partite giocate tra loro. Tal' ed io non eravamo inclusi in tale progetto. Alla fine gli altri due si allearono contro Keres.\"\nVi furono inoltre accuse riguardanti il fatto che nella partita decisiva tra Benk\u0151 e Keres del penultimo round (che fu vinta da Benk\u0151), Petrosjan e Heller avrebbero cospirato contro Keres, offrendosi di aiutare Benk\u0151. Benk\u0151 scrisse che i due si offrirono per aiutarlo ad analizzare la posizione aggiornata ma che lui avrebbe rifiutato tale offerta.\nConseguenze.\nIn seguito a tali pesanti accuse, la FIDE fu costretta a cambiare il formato dei successivi tornei dei candidati che non furono pi\u00f9 disputati come girone all'italiana ma divennero invece tornei a eliminazione diretta. Tale modalit\u00e0 fu adottata dalla FIDE in numerose edizioni fino a quando nell'edizione del 2013 il torneo dei candidati torn\u00f2 ad avere la formula di doppio girone all'italiana.\nIl cambiamento del regolamento imped\u00ec inoltre a Botvinnik di poter sfidare nuovamente Petrosjan per tentare di riconquistare il titolo. In quanto campione del mondo uscente, egli avrebbe avuto comunque il diritto di partecipare al torneo dei candidati dell'edizione successiva, tuttavia decise di non avvalersi di tale diritto e di ritirarsi dalla competizione per il titolo mondiale, pur rimanendo attivo negli scacchi agonistici fino al 1970."}
{"id": "2036371", "revid": "119594758", "url": "https://it.wikipedia.org/wiki?curid=2036371", "title": "One Liberty Place", "text": "One Liberty Place \u00e8 un grattacielo di Filadelfia, negli Stati Uniti.\n\u00c8 stato completato nel 1987 su progetto dell'architetto Helmut Jahn. Al suo interno ha sede Cigna, la pi\u00f9 grande compagnia di assicurazioni degli Stati Uniti."}
{"id": "2036381", "revid": "1632387", "url": "https://it.wikipedia.org/wiki?curid=2036381", "title": "Cheliceri", "text": "I cheliceri sono parti dell'apparato boccale di diversi organismi tra cui i Chelicerata, subphylum degli Arthropoda che comprende gli Arachnida (ragni, scorpioni, acari, ecc.) i Merostomata (tra cui i limuli e gli euripteridi) e i picnogonidi, detti anche \"ragni di mare\".\nMorfologia e funzione.\nSono costituiti da un segmento basale e da denti ricurvi aguzzi composti di chitina alquanto dura e adoperati per afferrare il cibo, in luogo dell'apparato mandibolare che hanno altri artropodi.\nInoltre, soprattutto i cheliceri dei ragni sono cavi all'interno e contengono, o sono connessi, a ghiandole velenifere per iniettare tossine nella preda o nell'animale che li minaccia.\nAlla base dei cheliceri vi \u00e8 l'apparato succhiatore ricoperto da una serie di setole utilizzate per filtrare dalla preda i liquidi da ingerire.\nTipi di cheliceri.\nSi distinguono tre tipi di cheliceri a seconda della conformazione: cheliceri \"coltello a serramanico\", cheliceri \"a forbice\" e cheliceri chelati trisegmentati.\nCheliceri \"coltello a serramanico\".\nI cheliceri \"coltello a serramanico\" hanno una parte fissa molto ridotta o assente e sono composti da due segmenti. \nVa fatta un'ulteriore distinzione: possono essere ortognati e labidognati. I cheliceri ortognati sono articolati in maniera da consentire movimenti delle punte paralleli all'asse del corpo. Questo tipo di cheliceri \u00e8 presente nei Mygalomorphae e nei Mesothelae, per quanto riguarda i ragni propriamente detti, e negli ordini Amblypygi, Schizomida, Thelyphonida.\nI cheliceri labidognati si possono muovere ad angoli in linea con l'asse del corpo. Nel caso dei ragni Araneomorphae sono ruotati in vario modo fino a fronteggiarsi.\nCheliceri \"a forbice\".\nI cheliceri \"a forbice\" sono chelati e composti da due segmenti. Sono presenti nei Pseudoscorpiones e nei Solifugae, ordini di Arthropoda.\nCheliceri chelati trisegmentati.\nI cheliceri chelati trisegmentati sono presenti negli ordini pi\u00f9 primitivi degli Arachnida, come gli Scorpiones e gli Opiliones; negli Xiphosura e negli euripteridi, e ad essi sono assimilabili per forma e funzione anche i chelifori dei Pycnogonida."}
{"id": "2036385", "revid": "46291", "url": "https://it.wikipedia.org/wiki?curid=2036385", "title": "Myopsina", "text": "Myopsina \u00e8 un sottordine comprendente due famiglie di calamari. Alcuni tassonomi lo hanno elevato al rango di ordine vero e proprio; in tal caso, si parla di Myopsida."}
{"id": "2036386", "revid": "767487", "url": "https://it.wikipedia.org/wiki?curid=2036386", "title": "La salamandra (film 1980)", "text": "La salamandra (\"The Salamander\") \u00e8 un film del 1980 diretto da Peter Zinner, tratto dall'omonimo romanzo del 1973 Morris West.\nTrama.\nIl carabiniere Dante Matucci indaga su una serie di delitti avvenuti nell'ambiente della Roma bene. Sul luogo di ogni delitto l'assassino lascia il disegno di una salamandra."}
{"id": "2036408", "revid": "1305772", "url": "https://it.wikipedia.org/wiki?curid=2036408", "title": "Strada urbana", "text": "Una strada urbana \u00e8 una strada che attraversa un centro abitato.\nNorme.\nLe norme del codice della strada nazionale definiscono i limiti e le caratteristiche della strada urbana.\nIn Italia.\nDal \"codice della strada\" italiano l\"'articolo 2: Definizione e classificazione delle strade\" classifica le strade urbane come:\n\"Strada urbana\" per il codice della strada italiano \u00e8 quindi una classificazione \"tecnica\".\nUn'ulteriore suddivisione delle strade urbane \u00e8 quella istituita ai sensi della \"Direttiva del Ministero dei Lavori Pubblici\" del 12 aprile 1995 pubblicata nella Gazzetta Ufficiale n\u00ba 146 del 24 giugno 1995. Questa suddivisione \u00e8 valida per l'elaborazione dei \"Piani urbani del traffico\" dei centri abitati di vaste e modeste dimensioni e prevede le seguenti tipologie di strade urbane:\nLimitazioni.\nDal \"codice della strada\" l'\"articolo 142: Limiti di velocit\u00e0\" il limite di velocit\u00e0 massimo \u00e8 di , il quale pu\u00f2 essere innalzato a quando le cui caratteristiche costruttive e funzionali lo consentano come in alcune strade urbane di scorrimento.\nDelimitazione.\nLe \"strade urbane\" non sono contrassegnate da specifici segnali stradali del Codice della Strada italiano.\nTuttavia \u00e8 possibile riconoscere l'inizio e la fine delle \"strade urbane\" dai segnali di inizio e fine centro o nucleo abitato (quei segnali rettangolari bianchi con le scritte nere recanti la scritta del comune, frazione o localit\u00e0; se sbarrato da una linea rossa indica la fine dell'abitato e di conseguenza la fine della \"strada urbana\", se non sbarrato indica l'inizio della \"strada urbana \").\nPer distinguere una strada urbana di quartiere da una strada urbana di scorrimento \u00e8 necessario osservare se la strada \u00e8 a carreggiate indipendenti o separate da spartitraffico.\nIn ogni caso non sempre una strada delimitata dai segnali di inizio e fine centro abitato \u00e8 una strada urbana. Infatti pu\u00f2 anche essere classificata come strada locale (categoria F), cio\u00e8 una strada urbana per la quale mancano uno o pi\u00f9 requisiti per poterla classificare come tale (ad esempio l'assenza dei marciapiedi).\nClassificazione amministrativa.\nLe strade urbane sono strade comunali, cio\u00e8 gestite dal comune che le nomina assegnandogli un nome proprio, di persona, di luoghi geografici ecc. (ad esempio \"via Adige\").\nSe la strada urbana di un centro abitato con popolazione inferiore ai abitanti \u00e8 parte di un itinerario di una strada statale, regionale o provinciale \u00e8 di competenza rispettivamente dello Stato (tramite l'ANAS), della regione o della provincia."}
{"id": "2036410", "revid": "188323", "url": "https://it.wikipedia.org/wiki?curid=2036410", "title": "Strada urbana di scorrimento", "text": ""}
{"id": "2036411", "revid": "188323", "url": "https://it.wikipedia.org/wiki?curid=2036411", "title": "Strada urbana di quartiere", "text": ""}
{"id": "2036414", "revid": "2056951", "url": "https://it.wikipedia.org/wiki?curid=2036414", "title": "Presidente (parlamento)", "text": "Il presidente del parlamento \u00e8 una carica prevista dagli ordinamenti di carattere parlamentare.\nNell'ordinamento italiano, dotato di due distinte camere, ciascuna delle quali ha un proprio presidente. Quando i due rami si riuniscono in seduta comune, la carica di presidente del parlamento \u00e8 ricoperta dal presidente della Camera dei deputati. Il presidente del parlamento \u00e8 la terza carica dello stato italiano (come stabilito dal decreto del presidente del Consiglio dei ministri 14 aprile 2006).\nCariche simili esistono nelle principali nazioni o federazioni moderne (come, per esempio, nell'Unione europea).\nNegli ordinamenti di origine anglosassone il presidente assume il nome di \"speaker\" inteso come colui che organizza il dibattito in aula e concede la parola ai rappresentanti. "}
{"id": "2036417", "revid": "438678", "url": "https://it.wikipedia.org/wiki?curid=2036417", "title": "La pelle (film)", "text": "La pelle \u00e8 un film del 1981 diretto da Liliana Cavani.\nIl soggetto \u00e8 tratto dal romanzo omonimo di Curzio Malaparte. Vietato ai minori di 14 anni a causa di alcuni temi e argomenti scabrosi e violenti, \u00e8 stato presentato alla Mostra del cinema di Venezia. Marcello Mastroianni interpreta il ruolo dello scrittore Malaparte.\nTrama.\nNapoli, 1944, seconda guerra mondiale. Tra miseria e macerie di una citt\u00e0 appena liberata, Curzio Malaparte, capitano del Corpo Italiano di Liberazione, quel che resta del Regio Esercito, media tra gli Alleati e la popolazione di Napoli, dove tutto accade nonostante la vita continui.\nPrigionieri tedeschi venduti a peso, un carro armato americano smontato in pieno centro da abili \"scugnizzi\", quartieri dichiarati \"off limits\" ai soldati alleati, bambini dati dalle loro madri indigenti ai soldati nordafricani per essere posseduti, e tante altre scene di ordinaria follia bellica, la cui apoteosi sta nella tragica eruzione del Vesuvio.\nInfine una fanatica aviatrice americana viene violentata da alcuni commilitoni, e un romano festante viene travolto da un carro armato alleato sulla via Appia. Un banale incidente per i militari, il segno di una tremenda sconfitta per il protagonista.\nDistribuzione.\nFu presentato in concorso al 34\u00ba Festival di Cannes.\nRiconoscimenti.\nPer la sua interpretazione nel film, Claudia Cardinale ha vinto il Nastro d'argento alla migliore attrice non protagonista (1982)."}
{"id": "2036420", "revid": "118591941", "url": "https://it.wikipedia.org/wiki?curid=2036420", "title": "Spiagge Bianche", "text": "Le Spiagge Bianche costituiscono un tratto di circa quattro chilometri del litorale sabbioso del comune di Rosignano Marittimo in Toscana, tra le frazioni di Rosignano Solvay e il centro della frazione di Vada. Bagnate dal Mar Ligure, si trovano all'estremo lembo settentrionale della costa della Maremma.\nL'insolito colore della sabbia, motivo per cui la spiaggia viene paragonata alle coste tropicali, \u00e8 conseguenza di anni di lavorazione e degli scarichi di carbonato di calcio da parte di un impianto del gruppo Solvay, situato a Rosignano Solvay, a circa un chilometro dalla costa. La sodiera, che risulta essere la pi\u00f9 grande d'Europa, venne costruita nel 1912 nei pressi della spiaggia, cominciando la sua attivit\u00e0 nel 1914, producendo, oltre il carbonato di sodio, acqua ossigenata, polietilene, cloruro di calcio, bicarbonato di sodio e acido cloridrico. L'accesso alla spiaggia \u00e8 dato da una piccola collina, che fino al 1983 fungeva da discarica di scarti di produzione e di rifiuti domestici.\nA causa degli scarichi della Solvay, che includono vari inquinanti (tra cui il mercurio, un tempo rilasciato in lavorazione attraverso l'impianto di elettrolisi del cloruro di sodio), le Spiagge Bianche sono tra le pi\u00f9 inquinate d'Italia e la pesca nelle acque limitrofe \u00e8 estremamente ridotta. Inoltre, questo tratto di costa \u00e8 tra i 15 siti costieri pi\u00f9 inquinati d'Italia secondo l\"'United Nations Environment Programme\", il programma delle Nazioni Unite per l'ambiente. Vengono versate in mare ogni anno oltre 100.000 t di rifiuti. Ciononostante, anche negli anni precedenti alla conversione dell'industria, questo tratto di costa \u00e8 stato premiato pi\u00f9 volte con la Bandiera Blu e le Spiagge Bianche rimangono comunque una delle mete balneari pi\u00f9 frequentate della Toscana.\nCuriosit\u00e0.\nNel luglio del 1994 i giocatori del Rugby Rosignano si ritrovarono in spiaggia per una \"sangriata\"; dall'anno seguente la festa privata si allarg\u00f2 agli amici e oltre e nel 2003 questa richiam\u00f2 nella zona 25.000 persone. Nel 2004, a causa dell'elevato numero di presenze, e in conseguenza di alcune disfunzioni e di attivit\u00e0 collaterali non autorizzate, il comune di Rosignano Marittimo decise di sospendere la festa."}
{"id": "2036424", "revid": "767487", "url": "https://it.wikipedia.org/wiki?curid=2036424", "title": "D Fun Pak", "text": "D Fun Pak \u00e8 un EP dei Tenacious D, pubblicato il 29 aprile 2002 dalla Epic Records.\nIl disco contiene quattro tracce, due inedite, e due presenti nell'album precedente ma in versioni differenti."}
{"id": "2036430", "revid": "80598", "url": "https://it.wikipedia.org/wiki?curid=2036430", "title": "Money, Money, Money", "text": "Money, Money, Money, \u00e8 una canzone pop del gruppo svedese ABBA ed inclusa nell'album \"Arrival\". \u00c8 stato il secondo singolo estratto dall'album. Il brano fa inoltre parte della colonna sonora del film \"Mamma Mia!\" del 2008.\nStoria del brano.\n\"Money, Money, Money\" fu scritta da Benny Andersson e Bj\u00f6rn Ulvaeus, inizialmente con il titolo \"Gypsy Girl\". La parte principale del brano \u00e8 interpretata da Anni-Frid Lyngstad. Pubblicata nel novembre 1976, il brano segu\u00ec il successo di \"Dancing Queen\".\n\"Money, Money, Money\" comincia con il suono di un pianoforte. Quando la canzone fu eseguita per la prima volta in televisione, gli ABBA si esibirono vestiti nello stile del film del 1972 \"Cabaret\". Il testo, cantato da Frida, descrive con malcelata ironia, il desiderio di una donna di vivere di rendita, o sposando un uomo ricco, o vincendo una fortuna al gioco d'azzardo, vengono infatti nominate Las Vegas e Monaco, intesa come Montecarlo.\nCome per quasi tutti i brani degli ABBA, fu prodotto un video per \"Money, Money, Money\" soltanto in seguito. Il regista del video, Lasse Hallstr\u00f6m, disse che il video di \"Money, Money, Money\" fu il migliore degli ABBA che avesse mai diretto, giocato su un andirivieni di veloci inquadrature alternate a immagini di banconote monete e arredi da casin\u00f2. La stessa location fu utilizzata per la copertina di una delle edizioni del singolo \"Dancing queen\", in particolare per quelle versioni che nei vari mercati nazionali portavano \"That's me\" come lato B.\nRicezione.\n\"Money, Money, Money\" fu il secondo successo internazionale estratto dall'album \"Arrival\". Soprattutto in Australia il singolo fu un enorme successo, rimanendo alla posizione numero uno per sei settimane (sesto ed ultimo singolo degli ABBA ad arrivare in vetta in Australia). La canzone inoltre riusc\u00ec ad arrivare al primo posto in Belgio, Francia, Paesi Bassi, Germania, Messico e Nuova Zelanda, oltre ad entrare nella top 3 di Norvegia, Irlanda, Svizzera, Austria e Regno Unito.\nInsieme al brano dei Pink Floyd \"Money\", \"Money, Money,\" \"Money\" degli ABBA \u00e8 spessissimo usata nei media, quando si affrontano questioni legate al denaro."}
{"id": "2036431", "revid": "1793900", "url": "https://it.wikipedia.org/wiki?curid=2036431", "title": "Columbia Center", "text": "Il Columbia Center (Conosciuto anche come Columbia Seafirst Center) \u00e8 il grattacielo pi\u00f9 alto di Seattle e dello Stato di Washington, oltre a essere il secondo edificio pi\u00f9 alto della West Coast. Vanta un'altezza di 284,2 metri.\n\u00c8 stato progettato dagli architetti Chester L. Linsdey e costruito nel periodo dal 1982 al 1985. Ospita numerose societ\u00e0 di rilievo e anche la pi\u00f9 grande squadra di pompieri del mondo.\nL'edificio venne chiamato inizialmente Columbia Center, salvo poi assumere il nome di Columbia Seafirst Center dalla Seafirst Bank. Nel Novembre del 2005 tuttavia venne riportato alla denominazione originaria, cio\u00e8 Columbia Center."}
{"id": "2036434", "revid": "686936", "url": "https://it.wikipedia.org/wiki?curid=2036434", "title": "Robert Thomas (giocatore di football americano)", "text": "Nella NFL.\nAl debutto come rookie \"stagione 2002\" con i \"Rams\" ha giocato 16 partite di cui 10 da titolare facendo 36 tackle di cui 33 da solo e 2 deviazioni difensive.\nNel 2\u00ba anno \"stagione 2003\" ha giocato 12 partite di cui 9 da titolare facendo 71 tackle\"record personale\" di cui 62 da solo, 2 sack\"record personale\" e deviazioni difensive.\nNel 3\u00ba anno \"stagione 2004\" ha giocato 14 partite di cui 11 da titolare facendo 56 tackle di cui 41 da solo e una deviazione difensiva.\nNel 4\u00ba anno \"stagione 2005\" passa ai \"Packers\" e gioca 10 partite di cui 9 da titolare facendo 41 tackle di cui 30 da solo, un intercetto per 24 yard.\nNel 5\u00ba anno \"stagione 2006\" passa ai \"Raiders\" e gioca 16 partite di cui nessuna da titolare facendo 36 tackle di cui 27 da solo e una deviazione difensive.\nNel 6\u00ba anno \"stagione 2007\" ha giocato 14 partite di cui 10 da titolare facendo 62 tackle di cui 51 da solo.\nNella stagione 2008 \u00e8 stato svincolato il 3 settembre per poi rifirmare il 21 ottobre. Ha giocato una partita con la squadra speciale. Il 5 novembre \u00e8 stato tagliato.\nL'8 aprile 2009 ha firmato con i \"Redskins\". Il 9 settembre \u00e8 stato svincolato."}
{"id": "2036435", "revid": "122246", "url": "https://it.wikipedia.org/wiki?curid=2036435", "title": "Grand Champions Cup femminile 1993", "text": ""}
{"id": "2036436", "revid": "122246", "url": "https://it.wikipedia.org/wiki?curid=2036436", "title": "Grand Champions Cup femminile 1997", "text": ""}
{"id": "2036439", "revid": "122246", "url": "https://it.wikipedia.org/wiki?curid=2036439", "title": "Grand Champions Cup femminile 2001", "text": ""}
{"id": "2036440", "revid": "122246", "url": "https://it.wikipedia.org/wiki?curid=2036440", "title": "Grand Champions Cup femminile 2005", "text": ""}
{"id": "2036441", "revid": "34392", "url": "https://it.wikipedia.org/wiki?curid=2036441", "title": "Crans sur Sierre", "text": ""}
{"id": "2036446", "revid": "339392", "url": "https://it.wikipedia.org/wiki?curid=2036446", "title": "Svt 40", "text": ""}
{"id": "2036451", "revid": "115044378", "url": "https://it.wikipedia.org/wiki?curid=2036451", "title": "Saraguro", "text": "I Saraguro sono una comunit\u00e0 di Nativi americani stanziata in Ecuador. Abitavano le montagne della Sierra Equatoriana e pi\u00f9 precisamente, la Provincia di Loja in Ecuador.\nLingua.\nI Saraguro parlavano la lingua Inca, suddivisa in vari dialetti a seconda dei villaggi.\nStoria.\nI Saraguro furono probabilmente portati dalla Bolivia o dal Per\u00f9 dagli Inca. Poi, con l'arrivo degli europei, i Saraguro vennero conquistati e sottomessi. Nel XX secolo i Saraguro cominciarono ad emigrare verso la Spagna in cerca di lavoro. Oggi questa trib\u00f9 sopravvive sia in Ecuador, sia in Spagna, a Vera, nella Provincia di Almer\u00eda.\nEconomia.\nI Saraguro basarono la loro economia sul turismo sostenibile e comunitario. Grazie a questa economia i Saraguro riescono a difendere varie specie di animali che vivono in Ecuador."}
{"id": "2036460", "revid": "767487", "url": "https://it.wikipedia.org/wiki?curid=2036460", "title": "Suicidio d'amore", "text": "Suicidio d'amore \u00e8 una canzone della cantautrice senese Gianna Nannini.\nLa canzone \u00e8 stata scritta da Gianna Nannini e Pacifico, ed \u00e8 stata prodotta dalla Nannini e Will Malone per il greatest hits della cantante \"GiannaBest\" pubblicato a fine 2007. Il singolo \u00e8 stato reso disponibile per il download digitale e per la trasmissione radiofonica il 12 ottobre, un mese prima dell'uscita del doppio album.\nAccoglienza.\nTerminata la lunga e fruttuosa promozione dell'album Grazie, Gianna Nannini ritorna dopo circa un anno con un doppio album antologico, nel novembre 2007. Appena un mese prima, esce il primo singolo estratto, un inedito scritto a quattro mani dalla cantante senese e Pacifico; il brano, Suicidio d'amore, riprende il tema dell'amore e della morte dal Cantico delle Creature di San Francesco. Il singolo debutta molto bene in classifica, coadiuvato da un videoclip, girato nel senese, e da un'intensa promozione televisiva. Il 29 novembre, dopo un mese e mezzo dall'uscita, il singolo scala la classifica FIMI, arrivando a piazzarsi alla quinta posizione.\nIl singolo rester\u00e0 in classifica per circa altri 2 mesi, uscendo dalla Top20 nel mese di marzo 2008, ben 4 mesi dopo la pubblicazione.\nVideo musicale.\nIl video prodotto per \"Suicidio d'amore\", \u00e8 stato girato interamente nella campagna senese."}
{"id": "2036461", "revid": "1543377", "url": "https://it.wikipedia.org/wiki?curid=2036461", "title": "Kuttu", "text": "Kuttu (o Kutu) \u00e8 una municipalit\u00e0 del Distretto Mortlocks, di Chuuk, uno degli Stati Federati di Micronesia. \nSituato nella parte occidentale dell'atollo Satowan, ha una popolazione di 1.235."}
{"id": "2036464", "revid": "1501558", "url": "https://it.wikipedia.org/wiki?curid=2036464", "title": "Grand Champions Cup di pallavolo femminile", "text": "La Grand Champions Cup di pallavolo femminile \u00e8 una competizione di pallavolo che si svolge ogni quattro anni, l'anno dopo le Olimpiadi.\nCreata nel 1993, lo scopo della Grand Champions Cup \u00e8 quello di non lasciare nessun anno senza una competizione mondiale FIVB: la manifestazione \u00e8 l'unica a non assegnare punti validi per il ranking mondiale."}
{"id": "2036468", "revid": "827882", "url": "https://it.wikipedia.org/wiki?curid=2036468", "title": "Moch (Micronesia)", "text": "Moch (o More) \u00e8 una municipalit\u00e0 del Distretto Mortlocks, di Chuuk, uno degli Stati Federati di Micronesia. \nSituato nella parte settentrionale dell'atollo Satowan, ha 869 abitanti."}
{"id": "2036474", "revid": "1543377", "url": "https://it.wikipedia.org/wiki?curid=2036474", "title": "Satowan (municipalit\u00e0)", "text": "Satowan (o Satawan) \u00e8 una municipalit\u00e0 del Distretto Mortlocks, di Chuuk, uno degli Stati Federati di Micronesia. \nSituato nella parte orientale dell'atollo Satowan, ha una popolazione di 1.142."}
{"id": "2036476", "revid": "1728", "url": "https://it.wikipedia.org/wiki?curid=2036476", "title": "Giovanni Battista Caracciolo", "text": "Biografia.\nI primi anni a Napoli.\nNato a Napoli nel 1695, Giovanni Battista era figlio di Lucio Caracciolo, III duca di San Vito, e di sua moglie, Maria Vittoria Castellar dei marchesi di Grumo.\nComp\u00ec i propri studi presso il collegio San Giuseppe tenuto in citt\u00e0 dai teatini che lo indirizzarono alla carriera religiosa che abbracci\u00f2 dal 1712 nella medesima congregazione, venendo ordinato sacerdote il 17 dicembre 1718. Durante gli anni della su formazione culturale, si dedic\u00f2 allo studio della logica e delle lingue classiche, appassionandosi in particolar modo agli studi di matematica degli antichi greci, al punto da venire nominato lettore di filosofia presso il seminario napoletano dei teatini.\nTra Firenze, Pisa e Roma.\nNel 1723 venne costretto a lasciare Napoli a seguito della sua prima pubblicazione, un'epistola in esametri sul modello di quelle scritte anticamente da Giovenale dedicata a suo padre, nella quale evidenziava il malcostume della societ\u00e0 aristocratica napoletana (\"Epistola ad patrem Neapolitanae Urbis nobilium mores graphice describens\"). Si port\u00f2 quindi dapprima a Firenze dove, protetto dall'ordine, pot\u00e9 ricoprire l'incarico di lettore di filosofia anche al seminario della capitale toscana ove rimase sino al 1730 quando gli venne offerta la cattedra di logica presso l'Universit\u00e0 di Pisa.\nIn questi stessi anni si dedic\u00f2 anche alla sua passione per le lettere, pubblicando nel 1729 una sua traduzione in endecasillabi sciolti dell'Ifigenia in Aulide e dell'Ifigenia in Tauride di Euripide. Nel 1731, sempre a Firenze, diede alle stampe una sua traduzione delle opere di Gregorio di Nissa dal titolo \"Sancti Patri Nostri Gregorii episcopi Nyssae epistolae septem\", predisponendo anche un'opera agiografica su San Gaetano di Thiene, fondatore della congregazione dei chierici minori, opera che per\u00f2 alla fine non venne pubblicata subito ma vide la luce nel 1738 a Pisa.\nDopo dieci anni a Pisa, pass\u00f2 alla cattedra di algebra universale e si dedic\u00f2 a opere matematiche come ad esempio il suo \"De lineis curvis\", edito nel 1740 e dedicato a Gian Gastone de' Medici. Durante questo stesso periodo, ebbe modo di incontrare e stringere rapporti d'amicizia col collega professore Bernardo Tanucci, allora titolare della cattedra di giurisprudenza e di diritto naturale nella medesima universit\u00e0. Quest'amicizia gli torn\u00f2 particolarmente preziosa quando il Tanucci, divenuto primo ministro del Regno di Napoli, fece richiamare il Caracciolo a Napoli e lo cre\u00f2 vescovo di Aversa. Al di la dell'influenza personale del Tanucci in questa scelta, i meriti di Giovanni Battista non erano certo infondati per il raggiungimento della cattedra episcopale: nel 1756 era divenuto procuratore generale dei teatini, per poi divenirne preposito generale nel 1759. Soggiorn\u00f2 per un breve periodo anche a Roma nel 1759 dove diede alle stampe la sua principale opera di matematica dal titolo \"Geometria algebrica universa quantitatum finitimarum et infinite minimarum tomiduo\".\nLa nomina a vescovo e gli ultimi anni.\nVenne quindi nominato vescovo dalla Santa Sede il 16 febbraio 1761 e venne poi consacrato il 22 febbraio successivo a Roma per mano del cardinale Giuseppe Spinelli. Durante il suo episcopato, fu perlopi\u00f9 assente dalla sua diocesi e deleg\u00f2 all'amministrazione della sua cura d'anime il vicario generale, mons. Lorenzo Potenza, il quale svolse per suo conto una visita pastorale tra il 1763 ed il 1764. Nel 1763, infatti, il Caracciolo si ritir\u00f2 totalmente dalla vita pubblica, dedicandosi ai propri studi nel monastero dei padri di Monte Vergine a Casamarciano.\nMor\u00ec a Casamarciano il 6 gennaio 1765, lasciando la sua ricca biblioteca al seminario di Aversa.\nL'attivit\u00e0 come matematico.\nCome matematico, il Caracciolo fu profondamente legato allo stile del mondo greco antico, basato essenzialmente su una geometria intuitiva e sull'uso dei sillogismi. Fu particolarmente legato a Euclide, cercando di trattare la geometria sulla base del calcolo integrale, utilizzando una serie di postulati coi quali \"definire l'indiscernibilit\u00e0 di grandezze differenti e da cui dedurre regole di calcolo e teoremi\".\nIl Caracciolo fu ad ogni modo il primo a rendersi conto dei limiti imposti dalle sue trattazioni.\nGenealogia episcopale.\nLa genealogia episcopale \u00e8:"}
{"id": "2036477", "revid": "599013", "url": "https://it.wikipedia.org/wiki?curid=2036477", "title": "Catherine Ndereba", "text": ""}
{"id": "2036481", "revid": "1543377", "url": "https://it.wikipedia.org/wiki?curid=2036481", "title": "Ta (municipalit\u00e0)", "text": "Ta \u00e8 una municipalit\u00e0 del Distretto Mortlocks, di Chuuk, uno degli Stati Federati di Micronesia. \nSituato nella parte meridionale dell'atollo Satowan, ha una popolazione di 215 abitanti."}
{"id": "2036484", "revid": "287204", "url": "https://it.wikipedia.org/wiki?curid=2036484", "title": "Coppa del Mondo (pallavolo)", "text": ""}
{"id": "2036487", "revid": "287204", "url": "https://it.wikipedia.org/wiki?curid=2036487", "title": "Dario Grandinetti", "text": ""}
{"id": "2036488", "revid": "599013", "url": "https://it.wikipedia.org/wiki?curid=2036488", "title": "David McIntosh", "text": "Carriera.\nClub.\nDi origini britanniche, debutta nel Minerv\u00e9n, dove gioca la sua prima stagione, trasferendosi poi allo Zulia; approdato al Caracas, vi rimane per alcuni anni. Nel 2008 gioca con la sua prima societ\u00e0, il Minerv\u00e9n e nel 2009 diventa difensore del Deportivo Italia.\nNell'ottobre 2019 ha annunciato il suo ritiro dal calcio giocato.\nNazionale.\nCon la nazionale di calcio venezuelana ha giocato 26 partite tra il 1996 e il 1999."}
{"id": "2036497", "revid": "729019", "url": "https://it.wikipedia.org/wiki?curid=2036497", "title": "Satowan (atollo)", "text": " \nSatowan \u00e8 un atollo delle isole Mortlocks nelle Isole Caroline. Ha una superficie di 4,6\u00a0km\u00b2 (compresi i 419\u00a0km\u00b2\ndella laguna).\nFa parte di Chuuk uno degli Stati Federati di Micronesia.\nAmministrativamente, l'atollo \u00e8 diviso in quattro municipalit\u00e0:"}
{"id": "2036501", "revid": "297059", "url": "https://it.wikipedia.org/wiki?curid=2036501", "title": "Chiesa evangelica luterana estone", "text": "La Chiesa evangelica luterana estone (: \"Eesti Evangeelne Luterlik Kirik\") \u00e8 una Chiesa cristiana protestante, che segue gli insegnamenti di Martin Lutero.\nLa Chiesa evangelica luterana estone (EELC) fu costituita nel 1949, dopo la fuga in Svezia del 1944 della precedente gerarchia ecclesiastica (\"Eesti Evangeeliumi Luteriusu Kirik\"), guidata dal vescovo Johan K\u00f5pp. Quando l'Unione Sovietica invase e l'Estonia nel 1940, la maggior parte delle organizzazioni cristiane furono sciolte, la propriet\u00e0 ecclesiastica fu confiscata, i teologi furono esiliati in Siberia, e i programmi di educazione religiosa furono messi fuori legge. La Seconda guerra mondiale port\u00f2 poi alla devastazione di molti edifici di culti. Nel 1988 le attivit\u00e0 della Chiesa furono rinnovate, in seguito alla nascita di un movimento di tolleranza religiosa in Unione Sovietica.\nNonostante ci fossero donne che avevano studiato Teologia all'Universit\u00e0 di Tartu negli anni venti e alcune avessero richiesto di essere ordinate prete, la prima ordinazione femminile (con protagonista Laine Villenthal) avvenne solo nel 1967.\nNel 2006 la Chiesa evangelica luterana estone dichiarava circa 200.000 membri.\nLa Chiesa evangelica luterana estone \u00e8 membro della Federazione Mondiale Luterana, della Comunione di Porvoo e della Comunit\u00e0 delle Chiese protestanti in Europa. L'attuale arcivescovo \u00e8 Andres P\u00f5der. L'Arcivescovo della Chiesa evangelica luterana estone all'estero \u00e8 Andres Taul, che riveste anche il ruolo di pastore nella Chiesa Luterana del Canada."}
{"id": "2036512", "revid": "599013", "url": "https://it.wikipedia.org/wiki?curid=2036512", "title": "H\u00e9ctor Augusto Gonz\u00e1lez", "text": "Carriera.\nClub.\nSoprannominato \"El Turbo\", debutta nel Mineros de Guayana all'et\u00e0 di 20 anni; gioca dal 2002 al 2004 in Argentina, in squadre minori come l'Olimpo de Bah\u00eda Blanca e il Quilmes Atl\u00e9tico Club, trasferendosi poi nel 2005 al Deportivo Cuenca in Ecuador. Dal 2007 al 2009 gioca a Cipro, nell'AEK Larnaca.\nNazionale.\nCon la Nazionale di calcio venezuelana ha giocato 51 partite tra il 2001 e il 2007."}
{"id": "2036513", "revid": "767487", "url": "https://it.wikipedia.org/wiki?curid=2036513", "title": "Sala da ballo", "text": "Una sala da ballo \u00e8 un luogo elegante e prestigioso in cui si tengono i balli.\nStoria.\nLe pi\u00f9 antiche sale da ballo si diffusero durante il XVII secolo in concomitanza con l'esplosione della moda dei balli cortigiani ed erano annesse ai castelli nobiliari. A partire dalla fine del secolo ebbero una certa fortuna anche le cosiddette \"redoute\" (\"ridotte\"), ove avvenivano i balli in maschera e si danzava il minuetto. Nel XIX secolo, epoca in cui le sale da ballo divennero una moda borghese, vi si danzava il valzer, la quadriglia e altri balli di coppia, oppure si facevano giochi di societ\u00e0. In seguito, con il diminuire dell'importanza sociale delle sale da ballo, molte di esse vennero demolite o riadattate ad altri usi.\nCaratteristiche.\nLe sale da ballo sono aree molto spaziose e riccamente decorate, con alti soffitti, parquet in legno. Dal momento che la musica veniva suonata dal vivo, queste strutture necessitavano di una buona acustica, ed essendo molto spaziose necessitavano di alte spese di manutenzione. Le storiche piste da ballo potevano presentare aree di ristoro e, a partire dall'Ottocento, iniziarono a essere finanziate grazie agli introiti dei biglietti di ingresso. Gli ospiti che partecipavano a feste nelle sale da ballo indossavano delle apposite scarpe da ballo. La sala da ballo si differenzia pertanto dalle piste da ballo e dalle pi\u00f9 informali discoteche."}
{"id": "2036514", "revid": "2056951", "url": "https://it.wikipedia.org/wiki?curid=2036514", "title": "Sale da ballo", "text": ""}
{"id": "2036515", "revid": "287204", "url": "https://it.wikipedia.org/wiki?curid=2036515", "title": "Casalini", "text": ""}
{"id": "2036516", "revid": "216538", "url": "https://it.wikipedia.org/wiki?curid=2036516", "title": "James Bond (serie di film)", "text": ""}
{"id": "2036524", "revid": "179777", "url": "https://it.wikipedia.org/wiki?curid=2036524", "title": "Battaglia della selva di Teutoburgo", "text": ""}
{"id": "2036529", "revid": "228587", "url": "https://it.wikipedia.org/wiki?curid=2036529", "title": "USA National Futsal Championship", "text": ""}
{"id": "2036533", "revid": "135224", "url": "https://it.wikipedia.org/wiki?curid=2036533", "title": "Miguel \u00c1ngel Echenausi", "text": "Carriera.\nClub.\nHa giocato prevalentemente per Estudiantes de M\u00e9rida, Nacional T\u00e1chira e Caracas F\u00fatbol Club.\nNazionale.\nCon la nazionale di calcio venezuelana ha giocato 28 partite tra il 1991 e il 2000."}
{"id": "2036535", "revid": "76963", "url": "https://it.wikipedia.org/wiki?curid=2036535", "title": "Eri Kamei", "text": "Era un membro del gruppo J-pop Morning Musume dal 2002, quando ha vinto la sesta audizione del gruppo insieme a Sayumi Michishige, Reina Tanaka e Miki Fujimoto. Ha debuttato nel singolo \"Shabondama\" e il suo primo album \u00e8 stato \"Ai no Dai 6 Kan\".\nHa posato per sei photobook, il pi\u00f9 recente dei quale nel 2007.\nHa partecipato regolarmente nei due variet\u00e0 dell'Hello! Project, Hello! Morning e Haromoni@ fino alla loro chiusura.\nBiografia.\nKamei Eri, passa le \"Love Audition 2002\" entrando nelle Morning Musume come membro della sesta generazione.\nDebutta con il singolo Shabondama, ma fa la sua prima completa apparizione con il sesto album del gruppo: \"Ai no Dai 6 Kan\".\nNel gennaio 2003 entra nel sottogruppo Morning Musume Sakura Gumi e incide due singoli. Eri rester\u00e0 nel sottogruppo fino all'inattivit\u00e0.\nNel 2004 Kamei Eri entra nella Shuffle Unit All!Stars, dell'Hello!Project.\nInizialmente, Kamei, aveva lottato molto per crearsi un'immagine. Ha ottenuto la sua grande occasione nel 2005, nel ruolo di Elizabeth Kyamei, un'inviata giornalista dell'Hello!Project, riuscendo a uscire dal suo guscio e mostrando la sua comicit\u00e0.\nDa allora Eri, ha affrontato una serie di ruoli comici, molto apprezzati, come la parodia di Yon-sama.\n\u00c8 stato annunciato, l'8 agosto 2010, che Kamei Eri, avrebbe lasciato le Morning Musume e l'Hello!Project\nIl giorno stesso, Tsunku scrisse sul suo blog che Eri lasciava le Momusu, per curare la sua dermatite.\nAltri progetti.\nEri ha deciso di diventare una donna d'affari. Con l'aiuto del padre ha aperto un ristorante in Odaiba, Tokyo chiamato \" Kamei-do\".\nQuesta decisione ha lasciato perplessi i suoi fan, sicuri del suo ritorno come Idol, dato che Tsunku aveva scritto che la sua terapia era finita. La ragazza ha stupito tutti, scegliendo una via diversa... Ganbatte Kame-chan!"}
{"id": "2036536", "revid": "879070", "url": "https://it.wikipedia.org/wiki?curid=2036536", "title": "Sylvilagus aquaticus", "text": "Il coniglio delle paludi (Sylvilagus aquaticus ) \u00e8 un grosso silvilago diffuso nelle paludi e nelle aree umide degli Stati Uniti meridionali.\nDescrizione.\n\"S. aquaticus\" \u00e8 simile nell'aspetto ad altri silvilaghi, nonostante sia uno dei membri pi\u00f9 grandi del genere. \u00c8 di colore generalmente bruno, con la parte inferiore della sua tozza coda di colore bianco. I membri adulti di questa specie, sia maschi che femmine, pesano tra gli 1,5 e i 2,7 kg. Per i conigli \u00e8 una cosa insolita che la femmina pesi quanto il maschio.\nAlimentazione ed ecologia.\nIl coniglio delle paludi si nutre di cannucce di palude e delle piante ed erbe originarie del suo \"habitat\" palustre. Nidifica sul terreno, in piccole tane costruite con piante secche e foderate con il proprio pelo. Se inseguito da un predatore, il coniglio di palude pu\u00f2 correre a velocit\u00e0 superiori ai 72\u00a0km all'ora, solitamente zig-zagando da una parte all'altra per confondere l'aggressore.\n\"S. aquaticus\" \u00e8 un ottimo nuotatore e viene spesso visto attraversare torrenti, stagni e fiumi. Inoltre, questo silvilago semi-acquatico ha l'abitudine di nascondersi dai predatori immergendosi in acque basse: in questo caso, tiene fuori dalla superficie solo il naso, per respirare.\nL'incidente di Carter.\nNel 1979 il coniglio delle paludi ebbe il suo momento di notoriet\u00e0 quando un esemplare ebbe un incontro ravvicinato con Jimmy Carter. Nell'aprile di quell'anno, il Presidente stava pescando in un piccolo stagno della sua tenuta quando un coniglio delle paludi, visibilmente agitato, si avvicin\u00f2 alla sua imbarcazione e tent\u00f2 di salirvi a bordo. Carter inizi\u00f2 a sbattere la pagaia sull'acqua allo scopo di dissuaderlo dal nuotare verso di lui. La stampa soprannomin\u00f2 questo esemplare \u00abConiglio Assassino\u00bb, in onore del violento coniglio del film Monty Python e il Sacro Graal."}
{"id": "2036548", "revid": "1543377", "url": "https://it.wikipedia.org/wiki?curid=2036548", "title": "Film su Superman", "text": "A Superman, personaggio dei fumetti della DC Comics, sono stati dedicati diversi adattamenti cinematografici. I primi quattro furono interpretati dall'attore statunitense Christopher Reeve come protagonista: \"Superman\" (1978), \"Superman II\" (1980), \"Superman III\" (1983) e \"Superman IV\" (1987). Dopo l'insuccesso di quest'opera, la Warner Bros. vagli\u00f2 diverse proposte per proseguire la saga direttamente o ricominciarla da capo: ci\u00f2 che risult\u00f2 fu il riavvio della saga, avvenuto con \"Superman Returns\" di Bryan Singer nel 2006 e, successivamente un ulteriore riavvio diretto da Zack Snyder intitolato \"L'uomo d'acciaio\" (2013), film che in seguito ha dato origine all'universo cinematografico DC, il DC Extended Universe.\nSerial.\nLe prime apparizioni di Superman sul grande schermo erano in due puntate prodotte dalla Columbia: \"Superman\" del 1948 e \"Atom Man vs Superman\" nel 1950.\n\"Superman and the Mole Men\" (1951).\nIl primo film su Superman fu \"Superman and the Mole-Men\" del 1951 con George Reeves nei panni del protagonista e Phyllis Coates nel ruolo di Lois Lane.\nDa questo film nasce la serie televisiva \"Adventures of Superman\", andata in onda sulla ABC dal 19 settembre 1952 al 28 aprile 1958.\nLa serie con Christopher Reeve.\n\"Superman\" (1978).\nNel 1973, il produttore Ilya Salkind convinse suo padre Alexander ad acquistare i diritti di Superman dalla DC Comics per realizzare due film girati in contemporanea. I due produttori ingiaggiarono Mario Puzo per scrivere una sceneggiatura, mentre Steven Spielberg fu contattato per dirigere i film. Marlon Brando e Gene Hackman firmarono per interpretare Jor-El e Lex Luthor rispettivamente, mentre Guy Hamilton fu assunto per dirigere i film. Tuttavia, Brando caus\u00f2 lo spostamento delle riprese del film dall'Italia all'Inghilterra, e ci\u00f2 comport\u00f2 l'esclusione di Hamilton dal progetto, . I Salkins assunsero, cos\u00ec, Richard Donner per sostituirlo. Donner incaric\u00f2 Tom Mankiewicz di rielaborare lo script e ingaggi\u00f2 Christopher Reeve per il ruolo del protagonista, nonostante i Salkinds lo avessero scartato in passato. Il casting di Superman fu il pi\u00f9 lungo e difficile di tutto il film: furono scartati moltissimi attori famosi (tra cui Sylvester Stallone e Arnold Schwarzenegger) e la moglie di Donner raccont\u00f2 che il marito si dannava tanto per cercare l'interprete ideale da aver valutato perfino il proprio dentista.\nPer la sua partecipazione al film, Brando si accord\u00f2 con i produttori ed ottenne un faraonico cachet per recitare in soli pochi minuti di film, consistente in circa 19 milioni di dollari (di cui 3,7 milioni di dollari per la sua interpretazione e circa l'11,75% dei profitti del botteghino). Nonostante l'elevato budget e la percentuale richiesta da Brando, il film ottenne un grandissimo successo sia di pubblico che di critica ed incass\u00f2 pi\u00f9 di 300 milioni di dollari in tutto il mondo. Inizialmente, Brando sugger\u00ec che il suo personaggio fosse solo animato cos\u00ec che avrebbe dovuto solamente dare la voce. Gene Hackman, invece, era convinto che nessuno lo avrebbe preso sul serio come attore dopo l'interpretazione comica di Lex Luthor.\n\"Superman II\" (1980).\nLe riprese dei due film furono segnate dai cattivi rapporti tra Donner e i Salkinds, motivo per il quale venne assunto Richard Lester in qualit\u00e0 di mediatore. Quando il budget fu eccessivamente alto per i produttori, questi ultimi decisero di interrompere le riprese di \"Superman II\" per concentrarsi sull'uscita del primo episodio. Nonostante quest'ultimo film avesse ottenuto un successo straordinario per i produttori, i Salkinds preferirono non coinvolgere pi\u00f9 Donner alla regia, ma affidarono il progetto del secondo film a Lester. Le scene interpretate da Marlon Brando furono tagliate per ragioni finanziarie, mentre John Williams, compositore della colonna sonora del primo film, non partecip\u00f2 al secondo episodio per dedicarsi ad altri progetti. \"Superman II\" fu un altro successo finanziario e di pubblico per i Salkinds, motivo per il quale questi misero subito in cantiere \"Superman III\".\nDel secondo film esiste anche una versione alternativa intitolata \"Superman II - The Richard Donner Cut\" che presenta un diverso montaggio voluto dal regista Richard Donner, dal consulente creativo Tom Mankiewicz (che aveva gi\u00e0 scritto il primo film) e da Michael Thau. Il film usc\u00ec esclusivamente per il mercato DVD nel 2006.\n\"Superman III\" (1983).\nPer la terza pellicola, Ilya Salkind scrisse una sceneggiatura in cui erano presenti Brainiac, Mister Mxyzptlk come antagonisti e Supergirl come spalla del protagonista. La storia si concentrava sul rapporto tra Brainiac e sua figlia Supergirl e sulla storia d'amore tra quest'ultima e Superman, essendo i due non cugini nella versione scritta da Salkind. La Warner Bros., per\u00f2, bocci\u00f2 immediatamente la sceneggiatura. Alla regia fu riconfermato Lester, mentre come co-protagonista fu assunto il comico Richard Pryor. Pryor interpreta un genio dell'informatica che, sotto la manipolazione del miliardario Ross Webster, crea una forma di Kryptonite che rende Superman un malvagio. Lo script fu poi rielaborato con l'inserimento di un super-computer, chiaro riferimento a Brainiac. Contrariamente ai primi due film, \"Superman III\" ottenne un successo minore anche a causa della troppa comicit\u00e0 creatasi con la presenza di Pryor e la regia di Lester. Fu, cos\u00ec, che i Salkind vendettero i diritti su Superman alla casa di produzione della Cannon Film, la quale distribu\u00ec poi \"Superman IV\".\n\"Supergirl\" (1984).\nDopo il terzo film su Superman, i produttori, avendo comprato anche i diritti di Supergirl, decisero di produrne un adattamento cinematografico. Il film fu distribuito nel 1984. Per la parte della protagonista fu scelta l'emergente Helen Slater mentre Marc McClure riprese il ruolo di Jimmy Olsen che aveva rivestito in tutti gli adattamenti al fianco di Christopher Reeve. Il film ottenne scarsi risultati al botteghino e critiche negative.\n\"Superman IV\" (1987).\nLa Cannon Films compr\u00f2 i diritti di sfruttamento di Superman dai Salkind e convinse Christopher Reeve a riprendere il ruolo dell'eroe e a scrivere la storia del film. Reeve decise di prendere in considerazione il tema delle armi nucleari; la partecipazione dell'attore convinse molti membri del cast originale a tornare per il quarto film, come Gene Hackman (assente nel terzo film). La Cannon, tuttavia, si vide costretta a tagliare gran parte del budget del film (da 35 a 15 milioni di dollari.) e ci\u00f2 comport\u00f2 l'eliminazione di molte scene, causando cos\u00ec molti buchi nella trama, e l'ausilio di effetti speciali mediocri. A causa di questi problemi, il film ottenne pessime critiche e un incasso molto basso.\nIl mai realizzato \"Superman V\".\nDopo l'insuccesso al botteghino di \"Superman IV: The Quest for Peace\", la Cannon Films prese in considerazione la continuazione della saga e affid\u00f2 la regia del quinto episodio a Albert Pyun. I problemi finanziari che attanagliavano la societ\u00e0 cinematografica negli anni novanta (il fiasco di \"Superman IV\" fu partecipe a essi) la portarono al definitivo fallimento nel 1993, di conseguenza i diritti cinematografici del personaggio tornarono a Ilya e Alexander Salkind. La storia fu scritta nei primi anni novanta per mano dei Salkind - inizialmente, che la intitolarono \"Superman V\" e successivamente \"Superman: The New Movie\" (esprimendo l'intenzione di produrre un reboot). A stendere una sceneggiatura completa furono invece incaricati Cary Bates e Mark Jones, autori della serie televisiva \"Superboy\". La trama concerneva la guerra civile su Krypton e la morte e rinascita di Superman. In coincidenza del fatto che, al tempo dello sviluppo del film \u00e8 stato pubblicato il fumetto \"The Death of Superman\", \u00e8 da chiarire che la sceneggiatura \u00e8 antecedente di qualche tempo alla scrittura della linea fumettistica.\nIl trio sceneggiatore svilupp\u00f2 un secondo copione, da utilizzare come alternativo, e in ambedue i casi era previsto il ritorno di Christopher Reeve nelle vesti del supereroe. Alcuni problemi finanziari che colpirono i Salkind, portarono la Warner Bros. a comprare i diritti del superuomo approfittando della situazione. Jon Peters fu incaricato del quinto film, e dopo aver letto la sceneggiatura di \"Superman: The New Movie\" decise di non procederlo ulteriormente, affidando il nuovo progetto a Jonathan Lemkin.\nProgetti irrealizzati.\n\"Superman Reborn\".\nSull'onda del successo ricavato dalla storia a fumetti \"La morte di Superman\", la Warner Bros. si convinse che per il quinto film ci si sarebbe dovuti basare proprio su di esso; dopo aver acquistato all'inizio del 1993 i diritti cinematografici del personaggio dai Salkind, pass\u00f2 il progetto del quinto film al produttore di fiducia Jon Peters.\nAnnullando il precedente \"Superman: The New Movie\" portato avanti dai Salkind e Bates per un po' di tempo, Peters incaric\u00f2 Jonathan Lemkin di scrivere la sceneggiatura. Sui toni da adottare per il nuovo film, Lemkin chiar\u00ec le sue intenzioni di portare avanti un \"film per famiglie\" in \"mainstream\", ovvero un film adatto a tutti ma indirizzato specialmente alle nuove generazioni degli anni novanta.\nLa American International Toy Fair fece pressione su Lemkin affinch\u00e9 questi gli mostrasse la sceneggiatura, e se giudicata adempiente sarebbe partita la produzione su scala di prodotti derivati (es. giocattoli) destinati al commercio.\nDopo aver rifinito la sceneggiatura, Lemkin la intitol\u00f2 \"Superman Reborn\": la trama concerneva il turbolento rapporto tra Clark Kent/Superman e Lois Lane, che si sarebbe risolto solo dopo lo scontro con Doomsday, alla fine del quale il supereroe sarebbe risultato sconfitto e ucciso dall'indomabile nemico. La purezza dell'amore di Lois e Clark avrebbe portato alla nascita di un bambino, che in un arco di poche settimane sarebbe cresciuto a un'et\u00e0 di 21 anni con nuovi poteri e mostrandosi come il Superman risorto capace di sconfiggere Doomsday e salvare il mondo.\nLa sceneggiatura non fu gradita alla Warner Bros., che la considerava simile a \"Batman Forever\" per alcune tematiche narrative proposte; Peters ricerc\u00f2 quindi in Gregory Poirier, che in precedenza aveva scritto \"Rosewood\" dove Peters figurava come produttore, l'uomo adatto per riscriverla. Nel dicembre 1995 la sceneggiatura era completa, e per certi versi poteva ricordare la precedente scritta da Lemkin, nella quale Superman perisce sotto i colpi degli alieni: Brainiac, Doomsday e Cadmus. Quest'ultimo decide in seguito di aiutare il risorto Superman costruendogli un vestito cibernetico che in parte riproduce i perduti poteri kriptoniani, fino a quando all'eroe non ricompaiono e sconfigge i suoi avversari. Altri nemici apparsi nel corso della trama sono Parassita e \"Silver Banshee\". Il concetto \"Phin-Yar\" \u00e8 molto simile a \"la forza\" di Guerre stellari.\n\"Superman Lives\".\nLa sceneggiatura di Poirier impression\u00f2 non poco la Warner Bros., ma Kevin Smith si propose di riscriverla per un progetto molto pi\u00f9 vasto: \"The Death of Superman\", che successivamente sarebbe stato cambiato in \"Superman Lives\". Secondo Smith, il film di Poirier non rispettava correttamente il fumetto. Nel 1996 Kevin Smith scrisse una sceneggiatura che narrava la morte e la rinascita di Superman. Smith modific\u00f2 molte caratteristiche di Superman dei fumetti, come ad esempio il costume, non pi\u00f9 blu e rosso ma nero, e, inoltre, l'eroe non avrebbe dovuto volare. Altri dettagli conosciuti: l'inclusione di un ragno gigante per antagonista (idea riciclata dal produttore Jon Peters per \"Wild Wild West\"), Brainiac che combatteva contro due orsi polari ed era accompagnato da un robot di nome L-Ron, definito con entusiasmo da Smith \"una specie di R2-D2 gay\", mentre Lex Luthor aveva un cane spaziale. Smith aveva pensato anche all'intero cast: Ben Affleck per Superman, Linda Fiorentino per Lois Lane, Jack Nicholson per Lex Luthor, Famke Janssen per Mercy, John Mahoney per Perry White, David Hyde Pierce per l'Eradicatore, Michael Keaton per Batman, Joey Lauren Adams per Cat Grant, Jason Lee per Brainiac, Jason Mewes per Jimmy Olsen, Walter Flanagan come Doomsday e Meryl Streep e Ren\u00e9e Zellweger come due orsi polari affrontati da Brainiac.\nIn seguito, Tim Burton venne assunto come regista e si mise a lavorare in una direzione diversa da Smith. Wesley Strick venne scelto da Burton per riscrivere la sceneggiatura di Smith mentre Nicolas Cage grande fan del fumetto, fu ingaggiato per interpretare Clark Kent/Superman. Nel cast, oltre a Cage, erano stati approcciati Kevin Spacey per il ruolo di Lex Luthor, e Christopher Walken per la parte di Brainiac, ruolo per cui era stati provinati anche Tim Allen e Jim Carrey. Courteney Cox fu considerata per il ruolo di Lois Lane. Anche Michael Keaton conferm\u00f2 la sua partecipazione, ma quando gli si chiese se avrebbe reinterpretato Batman, l'attore si limit\u00f2 a rispondere: \"Non esattamente.\" L'Industrial Light &amp; Magic si mise al lavoro per realizzare gli effetti speciali della pellicola. Il Braniac di Burton aveva un look quasi horror, con molti corpi ma tutti di aspetto ragniforme Nel film avrebbe dovuto essere presente anche il supercriminale Deadshot.\nLe riprese vennero fissate originariamente per l'inizio del 1998. Nel giugno 1997, \"Superman Lives\" entr\u00f2 in pre-produzione. Rick Heinrichs fu assunto come scenografo La storia riscritta da Strick vede Superman morire nel corso di un combattimento tra Brainiac e Lex Luthor che si amalgamano in Lexiac, descritto come \"un mega-villain schizo-spaventoso\" (l'idea venne in seguito riciclata nella serie animata della Justice League di Bruce Timm e Paul Dini). In seguito, l'eroe viene resuscitato dal potere di K, una forza naturale che rappresenta lo spirito di Krypton. Lo scenografo Sylvain Despretz venne incaricato di creare qualcosa che non avesse niente a che vedere con i fumetti. La produzione voleva un vero e proprio \"show di giocattoli per bambini\". L'Eradicatore, ad esempio, venne concepito per trasformarsi in un veicolo volante. Burton programm\u00f2 le riprese a Pittsburgh, citt\u00e0 scelta per rappresentare Metropolis. La Warner, in seguito, ritenne lo script di Strick troppo costoso e assunse Dan Gilroy per riscrivere la sceneggiatura. Il budget pass\u00f2, dunque, da 190 a 100 milioni di dollari. Nonostante ci\u00f2, il progetto fu bloccato e Burton abbandon\u00f2 definitivamente il film per dedicarsi a \"Sleepy Hollow\". Per il film furono spesi, inutilmente, circa 30 milioni di dollari. Burton ribad\u00ec che la sua esperienza con \"Superman Lives\" fu una delle peggiori della sua vita e che, a causa di questo film, perse almeno un anno della sua carriera.\nDopo l'addio di Burton, Ralph Zondag, Michael Bay, Shekhar Kapur, Martin Campbell, Brett Ratner, Simon West e Stephen Norrington furono considerati per sostituirlo. Nel giugno 1999, William Wisher Jr. fu assunto per riscrivere la sceneggiatura, venendo assistito da Nicolas Cage. Tuttavia, Cage abbandon\u00f2 il progetto nel giugno 2000, mentre Wisher modific\u00f2 ulteriormente lo script rendendolo molto pi\u00f9 simile a \"Matrix\". Oliver Stone fu contattato per dirigere lo script di Wisher, ma declin\u00f2. Per il ruolo di Superman si offr\u00ec anche Will Smith, che per\u00f2 venne rifiutato perch\u00e9 di etnia diversa dall'Ultimo Figlio di Krypton.\nLa storia del film viene raccontata in un documentario, finanziato anche grazie al crowdfunding, intitolato \"The Death of Superman Lives: What Happened?\", diretto da Jon Schnepp, in cui, tra le altre cose, appare anche Cage mentre prova il costume di Superman. Il documentario \u00e8 disponibile on demand in America dal 9 luglio 2015.\nQuello che ci guadagn\u00f2 effettivamente di pi\u00f9 dalla caotica vicenda fu proprio Nicolas Cage: fu pagato ben 20 milioni di dollari per interpretare la parte che poi non dovette nemmeno interpretare.\n\"Batman vs. Superman\".\nSul finire del 1999, i media specularono su un progetto, poi mai realizzato, per portare sul grande schermo i supereroi Superman e Batman, che avrebbe coinvolto Richard Donner (regista di \"Superman\"), Daniel Day-Lewis e Mel Gibson. Nell'agosto 2001, Andrew Kevin Walker propose alla Warner Brothers \"Batman vs. Superman\", la cui regia sarebbe dovuta andare a Wolfgang Petersen, mentre la sceneggiatura al duo McG e Paul Attanasio.\nPoco tempo dopo, Petersen venne incaricato come produttore esecutivo e supervisore allo script, oltre che regista., e dichiar\u00f2: \nDurante la fase di pre-produzione, venne fissata come data di inizio riprese il febbraio 2003 per una lavorazione di 5/6 mesi, e come data di distribuzione l'estate 2004. Il revival sarebbe stato un nuovo inizio per entrambe le serie cinematografiche.\nIl casting cominci\u00f2 a met\u00e0 del 2002. Per l'interpretazione di Batman vennero proposti George Clooney (gi\u00e0 partecipe in \"Batman &amp; Robin\"), Johnny Depp, Jude Law e Paul Rudd, mentre per Superman furono in lizza John Travolta, Brad Pitt, Vince Vaughn e Colin Farrell. Le scelte finali puntarono su Christian Bale come Batman e Josh Hartnett per Superman, ma a quel punto la sceneggiatura venne commissionata e il progetto ritirato in favore di singoli diversi per le due serie. Il team-up fu infatti annullato nell'agosto 2002 a causa degli impegni di Petersen nel dirigere \"Troy\", ma anche perch\u00e9 J.J. Abrams propose alla Warner un progetto promettente, \"Superman: Fly-by\".\nVerso la fine del 2001, Harry Knowles pubblic\u00f2 su \"Ain't' Cool News\" la sceneggiatura originale di Andrew Kevin Walker, nella quale Lex Luthor Jr. eredita la Luthor Corporation dopo la morte del padre e i giornalisti Clark Kent e Lois Lane viaggiano verso Gotham City per scrivere un articolo circa le attivit\u00e0 illecite della Luthor Corp. Qui Batman scopre che dietro la produzione di robot da guerra per l'esercito, vi sono progetti riguardo alla kryptonite. I due eroi infine uniscono le loro forze. Nel febbraio 2002, J.J. Abrams venne assoldato per scrivere una storia su cui partire, la Warner Brothers - a detta di Abrams - voleva un ritorno alle origini di Superman. Dopo il completamento dello scripting da parte di Abrams, anche Akiva Goldsman propose una sua storia. Entrambe vennero poi scartate.\nLa sceneggiatura di Goldsman risalente al 2002 fu in seguito pubblicata sul world wide web e riportava la trama del film: cinque anni dopo la morte di Robin e Alfred, Bruce Wayne si \u00e8 ritirato dal ruolo di Batman e Lois Lane ha lasciato Clark (che pi\u00f9 tardi nel film torner\u00e0 a Smallville e riscoprir\u00e0 l'amore per Lana Lang). Il giorno del matrimonio di Bruce, Joker ricompare improvvisamente e uccide la sua sposa e l'uomo arriva a litigare con Clark per non essere riuscito a impedire la morte della compagna. I due si separano e Superman trascorre buona parte del film a pensare qual \u00e8 la cosa giusta da fare prima di essere rassicurato da Lana. Batman e Superman arrivano infine a scontrarsi tra di loro quando Superman vuole impedire a Batman di uccidere Joker: ne segue una lotta molto simile al fumetto \"Il ritorno del Cavaliere Oscuro\" interrotta per\u00f2 dall'intervento di Joker e Lex Luthor che rivelano come il tutto sia stato un piano ordito dai due per distruggere i due supereroi (perfino la moglie di Bruce era stata in realt\u00e0 ingaggiata da Joker). Gli eroi uniscono le forze e riescono infine a sconfiggerli. Il film si conclude con la riappacificazione di Superman e Batman che vanno al bar insieme. La sceneggiatura pubblicata online ricevette diverse critiche dagli appassionati per la scelta di eliminare personaggi importanti come Alfred e Robin, per la caratterizzazione di Batman (la cui unica regola fondamentale \u00e8 appunto di non uccidere mai, nemmeno Joker) e Superman e per il plot di separare Superman e Lois e rimettere il primo con Lana (scelta probabilmente dovuta al fatto che in quel periodo andavano in onda le prime stagioni della popolare serie televisiva Smallville e all'epoca la storia d'amore tra Clark e Lana era sotto gli occhi di tutti).\n\"Superman: Flyby\".\nDopo la cancellazione di \"Superman Lives\" e di \"Batman vs. Superman\", nel quale era stato coinvolto Wolfgang Petersen, nel 2002 pass\u00f2 agli occhi della Warner Bros. una nuova promettente sceneggiatura scritta da J. J. Abrams: \"Superman: Flyby\". La trama era un ritorno alle origini che mostrava la guerra civile su Krypton, l'incarcerazione e suicidio di Jor-El, la morte e la resurrezione di Clark Kent/Superman e la sconfitta di malvagi kryptoniani giunti sulla Terra, con la decisione infine di tornare al suo pianeta natale; un cliffhanger su cui Abrams si era deciso a lavorare per la scrittura di un possibile sequel.\nBrett Ratner si accord\u00f2 per dirigere il film nel settembre 2002, con l'inizio lavorazione previsto per la fine del 2003. La difficolt\u00e0 nel trovare un attore sconosciuto per la parte del superuomo port\u00f2 Ratner a contattare Jude Law e Josh Hartnett. Le vaste proporzioni del progetto portarono Ratner alla conclusione che si sarebbero dovuti produrre almeno tre film basati sulla sceneggiatura, per un arco generale di 10 anni, ed Hartnett, cui venne proposto un compenso di 100ml $, declin\u00f2 per il lungo periodo di legame contrattuale.\nIn concomitanza alle difficolt\u00e0 riscontrate nel corso dello sviluppo, il bilancio stanziato iniziava a superare i 200ml, escludendo i precedenti milioni spesi per la preproduzione di \"Superman Reborn\", \"Superman Lives\" e \"Batman vs. Superman\". Nonostante i problemi legati alla sempre crescente spesa, la Warner Bros. era intenzionata a far uscire il film, fissando di distribuirlo durante l'estate 2004. Nel frattempo Christopher Walken entra in negoziati per interpretare Perry White, mentre Ratner esprime il suo interesse nell'avere Anthony Hopkins e Ralph Fiennes rispettivamente come Lex Luthor e Jor-El.\nTra i collaboratori del film entra a far parte il veterano Christopher Reeve come consulente. Reeve era del parere che Tom Welling (Clark Kent nella serie televisiva \"Smallville\") fosse ideale per la parte anche nel cinema, ma che \u00abil personaggio \u00e8 pi\u00f9 importante dell'attore che lo interpreta, perch\u00e9 contiene una duratura mitologia. Sicuramente dovrebbe essere uno sconosciuto .\u00bb Vengono provinati per la parte Brendan Fraser, Matt Bomer, David Boreanaz (che rifiuta a causa del suo impegno in \"Angel\"), Jerry O'Connell mostra interesse, Ashton Kutcher e Victor Webster partecipano a uno \"screen test\" (a Webster viene fatto provare l'intero guardaroba di Clark Kent e Superman), mentre Paul Walker \u00e8 l'unico ad entrare in negoziati. Kutcher rifiuter\u00e0 la parte del supereroe per motivi lavorativi \"in primis\": al tempo della chiamata era gi\u00e0 sotto contratto per il programma \"That '70s Show\", ma dichiarer\u00e0 in seguito come la \"maledizione di Superman\" abbia influito sulla scelta di non accettare il ruolo. Dopo essere stato rifiutato a un'audizione per Superman, Joel Edgerton si presenta per l'antagonista: Ty-Zor.\nNel marzo 2003, Ratner si licenzia, motivando la scelta a causa delle difficolt\u00e0 riscontrate nella scelta dei membri del cast artistico e il violento comportamento mostrato dal produttore Jon Peters. In conseguenza all'uscita di Ratner dal progetto, McG viene scritturato per sostituirlo.\nSul lato artistico, Fraser insiste per il ruolo del supereroe dichiarando, per\u00f2, d'essere intimorito dalla fusione dei ruoli, Selma Blair e Scarlett Johansson si concorrono per ottenere la parte di Lois Lane, Shia LaBeouf e Johnny Depp vengono avvicinati da McG per interpretare rispettivamente Jimmy Olsen e Lex Luthor.\nLa CES Entertainment viene incaricata della produzione degli effetti visivi, con Kim Libreri come supervisore capo di essi e Stan Winston per progettare i prototipi vestiari dei personaggi. Neal H. Moritz e Gilbert Adler entrano a far parte del cast come produttori; Josh Schwartz viene assunto per rimaneggiare la sceneggiatura di Abrams. McG sceglie di effettuare alcune prove di ripresa con dei candidati alla parte del supereroe: tra cui Jason Behr, Henry Cavill e Jared Padalecki. Per la lavorazione vengono indicati paesi come il Canada e l'Australia, il primo escluso in quanto svolgere l\u00ec le riprese sarebbe costato alla Warner Bros. circa 25ml $ in pi\u00f9 del previsto. Le pressioni della Warner sulla scelta degli studi cinematografici di Sydney per le riprese portarono all'abbandono di McG della macchina da presa, intenzionato a girare tra Canada e New York, e visto secondo lui Superman identificava il cuore dell'America e non sarebbe stato giusto ricercare in un altro continente questo sentimento.\nAbrams torn\u00f2 alla ribalta dopo l'uscita di McG, esprimendo interesse nel poter dirigere la sua sceneggiatura. L'idea di un quinto film di Superman non fu mai abbandonata, ma sembr\u00f2 improbabile che si sarebbe trovato in tempi brevi un regista interessato a dirigerlo. Invece, quando la Warner propose il film a Bryan Singer, il regista newyorchese decise di dirigere la nuova avventura dell'uomo d'acciaio, lasciando a Brett Ratner, che aveva abbandonato il progetto del quinto \"Superman\", il terzo film degli X-Men. Quello che risult\u00f2 dal lavoro di Singer fu \"Superman Returns\".\nCome accaduto per gli altri progetti, anche lo script di Superman Flyby, scritto da J.J. Abrams, fu pubblicato online: su Krypton imperversa da anni una guerra civile e la sola speranza risiede in una profezia che parla di un bambino cresciuto su un altro mondo che metter\u00e0 fine alla guerra. Jor-El, sovrano di Krypton, spedisce cos\u00ec il giovane principe Kal-El sulla Terra perch\u00e9 si compia il suo destino. Adottato dai Kent, il giovane Clark incontrer\u00e0 Lois Lane per la prima volta al liceo di cui si innamora subito. Nel frattempo, il suo malvagio cugino Ty-Zor viaggia di pianeta in pianeta alla sua ricerca per ucciderlo prima che possa compiersi la profezia. Quando giunger\u00e0 infine sulla Terra \u00e8 ormai adulto e ha assunto il manto di Superman e sar\u00e0 guerra tra i due. Nel film sarebbe stato presente anche Lex Luthor, qui presentato come scienziato della CIA e in realt\u00e0 un kryptoniano infiltrato fedele a Ty-Zor. Ancora: Jimmy Olsen sarebbe stato omosessuale con un accento di Brooklyn, Superman avrebbe affrontato dei guerrieri ninja venuti dallo spazio nella sua prima apparizione in costume, Superman sarebbe morto per salvare Lois Lane e Jor-El si sarebbe suicidato cos\u00ec da incontrare il figlio nell'aldil\u00e0 e riportarlo in vita, i kryptoniani sarebbero infine stati sconfitti quando dei jet militari gli lanciano addosso dei missili alla kryptonite. Le scene di lotta venivano descritte come \"un mist di arti marziali e colpi di blaster\". Le reazioni dei fan furono generalmente sfavorevoli.\nIl film di Singer e la trilogia proposta da Millar.\n\"Superman Returns\" (2006) e la preproduzione del sequel.\nAl regista Bryan Singer, dopo aver realizzato i fortunati primi due capitoli della saga degli X-Men, venne affidato il progetto di un nuovo film sull'eroe. Singer scelse Brandon Routh come protagonista, e nel 2006 realizz\u00f2 \"Superman Returns\". Il reboot prodotto da Singer non ottenne il successo sperato, ma nonostante ci\u00f2 gli venne affidato un sequel, \"Superman: The Man of Steel\", annullato dopo alcuni anni di avanzata preproduzione.\nAnnunciata infatti nel febbraio 2006 e prevista per fine 2009, associando Gilbert Adler, la pellicola vedeva Jon Peters e Singer come produttori, con Chris Lee esecutivo; la Legendary Pictures fissava di coprire il 50% delle spese tramite accordi con la WB, quest'ultima prevedeva di finanziare la restante parte; per un bilancio di produzione finale stimato non superiore ai 175.000.000$. Il cast artistico principale annuncia un sicuro ritorno, con Kate Bosworth entusiasta nell'interpretare Lois Lane, Kevin Spacey che fissa di riprendere le scene che lo coinvolgono in non pi\u00f9 di sei settimane, Brandon Routh pronto fisicamente e mentalmente per la parte del superuomo, Tristan Lake Leabu annuncia di ritornare come Jason White, mentre il contratto standard firmato da Sam Huntington e Frank Langella obbliga il loro ritorno in due film su Superman nei rispettivi panni di Jimmy Olsen e Perry White. Inoltre Marlon Brando, morto nel 2004, riprende il ruolo di Jor-El attraverso immagini d'archivio. La sceneggiatura inizi\u00f2 ad essere stesa da per mano di Michael Dougherty e Dan Harris. La pre-produzione fu bloccata il 5 novembre 2007 a causa dello sciopero degli sceneggiatori di Hollywood. Durante gennaio prendeva corso la notizia del licenziamento di Singer e Routh, decisione presa da Bros-DC per un completo riavvio del franchise, e lo stesso anche per gli sceneggiatori. Il film venne ufficialmente cancellato il 22 agosto, con una dichiarazione del presidente della Bros, Jeff Robinov, rilasciata al Wall Street Journal:\nFu in seguito pubblicata online la trama del sequel mai realizzato: 10 anni dopo gli eventi di Returns, l'isola di kryptonite scagliata nello spazio da Superman nel primo film sarebbe cresciuta e diventata una seconda luna per la Terra, che diventa una meta turistica per diverse popolazioni aliene. Tra i visitatori, con grande sorpresa di tutti, vi \u00e8 anche un altro kryptoniano superstite. Riunitosi al suo simile, Superman viene per\u00f2 criticato da esso perch\u00e9 non usa i suoi poteri per salvare davvero il mondo ponendo fine alle guerre, alla fame e ai problemi politici. Superman li spiega che suo padre gli aveva proibito di interferire a tal punto nella storia umana ma il kryptoniano superstite decide di mostrargli quanto si sbaglia e comincia a risolvere lui stesso tali problemi, annientando tutti gli eserciti del pianeta e ordinando che non vi siano pi\u00f9 guerre. Il mondo acclama il nuovo eroe, che accetta anche di condividere la sua tecnologia avanzata con la Terra, e rinnega invece Superman. Quest'ultimo, per\u00f2, sospettoso del nuovo arrivato, esamina la sua astronave e scopre diversi cloni del kryptoniano: in realt\u00e0 il nuovo kryptoniano \u00e8 un clone/robot che ospita Brainiac, qui presentato come un computer di Krypton che ha preso vita indipendente dopo la distruzione del pianeta. Brainiac intende distruggere la Terra, cos\u00ec come ha distrutto Krypton, e Superman lo affronta. Ogni volta che Superman lo distrugge, Brainiac si trasferisce in uno dei corpi costruiti appositamente per ospitarlo: l'Uomo d'Acciaio allora distrugge la nave e tutti i suoi corpi ma Brainiac si impossessa allora del corpo di Jason, il figlio di Superman. Alla fine, Superman uccideva il suo stesso figlio pur di salvare la Terra. La trama non fu ben accolta dai fan.\nI progetti di Mark Millar.\nUna trilogia sul superuomo \u00e8 stata pensata e sviluppata per dieci anni dal fumettista Mark Millar. Annunciata ufficialmente il 22 ottobre 2007, a seguito di ritardi legati alla pre-produzione riscontrati in \"Man of Steel\" di Bryan Singer dovuti a problemi di sceneggiatura, come eventualit\u00e0 alternativa ad una nuova serie cinematografica distaccata da quella iniziata con Superman Returns. Pochi giorni successivi alla proposta presentata a Warner/DC, viene tutto declinato, ovviando e sperando nel film di Singer, ma anche perch\u00e9 l'occupazione di Millar come scrittore per Marvel Comics, diretta concorrente della DC Comics, ha causato non poche polemiche riguardo l'affidargli uno dei personaggi iconici e storici d'essa.\nAdottando nuovi punti di vista e approcci di narrazione completamente diversi da quelli intrapresi al cinema con Christopher Reeve e Brandon Routh, il progetto \u00e8 stato paragonato all'epicit\u00e0 di trilogie quali \"Il padrino\" e \"Il Signore degli Anelli\", con una durata media di 2 ore a film, narrando dalle origini di Kal-El sino alla sua morte causata dallo spegnimento del Sole. Criticando apertamente il film di Singer su quantit\u00e0 e sprechi economici, Millar dichiar\u00f2 che se avesse avuto semaforo verde il primo film sarebbe probabilmente uscito nel 2011, iniziando a scrivere il copione gi\u00e0 in estate 2008. Con la decisione di Warner/DC di reintrodurre il programma degli adattamenti da fumetti per il futuro, dando spazio e priorit\u00e0 a \"Lanterna Verde\", \"Jonah Hex\" e film singoli, la trilogia viene rimandata a tempo indeterminato insieme a progettati franchise, compreso quello di Batman.\nPrima del posticipo forzato si parlava di un possibile casting gi\u00e0 nel 2009 e riprese in estate con Matthew Vaughn indicato come regista, nonch\u00e9 aiutante di Millar durante lo sviluppo del progetto. Nel febbraio 2010 il regista annunci\u00f2 tramite il suo forum personale che avrebbe presentato alla Warner Bros. il proprio progetto insieme a Vaughn, in relazione al successo ottenuto da \"Kick-Ass\".\nRiavvio della serie e il DC Extended Universe.\n\"L'uomo d'acciaio\" (2013).\nNel 2010 la Warner Bros. annunci\u00f2 di aver incaricato Christopher Nolan, che aveva gi\u00e0 diretto il riavvio della saga dedicata a Batman con \"Batman Begins\" e \"Il cavaliere oscuro\", di occuparsi della produzione di un film dedicato a Superman, per cui \u00e8 stato scelto Zack Snyder alla regia e Henry Cavill nel ruolo del supereroe. In autunno 2011 il cast aumenta: Amy Adams sar\u00e0 Lois Lane, Russell Crowe interpreter\u00e0 Jor-El, Diane Lane e Kevin Costner saranno i coniugi Martha e Jonathan Kent, genitori adottivi di Superman. Il titolo di lavorazione \u00e8 \"L'uomo d'acciaio\"; la data di uscita stabilita \u00e8, dopo una prima previsione per il dicembre 2012, il 14 giugno 2013, circa un anno dopo \"Il cavaliere oscuro - Il ritorno\"."}
{"id": "2036551", "revid": "1543377", "url": "https://it.wikipedia.org/wiki?curid=2036551", "title": "Makur", "text": "Makur (o Magur) \u00e8 una municipalit\u00e0 del Distretto Oksoritod, di Chuuk, uno degli Stati Federati di Micronesia. \nSituato nella parte settentrionale dell'atollo Namonuito, comprende l'isola Magur e l'isoletta Magererik. Ha una superficie di 0,47\u00a0km\u00b2 e 161 abitanti."}
{"id": "2036553", "revid": "2184720", "url": "https://it.wikipedia.org/wiki?curid=2036553", "title": "That's Amore (brano musicale)", "text": "That's Amore \u00e8 una canzone del 1953 composta dal compositore Harry Warren e dal paroliere Jack Brooks. Divenne un notevole successo nella registrazione di Dean Martin. Peculiarit\u00e0 del brano \u00e8 la contaminazione della lingua inglese con alcuni termini in italiano.\nIl brano \u00e8 anche una dichiarazione d'affetto per Napoli e per le sue tradizioni come la pizza, la tarantella e la celebre 'pasta e fasule' (pasta e fagioli).\nIl brano.\nLa canzone apparve per la prima volta nella colonna sonora del film \"Occhio alla palla\", distribuito dalla Paramount Pictures il 10 agosto 1953.\nInserita in un disco singolo pubblicato dalla Capitol Records, la canzone fu registrata il 13 agosto 1953 con l'orchestra diretta da Dick Stabile, agli studios della Capitol Records al 5505 di Melrose Avenue ad Hollywood. Il 7 novembre 1953 il singolo di \"That's Amore\" (sul cui lato B era incisa \"You're The Right One\"), raggiunse la posizione numero due della \"Billboard Hot 100\". Il singolo di Dean Martin non riusc\u00ec a spodestare dal primo posto \"Vaya con Dios\" di Les Paul e Mary Ford, che rimase in vetta per nove settimane consecutive.\nLa canzone rimase indelebilmente identificata con la persona di Dean Martin, al punto che un documentario del 2001 sulla vita dell'artista fu intitolato proprio \"That's Amore\". Anche la biografia dell'artista, scritta nel 2002 dal figlio Ricci Martin fu intitolata \"That's Amore: A Son Remembers Dean Martin\". La stessa canzone di Dean Martin venne usata come sigla della trasmissione radiofonica \"Andando a cena\" condotta da Alfredo Antonaros e come sigla della trasmissione \"Ricette all'italiana\" andata in onda su Rete 4 con la conduzione di Michela Coppa e Davide Mengacci.\nNella cultura di massa.\n\"That's Amore\", che conobbe in Italia una nuova popolarit\u00e0 dieci anni dopo la sua uscita grazie alla versione di Lou Monte, fu riscoperta da una nuova generazione quando, nella versione originale di Dean Martin, fu inserita nella colonna sonora del film del 1987 \"Stregata dalla luna\" con Cher e Nicolas Cage; successivamente fu utilizzata nella fiction \"Anni '50\", andata in onda in Italia nell'ottobre del 1998. In seguito, \"That's Amore\" \u00e8 stata utilizzata in numerosi film e serie televisive, soprattutto quando sono state trattate storie di personaggi italo americani. Alcuni esempi sono rappresentati dal cartone animato \"I Simpson\", dai film \"Come d'incanto\" e \"Love Is All You Need\". Anche un reality show di MTV \u00e8 stato intitolato \"That's Amore\" (spinoff del reality che ha reso celebre Tila Tequila). Alfred Hitchcock l'aveva comunque gi\u00e0 inclusa molti anni prima nella colonna sonora del film \"La finestra sul cortile\". Una versione del brano \u00e8 stata incisa dalla cantante italiana Nilla Pizzi con il titolo di \"Questo \u00e8 Amore\"."}
{"id": "2036555", "revid": "1543377", "url": "https://it.wikipedia.org/wiki?curid=2036555", "title": "Onou", "text": "Onou (o Ono) \u00e8 una municipalit\u00e0 del Distretto Oksoritod, di Chuuk, uno degli Stati Federati di Micronesia. \nSituato nella parte orientale dell'atollo Namonuito, comprende l'isola Ono. Ha una superficie di 0.31\u00a0km\u00b2 e 296 abitanti."}
{"id": "2036558", "revid": "714843", "url": "https://it.wikipedia.org/wiki?curid=2036558", "title": "Onoun", "text": ""}
{"id": "2036563", "revid": "1543377", "url": "https://it.wikipedia.org/wiki?curid=2036563", "title": "Piherarh", "text": "Piherarh (o Pisaras) \u00e8 una municipalit\u00e0 del Distretto Oksoritod, di Chuuk, uno degli Stati Federati di Micronesia. \nSituato nella parte meridionale dell'atollo Namonuito, comprende l'isoletta Wabonoru, l'isola Pisaras, l'isola Pielimal e l'isoletta Weltot. Ha una superficie di 0.80\u00a0km\u00b2 e 325 abitanti."}
{"id": "2036565", "revid": "1543377", "url": "https://it.wikipedia.org/wiki?curid=2036565", "title": "Unanu", "text": "Unanu (o Onari) \u00e8 una municipalit\u00e0 del Distretto Oksoritod, di Chuuk, uno degli Stati Federati di Micronesia. \nSituato nella parte orientale dell'atollo Namonuito, comprende l'isoletta Bihof, l'isola Onari, l'isoletta Behiliper e l'isoletta Amurtride. Ha una superficie di 0.26\u00a0km\u00b2 e 252 abitanti."}
{"id": "2036566", "revid": "34392", "url": "https://it.wikipedia.org/wiki?curid=2036566", "title": "Giambatista Beccaria", "text": ""}
{"id": "2036567", "revid": "34392", "url": "https://it.wikipedia.org/wiki?curid=2036567", "title": "Giambattista Beccaria", "text": ""}
{"id": "2036571", "revid": "129019", "url": "https://it.wikipedia.org/wiki?curid=2036571", "title": "Palau Ramon Montaner", "text": "Il Palau Ramon Montaner \u00e8 un edificio modernista che si trova al numero 278 di \"Carrer Mallorca\" nella citt\u00e0 di Barcellona, accanto all'Editorial Montaner i Sim\u00f3n.\nRamon Montaner incaric\u00f2 della realizzazione del palazzo inizialmente l'architetto Josep Dom\u00e8nech i Estap\u00e0, ma a seguito di divergenze l'incarico passo a Llu\u00eds Dom\u00e8nech i Montaner, parente del proprietario e che aveva gi\u00e0 progettato l'edificio dell'Editorial Montaner i Sim\u00f3n. \nTutta la parte superiore dell'edificio \u00e8 decorata con grandi mosaici rappresentanti l'invenzione della stampa, con un gran fregio e con un'aquila scolpita in pietra. L'interno, cos\u00ec come la scala principale, presenta sontuose decorazioni scolpite in pietra, superbi lavori di ebanisteria e grandi vetrate."}
{"id": "2036572", "revid": "767487", "url": "https://it.wikipedia.org/wiki?curid=2036572", "title": "Sylvilagus brasiliensis", "text": "Il tapeti (Sylvilagus brasiliensis ), noto anche come coniglio brasiliano o coniglio delle foreste, \u00e8 una specie di silvilago diffusa in Centro e Sudamerica.\n\u00c8 un animale notturno e solitario che viene avvistato solitamente dopo il tramonto o prima dell'alba mentre si nutre di erbe. Vive in \"habitat\" forestali, in vicinanza di paludi e lungo le rive dei fiumi, ma anche in prossimit\u00e0 di insediamenti umani, in giardini e piantagioni.\n\u00c8 l'unica specie di Leporide che si pu\u00f2 incontrare nella maggior parte del suo areale."}
{"id": "2036573", "revid": "486946", "url": "https://it.wikipedia.org/wiki?curid=2036573", "title": "Campo sportivo di Polistena", "text": ""}
{"id": "2036574", "revid": "129019", "url": "https://it.wikipedia.org/wiki?curid=2036574", "title": "Palacio Ram\u00f3n Montaner", "text": ""}
{"id": "2036575", "revid": "12290", "url": "https://it.wikipedia.org/wiki?curid=2036575", "title": "Maschera Nera (DC Comics)", "text": "Maschera Nera (\"Black Mask\"), il cui vero nome \u00e8 Roman Sionis, \u00e8 un personaggio dei fumetti creato da Doug Moench (testi) e Tom Mandrake (disegni) pubblicato dalla DC Comics. Compare per la prima volta nell'agosto del 1985 su \"Batman\" (vol. 1) n. 386.\n\u00c8 un supercriminale da considerarsi tra i pi\u00f9 grandi nemici di Batman (addirittura nemico giurato del Cavaliere Oscuro per la prima parte degli anni ottanta, come riportato anche dalla copertina del suo numero introduttivo) nonch\u00e9 antagonista per eccellenza di Catwoman. Indossa sempre una maschera nera a forma di teschio ed \u00e8 il boss malavitoso pi\u00f9 potente e temuto di Gotham City.\nNel corso del tempo sono state due le persone ad aver vestito i panni di Maschera Nera, e cio\u00e8 Roman Sionis e Jeremiah Arkham: il primo ha creato la famosa maschera con l'ebano della bara del padre, avendo una vera e propria ossessione per tutti i tipi di maschere, e cova un profondo odio verso la famiglia Wayne (di conseguenza vuole a tutti i costi uccidere il suo ultimo esponente, Bruce); il secondo \u00e8 l'ex direttore del manicomio criminale Arkham Asylum e prende il posto di Sionis quando questi viene ucciso da Catwoman, sebbene in \"The New 52\" Sionis riprenda il suo vecchio ruolo.\nBiografia del personaggio.\nLe origini.\nNato da una ricca ed elitaria famiglia di Gotham City, Roman ebbe un'infanzia difficile, soprattutto per colpa dei suoi genitori, ossessionati dagli affari e dai soldi e noncuranti dei problemi del figlio. La famiglia Sionis dirigeva un'importante azienda di cosmetici, la Janus Cosmetics, dove il padre di Roman concentrava tutta la sua attenzione. L'azienda, essendo un colosso del settore e permettendo ai Sionis guadagni di un certo calibro, portava la famiglia di Roman a rientrare nella stretta cerchia delle pi\u00f9 potenti famiglie di Gotham, tanto che erano molti gli amici ricchi che giravano intorno ai Sionis, tra cui anche la famiglia Wayne. La strana usanza di donare maschere come simbolo di cortesia e rispetto ai vari amici dell'alta societ\u00e0 port\u00f2 Roman a odiare sia le maschere che la compagnia di alto rango, entrambi elementi che gli giravano sempre intorno. Durante una vacanza alla residenza di campagna della famiglia, Roman fu vittima di un incidente: un procione malato di rabbia, nascosto in una delle tante maschere del padre, morse il ragazzo, costringendolo a notti di dolore ed incubi, oltre che a diverse allucinazioni, che resero la mente del giovane rampollo sempre pi\u00f9 instabile. Compiuti 21 anni, Roman Sionis inizi\u00f2 a lavorare all'interno della Janus Cosmetics, azienda del padre, partendo dal basso ma arrivando in un solo mese a guadagnarsi la posizione di Vicepresidente dell'azienda. Qui si innamora di una modella che lavora come \"donna-immagine\" per l'industria di cosmetici, sotto lo pseudonimo di Circe. I genitori di Roman per\u00f2, fin troppo ossessionati dalle etichette sociali, non volevano che il ragazzo avesse una relazione con una donna che loro definivano \"di basso rango\", progettando addirittura di bruciarla viva. Ma il giovane Sionis, schifato dal comportamento dei genitori e pieno d'amore per la bella Circe, incendia la dimora del padre e della madre, uccidendoli e facendo finire il delitto sotto un alone di mistero. Diventato poi presidente e proprietario assoluto della Janus Cosmetics, decise di proseguire l'attivit\u00e0 di famiglia, rivelandosi per\u00f2 un pessimo uomo d'affari. Il suo amore per Circe e soprattutto la sua ossessione per le Maschere iniziata da bambino lo porta a collezionare maschere da tutto il mondo, quindi addirittura a concepire un cosmetico che era in tutto e per tutto una maschera liquida, che si rivel\u00f2 un completo fiasco. Sull'orlo del fallimento, Roman finanzia il reparto scientifico della compagnia, che in breve tempo crea un cosmetico quasi miracoloso. Travolto dalla paura di fallire, Sionis mette in circolo il nuovo prodotto senza testarne la sicurezza, finendo per sfigurare migliaia di persone in tutta Gotham: il cosmetico era in realt\u00e0 una pericolosa tossina. L'azienda di Roman quindi inizia ad essere tempestata di denunce, perdendo molto denaro nei processi, dovendo risarcire tutti quelli che erano stati sfigurati dalla tossina. Ormai in bancarotta, Roman si vede costretto a cedere l'azienda alla Wayne Enterprises, che lo rimosse da capo dell'azienda, provocando anche la rottura della relazione da parte di Circe, che decise di diventare modella per un'altra azienda e di lasciare Roman perch\u00e9 insignificante. Ormai disperato, Roman fa visita ai genitori per incolparli delle sue sfortune. Ma mentre apre la porta della cripta dei Sionis, viene colpito da un lampo e cadde, sbattendo la faccia su una pietra l\u00ec vicino. Siglando questa come la sua \"rinascita\", Roman prese la pietra ed inizi\u00f2 a scardinare la bara di ebano del padre da cui ricav\u00f2 una nera e tetra maschera, da cui deriva il suo nome. Quindi, presa una pistola, qualche soldo e ci\u00f2 che era rimasto del suo cosmetico che generava delle maschere liquide, Roman Sionis divenne un nuovo aspirante signore del crimine di Gotham City, Maschera Nera.\nLa Societ\u00e0 delle False Facce.\nMaschera Nera non ebbe difficolt\u00e0 a farsi dei seguaci nei sobborghi di Gotham. I suoi primi seguaci furono una coppia di due malviventi comuni, che Roman rinomin\u00f2 Thespis e Tupeng. Da qui nacque un'organizzazione criminale governata da Sionis, detta Societ\u00e0 delle False Facce, e contraddistinta dalla particolarit\u00e0 che ogni criminale a servizio di Roman indossa una maschera diversa. Roman infatti diceva ai suoi sottoposti che la maschera li avrebbe temprati, facendo diventare la personalit\u00e0 di chi la indossava pi\u00f9 forte. Situata la base nella cripta dei Sionis, l'organizzazione delle False Facce presto sovrast\u00f2 Gotham con un'onda di criminalit\u00e0 potentissima, che attir\u00f2 istantaneamente l'attenzione di Batman e del Distretto di Polizia della citt\u00e0. Nel frattempo, le forze dell'ordine iniziano a capire la vera identit\u00e0 di Maschera Nera, ma Sionis, noncurante, continua la sua vendetta contro il suo vero nemico: le industrie Wayne. Incolpando loro del suo fallimento e della sua rottura con Circe, accompagnato dai fedeli Thespis e Tupeng, Maschera Nera inizia ad uccidere i nuovi direttori della Janus Cosmetics assegnati dalla famiglia Wayne, costringendoli ad indossare una maschera impregnata della tossina che lo port\u00f2 al fallimento. La sostanza uccide in modo doloroso i nuovi direttori, sfigurandoli orribilmente in viso. Quindi Roman rapisce la sua ex, Circe, ancora nel suo lavoro di modella, forzandola ad indossare una maschera come quella dei direttori uccisi impregnata con una versione pi\u00f9 leggera della tossina, che sfigura la faccia della modella, che si ritrover\u00e0 il viso deturpato a vita, ma risparmiandole una dolorosa fine. Successivamente, con la minaccia di ucciderla come aveva fatto con gli impiegati delle Wayne Enterprises, Sionis costringe Circe a diventare una dei suoi sottoposti, indossando una maschera che identificava la sua vita passata da modella. Nel mentre, Batman scopre la vera identit\u00e0 di Maschera Nera e capisce che Bruce Wayne \u00e8 il prossimo sulla lista di Roman Sionis. Sperando di imbastire una trappola di sicuro successo destinata a Maschera Nera, Batman, ovviamente come Bruce Wayne, d\u00e0 una festa in maschera a Villa Wayne, sapendo che Sionis non potr\u00e0 resistere a partecipare. Come previsto, Roman, accompagnato da Circe, si infiltrer\u00e0 alla festa, mischiandosi con gli altri invitati. Sionis quindi attrae Bruce nel cortile della villa, cercando di ucciderlo con una pistola, ma Wayne disarma il criminale che \u00e8 costretto a fuggire nel suo nascondiglio nella cripta, permettendo a Robin di tracciare la sua posizione scoprendo il suo covo segreto. Quindi la coppia Batman &amp; Robin segue Maschera Nera nel cimitero, combattendo i membri della Societ\u00e0 delle False Facce che pur essendo numerosi vengono facilmente neutralizzati. Maschera Nera riesce comunque a scappare, sfruttando una specie di passaggio segreto situato attraverso il fondo della bara del padre e dileguandosi dal cimitero all'interno di un carro funebre. Con la Batmobile alle sue calcagna, Maschera Nera guida verso la vecchia residenza di campagna della famiglia Sionis, deciso a cancellare completamente l'identit\u00e0 fallimentare di Roman Sionis, che il criminale incolpava di tutti i suoi insuccessi, per diventare semplicemente Maschera Nera. Cos\u00ec mentre Batman e il compagno affrontano gli ultimi membri della Societ\u00e0 delle False Facce, Maschera Nera entra nella sua camera, dov'era stato vittima di incubi e allucinazioni nell'adolescenza, con l'intenzione di bruciare, partendo dal suo letto e dai suoi giocattoli, l'intero edificio. Una volta appiccato il fuoco, Maschera Nera \u00e8 percorso da un brivido di invincibilit\u00e0, che per\u00f2 avr\u00e0 breve durata, infatti quando uscir\u00e0 dalla sua stanza si ritrover\u00e0 in mezzo ai suoi sgherri, tutti messi a terra da Batman e dal compagno Robin. Estremamente innervosito, Sionis ritorna nelle sue stanze, pervase dal fuoco. Per impedirgli di compiere una morte onorevole, Batman lancia un Batarang a cui \u00e8 attaccato un cavo, in modo da far inciampare Maschera Nera, cosa che riesce, infatti Roman cade di faccia nel preciso momento in cui le travi della camera iniziano a crollare. Il crollo fa finire la faccia di Maschera Nera nel mucchio dei suoi giocattoli, anch'essi in fiamme, e seppur Batman e Robin riescono a salvarlo, si scopre che la sua maschera si \u00e8 fusa grazie al calore del fuoco sul suo viso: Maschera Nera ha ironicamente raggiunto il suo obiettivo, ovvero eliminare ogni possibile traccia della sua vecchia identit\u00e0 di Roman Sionis. Il criminale viene quindi arrestato e rinchiuso nel manicomio di Arkham.\nFuga dal manicomio e ritorno a Gotham.\nQualche tempo dopo il suo arresto, Maschera Nera fugge da Arkham grazie alle macchinazioni di Ra's al Ghul, lo stesso fu per molti altri criminali rinchiusi sia ad Arkham che nel penitenziario di stato di Gotham. Una volta fuori, Maschera Nera aveva piani ben precisi, e quindi rifiut\u00f2 di schierarsi sotto il comando del Joker. Quindi Sionis far\u00e0 una piccola apparizione \"Post-Crisis\", prendendo parte agli eventi di ' come uno dei pazienti del famoso manicomio. \u00c8 stato infatti mandato da Jeremiah Arkham insieme ad una grande orda di prigionieri contro Batman, in quella che Jeremiah definiva per Bruce Wayne una \"lezione di disciplina\". Sionis probabilmente \u00e8 stato messo a terra come tutti gli altri suoi compagni di cella. In seguito, Maschera Nera ritorn\u00f2 alle sue losche attivit\u00e0 dopo una non specificata fuga da Arkham, iniziando a ricostruire la sua Societ\u00e0 delle False Facce, basata sulla ritornata e riluttante Circe ed un nuovo e potente luogotenente chiamato Tatoo. Cos\u00ec mentre il boss malavitoso scalava rapidamente le gerarchie dei bassifondi di Gotham, Sionis pianificava la sua vendetta contro Bruce Wayne, ordinando poi ai suoi tirapiedi di bruciare diversi edifici posseduti dalla Wayne Enterprises sparsi per Gotham. Questa azione attir\u00f2 per l'ennesima volta l'interesse del Cavaliere Oscuro, che si infiltr\u00f2 nell'organizzazione di Maschera Nera, addirittura venendo \"battezzato\" dallo stesso Sionis come Skullface. Seppur Skullface/Batman fu in grado di impedire l'ennesimo tentativo di incendio della Societ\u00e0 delle False Facce con l'aiuto di Robin, non riusc\u00ec per\u00f2 ad impedire il rapimento del cervello della Wayne Enterprises, Lucius Fox, da parte di Tatoo. Dato il suo forte rancore, Maschera Nera arriva vicino ad uccidere Fox all'istante, ma viene convinto a risparmiarlo da Circe. Il criminale decise quindi di procurare a Fox una morte lenta e orribile, rinchiudendolo nel suo nascondiglio a morire di fame, tornando poi a concentrarsi sulle sue attivit\u00e0 criminali per allargare il suo impero. Nello stesso tempo per\u00f2, insieme al suo luogotenente Tatoo, Maschera Nera inizi\u00f2 ad avere sospetti sulla sua nuova recluta Skullface, chiedendosi se fosse leale o una spia. La notte seguente, Sionis inizi\u00f2 ad interrogare Fox, chiedendo all'uomo di tradire Bruce Wayne e di rivelargli ogni suo segreto. Lucius per\u00f2 non croll\u00f2, rifiutandosi di accondiscendere le richieste del criminale, addirittura quando minacciato di essere sfigurato e ucciso dal trucco tossico di Maschera Nera. Cos\u00ec, nel momento in cui un furioso Maschera Nera stava per forzare Fox ad indossare la maschera impregnata del trucco letale, un disperato Skullface rompe la sua copertura, rivelandosi come Bruce Wayne e attaccando il criminale. Tatoo quindi intrappola Bruce, ma mentre Sionis sta per uccidere il suo peggior nemico con la sua pistola, Circe si butt\u00f2 nel mucchio facendo perdere la mira a Maschera Nera e, nella confusione, dando l'opportunit\u00e0 a Bruce di fuggire e di indossare le vestigia di Batman. Poco dopo, Tatoo e il suo capo fuggono nella notte, inseguiti da Batman. Comunque, la coppia viene messa alle strette una volta raggiunto il molo e Tatoo \u00e8 costretto ad intraprendere una breve ma intensa battaglia contro Batman, che vede l'eroe uscire vincitore. Un Maschera Nera in panico per\u00f2 riesce a fuggire, gettandosi nelle scure acque sottostanti. La Polizia ispezioner\u00e0 la zona in cerca del corpo di Sionis, ma trover\u00e0 solo un'esca fatta dalla Societ\u00e0 delle False Facce utilizzando un membro della WayneCorp precedentemente rapito. Batman, nel mezzo di una crisi di mezza et\u00e0, prender\u00e0 molto male il fallimento nel catturare il boss criminale. Rimasto libero per la citt\u00e0 durante gli eventi di ' e di \"Ora zero - Crisi nel tempo\", \u00e8 ritornato protagonista poco dopo, ancora a capo della Societ\u00e0 delle False Facce, in una guerra fra bande, dove Sionis uccide il boss rivale \"Dirty Dan\" Doyle in una sparatoria. Quindi Maschera Nera venne avvicinato da un giovane bandito, Johnny LaMonica, meglio conosciuto come il Ragno Nero, che desiderava entrare a far parte della Societ\u00e0 delle False Facce. Trovando il ragazzo alquanto irritante, Maschera Nera decide di fargli fare le ossa, infiltrandosi in un altro ballo in maschera a Villa Wayne. Il Ragno Nero fa come gli \u00e8 stato ordinato, ma con scarsi risultati e a malapena sfugge a Batman. Il Cavaliere oscuro capisce per\u00f2 che LaMonica sta facendo il doppiogioco, ed \u00e8 in verit\u00e0 una spia di un rivale di Maschera Nera nei sobborghi di Gotham, ovvero un agente di Ottoman il Turco. Capendo che LaMonica ha l'obiettivo di uccidere Maschera Nera come ordinato dal suo reale capo, Batman rintraccia la posizione del nuovo covo di Maschera nera, un teatro abbandonato. Pur arrivando tardi per salvare alcuni dei membri della gang di Maschera Nera, Batman riesce comunque a salvare Sionis da morte certa. Ritenendo poi pi\u00f9 pericoloso il Ragno Nero in quel momento, Wayne decide di neutralizzarlo lasciando via libera a Maschera Nera, che fugge. Sconfitto LaMonica, Batman effettua una pesante ricerca per tutta la citt\u00e0 per scovare Sionis, ma senza successo. Quando poi un nuovo ed energetico vigilante, conosciuto come Lock-Up, \u00e8 apparso a Gotham, Maschera Nera e la sua banda sono stati indirettamente coinvolti in un piano per fermare il troppo violento nuovo combattente del crimine, piano organizzato da Batman e dal Commissario Gordon. Infatti, mentre i media parlavano di misteriose prove che dimostravano le losche attivit\u00e0 di Maschera Nera, venne catturato da Batman un esponente della Societ\u00e0 delle False Facce, Joe Coniglio, in modo da ottenere importanti confessioni su queste famosi attestati dei crimini orchestrati da Sionis. Il tutto per\u00f2 era in verit\u00e0 un'esca per Lock-Up, infatti questo \"eroe\" mirava tutti quei criminali liberati dalla detenzione in carcere secondo lui ingiustamente, e cos\u00ec fu fatto anche con Joe Coniglio. Ma Roman, senza sapere nulla, ha rischiato di sabotare l'intero piano inviando uno squadrone dei suoi uomini ad uccidere il traditore. Per un breve periodo, Maschera Nera tent\u00f2 di allargare i suoi affari anche alla \"citt\u00e0 sorella\" di Gotham, Bl\u00fcdhaven. Con questo fine, ordin\u00f2 ai suoi scagnozzi di \"rapire\" i \"bambini\" (una dozzina di ovuli non fecondati conservati e in attesa di una fecondazione artificiale) della famiglia Mihn, il maggior esponente della criminalit\u00e0 vietnamita di Bl\u00fcdhaven. Il piano di Maschera Nera era quello di tenere in ostaggio gli ovuli in modo da essere introdotto dalla stessa famiglia Mihn nel traffico di eroina di Bl\u00fcdhaven, ma il tutto fu sventato dall'appena arrivato Nightwing. Black Mask quindi abbandon\u00f2 i piani per Bl\u00fcdhaven e tent\u00f2 di risolvere un problema collegato alla sua banda: un grosso esponente della Societ\u00e0 delle False Facce, Johnny Poodles, \u00e8 stato catturato. Maschera Nera consegn\u00f2 per\u00f2 ad un detective della polizia di Gotham, l'agente Bullock, un dischetto con dei file che racchiudevano informazioni chiave su tutti i principali nemici criminali che Maschera Nera aveva, un ammontare di prove abbastanza grande per rendere luminose 10 carriere da poliziotto. Il tutto in cambio di una testimonianza chiave per scagionare Poodles. Inizialmente il Detective Bullock rifiut\u00f2 l'offerta, ma poco dopo decise il contrario ed inizi\u00f2 ad eliminare tutti i rivali di Sionis nei sobborghi di Gotham City. Nel frattempo per\u00f2 l'integrit\u00e0 di Bullock era minacciata, e per questo Maschera Nera diede al poliziotto la vera identit\u00e0 di un serial killer che si aggirava in Gotham e che faceva addirittura parte della stessa Societ\u00e0 delle False Facce, nome \"in codice\" Widow-Whacker. Comunque alla fine Bullock fu fedele al suo senso di giustizia e diede una testimonianza corretta al processo, facendo condannare Poodles e mandando su tutte le furie Maschera Nera, che invi\u00f2 un gruppo di uomini ad uccidere Bullock. Il detective per\u00f2 riuscii a sopravvivere, attirando il gruppo in un territorio di una banda di motociclisti rivale, utilizzando a suo favore le informazioni ottenute dallo stesso Maschera Nera, ed innescando uno sparatoria che porta all'uccisione reciproca di entrambe le bande criminali.\nLa nuova faccia del crimine.\nDopo aver effettuato delle letture riguardanti l'Inquisizione Spagnola durante un non specificato periodo della sua carriera criminale, Maschera Nera si sottopose ad un enorme cambiamento della sua personalit\u00e0 e del suo modus operandi. La sua passione per le maschere inizi\u00f2 a cambiare, mischiandosi con il suo nuovo interesse riguardante dolore e tortura fisica. Sionis inizi\u00f2 a pensare alla tortura come una forma d'arte e a considerare la sua maschera come la prova che lui \u00e8 sopravvissuto alle torture che lui ha subito sulla sua stessa persona, ovvero la fusione della maschera stessa sul suo viso. Come conseguenza, Sionis inizi\u00f2 ad utilizzare la tortura fisica in modo pesante, sia per lavoro che per piacere, quindi sia per intrattenimento che per i suoi interrogatori. Quando Gotham fu dichiarata \"No Man's Land\" (Terra di Nessuno) a seguito del terremoto Cataclysm, il signore del crimine, come altri pazienti di Arkham freschi di fuga, form\u00f2 una gang e prese possesso di un pezzo della malridotta Gotham, nel suo caso la sezione denominata \"Fashion District\". In questo periodo per\u00f2 smise di indossare la sua classica maschera, e i suoi obiettivi non erano pi\u00f9 soldi o potere, infatti adott\u00f2 una filosofia nichilista, dichiarando che il terremoto aveva rivelato la vera faccia di Gotham e quindi d'ora in poi lui i e i suoi seguaci erano diventati la Societ\u00e0 delle Vere Facce, trasformando l'ideale della banda in una specie di religione, sfigurando orribilmente le loro facce e facendo lo stesso a chi, secondo loro, portava ancora un \"volto falso\". L'ex signore del crimine e i suoi numerosi seguaci divennero una banda sanguinosa, che scorrazzava per tutta Gotham sfigurando orribilmente chiunque incontravano. Dirigendosi verso la Torre dell'Orologio di Gotham, sopravvissuta al terremoto e base operativa di Oracle, nel mezzo del territorio appartenente al Distretto di Polizia di Gotham, Maschera Nera e i suoi sgherri non trovarono alcuna difficolt\u00e0, portando Oracle a tentare di uccidere Sionis con un fucile da cecchino. Ma la vita di Roman viene salvata dalla nuova Batgirl, che prima neutralizza diversi uomini di Sionis e che quindi rompe il braccio di Maschera Nera mostrando l'azione a tutta la Societ\u00e0 delle Vere Facce, che spaventata dall'umiliazione subita dal proprio capo si ritira. Batman arriv\u00f2 presto a portare via Maschera Nera, rinchiudendolo nel penitenziario di Blackgate ora diretto da un pi\u00f9 tenue Lock-Up. In seguito, un incarcerato Maschera Nera, che sembra aver perso la sua nuova filosofia di vita, reciter\u00e0 un piccolo ma essenziale ruolo nella missione di Nightwing, su ordine di Batman, di finire l'alleanza con Lock-Up e riprendere controllo su Blackgate. Dopo che il direttore e i suoi scagnozzi scoprirono la presenza di Nightwing sull'isola, lo catturarono e gettarono in una cella piena di Super-Cattivi, tutti che fremevano per mettergli le mani addosso. Maschera Nera, insieme allo Spaventapasseri, si opposero all'uccisione di Nightwing, convincendo gli altri detenuti che l'eroe era un sicuro biglietto di uscita dal Penitenziario. Nightwing ricambi\u00f2 la loro fiducia, facendoli fuggire della loro cella e scappando lui stesso, ma dopo aver neutralizzato Lock-Up e i suoi sgherri, l'eroe non vuole certo che i supercriminali scappino, quindi li lascia sull'isola senza aiutarli in alcun modo.\nLa morte di Sionis.\nDopo che gli Stati Uniti d'America riaccettarono Gotham City all'interno dell'unione, togliendogli lo \"status\" di Terra di Nessuno, Maschera Nera ritorn\u00f2 al suo classico ruolo di boss malavitoso e signore dei sobborghi di Gotham, pur abbandonando la Societ\u00e0 delle False Facce a favore di normali criminali senza maschera. Ben presto la sua attenzione si rivolse ai traffici di droga situati nella zona dell'East End di Gotham, corrompendo diversi poliziotti per assicurarsi una facile e totale presa sull'area. Le sue attivit\u00e0 per\u00f2 finirono inesorabilmente a scontrarsi con l'appena proclamato \"protettore\" dell'East End di Gotham, Catwoman. Dopo che due agenti di polizia corrotti da Sionis spararono ad un'amica di Selina, Holly Robinson, seppur non uccidendola, Catwoman svilupp\u00f2 un elaborato schema di vendetta, comprendendo l'aiuto del detective Crispus Allen e dell'investigatore privato Slam Bradley. L'operazione fu un totale successo, impedendo uno scambio di diamanti ed eroina che Roman aveva pianificato insieme ad un boss della Mafia russa: l'eroina fu distrutta da una bomba, mentre Catwoman prese i diamanti per s\u00e9. Per concludere, diversi dei poliziotti corrotti vennero rimossi dal servizio e puniti. L'infuriato Maschera Nera voleva ovviamente vendicarsi della Gatta. Una voce che una donna, chiamata Sylvia Sinclar e rinchiusa in carcere, sapesse qual era la reale identit\u00e0 di Catwoman attir\u00f2 subito l'attenzione di Sionis, che invi\u00f2 il suo luogotenente Xavier Dylan a confermare la voce, offrendo alla donna un accordo: se avesse accettato di aiutare Maschera Nera nella sua vendetta, Sionis avrebbe fatto in modo che lei uscisse di prigione. Nel frattempo Roman continua a indagare suoi diamanti mancanti, anche uccidendo violentemente diversi contrabbandieri dei bassifondi. Sylvia, in realt\u00e0 un'amica d'infanzia di Selina, accett\u00f2 prontamente i termini dell'accordo stilati da Maschera Nera, al fine soprattutto di scaricare il suo rancore personale verso la Kyle. Grazie alla collaborazione della galeotta, Sionis bombard\u00f2 un centro comunitario che la stessa Catwoman aveva finanziato, rap\u00ec e tortur\u00f2 la sorella di Selina, Maggie, uccidendo nel mentre anche suo marito Simon, e la vicina uccisione di Holly e di Slam. Selina comunque scopr\u00ec che sotto c'era lo zampino di Roman e interrogando lo sgherro di Maschera Nera, Xavier, scopre dove il criminale si nasconde e di conseguenza fa breccia nel suo covo pronta ad affrontare lui e la sua amica traditrice. Purtroppo per la Gatta, Sylvia e Roman hanno diversi assi nella manica, ed uno di questi \u00e8 l'amica Holly Robinson, che i due hanno fatto prigioniera grazie alla collaborazione di alcuni bambini diventati criminali e situati nell'East End. Appena vide Holly, Catwoman si arrende, e con Sylvia che la trascinava, Maschera Nera introdusse Selina nella sua sala delle torture. Entrati nella stanza, Catwoman vede sua sorella incatenata ad un muro, quasi in stato di coma per il potente trauma che ha subito. Selina prega Maschera Nera di lasciare andare la ragazza ed in risposta Sionis offre alla Gatta Ladra un accordo: liberer\u00e0 Maggie e la far\u00e0 ricoverare, ma in cambio Catwoman dovr\u00e0 accettare di essere torturata fino alla morte al posto della sorella. Selina accetta, ma appena incatenata la supereroina, Sionis ordina che Maggie venga uccisa, codardamente venendo meno ai termini dell'accordo. Il suo tradimento era per\u00f2 stato previsto da Catwoman, che immediatamente innesc\u00f2 una bomba che aveva prima piazzato nel covo del boss malavitoso. Mentre Roman e Sylvia erano distratti dall'esplosione, Selina riesce a liberarsi. In panico per come si sono sviluppati gli eventi, Sionis fugge dalla stanza, lasciando Sylvia nelle grinfie di Catwoman, che sconfisse facilmente la rivale in un combattimento corpo a corpo. Quindi Selina confront\u00f2 Maschera Nera, lasciando nessuna via di fuga al criminale. Disperato, Roman tenta di prendere Holly come ostaggio una seconda volta, ma viene fermato dalla Gatta, che port\u00f2 ad un pestaggio che fece finire Sionis attaccato alla balconata del suo covo per una sola mano. Roman preg\u00f2 di essere aiutato, ma il senso di vendetta di Selina fece rifiutare a Catwoman di elargire soccorso al criminale che pochi secondi dopo perse la presa e per molto non appar\u00ec in alcuna vicenda, facendo presupporre che Maschera Nera fosse morto.\nIl nuovo signore del crimine.\nIn \"Battle for the Cowl\", un nuovo Maschera Nera emerge che si pone come nuovo signore del crimine. Ha drogato molti detenuti di Arkham Asylum, tra cui Poison Ivy, Killer Croc, Victor Zsasz e lo Spaventapasseri con una sostanza che pu\u00f2 uccidere in caso di attivazione. Maschera Nera viene rapidamente riconosciuto come il leader del gruppo quando fa saltare il manicomio, distrugge i domini di Due Facce e Pinguino riesce cos\u00ec a diventare ancora una volta signore del crimine di Gotham City. Il nuovo Maschera Nera elimina la concorrenza, cacciando cos\u00ec da Gotham Due Facce e Pinguino. Ha inoltre stretto molti accordi con vari criminali di Gotham come Firefly, Victor Zsasz, Jane Doe, Clayface, Alyce Sinner, e Hugo Strange, fornendo finanziamenti in cambio di favori. Tuttavia, in \"La vita dopo la morte\", \u00e8 mirato sia dalla Guardia Nazionale e il rientrante famiglia criminale Falcone, guidato da Mario Falcone, costringendolo a ritirarsi in una zona in Gotham chiama Piazza del Diavolo. La vera identit\u00e0 di Maschera Nera \u00e8 stata rivelata essere quella del dottor Jeremiah Arkham, ex direttore del famoso manicomio criminale che divenne Maschera Nera dopo aver subito un crollo psicologico dall'esposizione ad una variet\u00e0 di sostanze chimiche che alterano la mente. Dopo la sua cattura e la sconfitta con il nuovo Batman, Dick Grayson (in sostituzione di Bruce Wayne apparentemente morto), \u00e8 imprigionato nella ricostruita Arkham Asylum. Comparve poi in altri 3 numeri successivi, in \"Arkham Reborn\", dove cominci\u00f2 a manipolare i pazienti, una storia che termin\u00f2 in \"Detective Comics\". Tuttavia il nuovo capo di Arkham, Dr. Alyce Sinner, che era stato nascosto manipolando gli eventi in Arkham Reborn, continua il suo lavoro per il crimine ed i suoi alleati.\nI nuovi 52.\nDopo l'evento \"Flashpoint\", l'universo \u00e8 stato riavviato con \"The New 52\". In questa nuova timeline, Roman Sionis viene ristabilita come Maschera Nera, e la sua storia con la Societ\u00e0 delle False Facce rimane piuttosto intatta. Questa versione del personaggio ha un disturbo della personalit\u00e0 diviso, con la Sionis romana che \u00e8 una personalit\u00e0 e l'altra \u00e8 la Maschera Nera, e la tecnologia nella sua maschera gli conferisce la capacit\u00e0 di controllare \"i deboli\". La Sionis romana viene vista per la prima volta L'infermeria di Arkham Asylum in cura dal Dr. Jeremiah Arkham durante la notte dei gufi; Sionis tent\u00f2 uno sciopero della fame per cercare di recuperare la maschera. Quando gli Artigli attaccano il manicomio, il Dr. Arkham restituisce a Sionis la sua maschera per influenzare telepaticamente i detenuti ad attaccare gli Artigli e impedire a chiunque di seguire Arkham nella sua stanza sicura. Maschera Nera tenta quindi di usare le sue abilit\u00e0 su Batman, ma fallisce ed \u00e8 costretto a scappare dal manicomio. Maschera Nera riemerge successivamente per riassemblare la Societ\u00e0 delle False Facce, entrando in conflitto con il Cappellaio Matto mentre lo fa (che considera Maschera Nera un nemico a causa delle sue simili capacit\u00e0 di controllo mentale). Batman interviene e mette fine alla loro battaglia, e Sionis viene rimandato ad Arkham Asylum. Durante la trama di \"Forever Evil\", Maschera Nera appare come membro della Societ\u00e0 segreta dei supercriminali quando il Sindacato del Crimine arriva dalla loro Terra. Maschera Nera e la sua Societ\u00e0 delle False Facce interrompono la battaglia dei Nemici contro Mr. Freeze e Clayface per reclamare la taglia sui Nemici.\nRinascita.\nIn \"Rinascita\", Roman Sionis rimane uno dei pi\u00f9 potenti signori del crimine di Gotham. In questa versione, il personaggio indossa una maschera color grigio metallizzato, ed \u00e8 alleato con il Pinguino e Great White in un'alleanza conosciuta come \"The Blacks &amp; Whites\". Insieme, assumono KGBeast per uccidere Batman.\nPoteri e abilit\u00e0.\nMaschera Nera non \u00e8 dotato di veri e propri superpoteri ma rimane comunque un genio del crimine, essendo a capo della pi\u00f9 grande organizzazione criminale di Gotham e uno stratega estremamente intelligente. \u00c8 noto per le efferate e cruente torture cui sottopone le proprie vittime e per la crudelt\u00e0 con cui infierisce sui loro volti. \u00c8 un esperto nel combattimento corpo a corpo, grazie anche all'ottima prestanza fisica, e un maestro nel travestimento. Altra sua grande abilit\u00e0 consiste nel saper manipolare a suo piacere i propri avversari e presenta un fattore di guarigione superiore alla media. Vanta anche ampie conoscenze scientifiche e possiede un grande arsenale di armi, di cui \u00e8 un grande conoscitore. \u00c8 anche un eccellente tiratore. Roman ha dimostrato, con la sua maschera, la capacit\u00e0 di controllare i deboli di Arkham Asylum. \u00c8 in grado di controllare tutti i detenuti con facilit\u00e0 e ha quasi controllato il Batman. Il controllo della mente si ferma facilmente con un colpo in faccia.\nAltre versioni.\nCrimson Mist.\nNella storyline Elseworlds \"Batman: Crimson Mist\", Maschera Nera tenta di allontanare la furia dal vampiro impazzito Batman, che in seguito assalta il suo nascondiglio e macella la sua Societ\u00e0 delle False Facce, lasciando le loro teste tagliate fuori dal penitenziario di Blackgate.\nLe avventure di Batman.\nIn \"Le avventure di Batman\", Roman Sionis \u00e8 raffigurato come un uomo d'affari che ha trasformato la sua azienda in un juggernaut aziendale, fino a che Wayne Enterprises non avr\u00e0 perso la sua industria. Un collaboratore di Cappuccio Rosso si avvicina quindi a Roman, convincendolo a diventare Maschera Nera e a guidare la Societ\u00e0 delle False Facce, anche se alla fine viene catturato da Batman.\nThe Batman Strikes!\nIn \"The Batman Strikes !\", Maschera Nera estorce Bruce Wayne nel fare un accordo con lui, e tenta di prendere il controllo completo del mondo criminale di Gotham liberandolo dai suoi altri cattivi.\nBatman: Arkham Unhinged.\nNei numeri 35-37 (storyline \"Evidence Notice\") di \"Batman: Arkham Unhinged\", Maschera Nera viene sfrattato dal Joker dalla sua fabbrica; ha intenzione di ucciderlo con l'aiuto del Pinguino ma viene catturato e rispedito ad Arkham City.\nInjustice: Gods Among Us.\nIn \"\", Maschera Nera \u00e8 visto combattere contro la Justice League durante la rivolta di Harley Quinn, e in seguito appare nell'Anno Cinque, dove si raduna con altri sei criminali. Quando Damian Wayne interviene nel loro incontro, i cattivi lo mettono in stato di incoscienza finch\u00e9 Dick Grayson lo salva.\nAltri media.\nVideogiochi.\nMaschera Nera appare nei seguenti videogiochi:\n\"Batman: Arkham\".\nRoman Sionis/Maschera Nera compare nella serie videoludica \"\". In questa versione, il personaggio \u00e8 afflitto da paranoia, ed \u00e8 noto per l'uso di controfigure in situazioni che possono mettere in pericolo la sua stessa vita."}
{"id": "2036580", "revid": "123471014", "url": "https://it.wikipedia.org/wiki?curid=2036580", "title": "Storia di Nauru", "text": "I primi abitanti di Nauru furono polinesiani e melanesiani, organizzati in 12 trib\u00f9 con a capo un sovrano fino all'arrivo degli europei.\nI primi europei a mettersi in contatto con gli originari abitanti furono nel 1798 gli inglesi della nave baleniera \"Hunter\", capitanata da John Fearn. Nel corso del XIX secolo, dopo diversi contatti con gli europei, che introdussero sull'isola le armi da fuoco, Nauru visse tra il 1878 e il 1888 una guerra civile tra i sostenitori del re Aweida e coloro che volevano detronizzarlo in favore di un rivale. Il risultato fu la vittoria dei lealisti grazie al sostegno garantito dall'Impero tedesco, ma anche l'annessione dell'isola alla Nuova Guinea tedesca in base alla Convenzione Anglo-Tedesca del 1886. \nNel 1900 vennero scoperti da Albert Fuller Ellis i giacimenti di fosfati. Nel 1914, durante la prima guerra mondiale, l'Australia prese il controllo di Nauru. Nel 1920 la Societ\u00e0 delle Nazioni assegn\u00f2 il territorio in mandato fiduciario a Regno Unito, Australia e Nuova Zelanda. Ai \"British Phosphate Commissioners\" (BPC) vennero assegnati i diritti di sfruttamento delle miniere.\nNel 1940, durante il secondo conflitto mondiale, la marina tedesca affond\u00f2 cinque navi mercantili al largo dell'isola; il 27 dicembre dello stesso anno la nave corsara tedesca \"Komet\" bombard\u00f2 l'isola danneggiando il porto e le miniere di fosfati presenti. Nel 1942 l'Impero giapponese occup\u00f2 l'isola, commettendo violenze sulla popolazione: circa 1.200 abitanti vennero deportati come schiavi nell'isola di Chuuk (oggi nella Micronesia); i circa 800 superstiti furono rimpatriati alla fine della guerra.\nDopo la guerra, l'isola venne amministrata dall'Australia come Territorio in Amministrazione Fiduciaria delle Nazioni Unite. L'indipendenza viene ottenuta il 31 gennaio 1968, sotto la presidenza di Hammer DeRoburt. I diritti sulle miniere di fosfato furono acquistati dalla Gran Bretagna nel 1970: il pagamento del diritto consente a Nauru uno degli standard di vita pi\u00f9 elevati del Pacifico.\nIl campo d'accoglienza australiano.\nDal 2001 una fonte di incassi per il governo locale \u00e8 il campo d'accoglienza che l'Australia ha installato sull'isola per portarvi gli immigrati clandestini che raggiungono l'Australia senza permesso via mare. L'operazione si inserisce nell'ambito del programma detto \"Pacific Solution\" per bloccare l'immigrazione clandestina.\nNel 2001 il cargo norvegese \"MV Tampa\" fu al centro di una disputa diplomatica tra Australia, Norvegia e Indonesia che ha coinvolto l'isola. Alla nave, che trasportava clandestini afgani e iracheni che cercavano asilo politico, venne impedito di raggiungere l'Australia e i suoi passeggeri furono fatti sbarcare a Nauru. Subito dopo, le autorit\u00e0 dell'isola chiusero le frontiere agli stranieri, al fine di evitare il monitoraggio delle condizioni di vita dei rifugiati. Nel dicembre 2003 diverse dozzine di rifugiati iniziarono uno sciopero della fame in protesta per le condizioni di detenzione; lo sciopero venne concluso nel gennaio 2004 quando un'\u00e9quipe medica australiana visit\u00f2 i rifugiati. Preoccupazione fu espressa dal Commissario delle Nazioni Unite per i rifugiati e ripetute segnalazioni fatte da Amnesty International per le condizioni di disagio e precariet\u00e0 all'interno del centro."}
{"id": "2036583", "revid": "599013", "url": "https://it.wikipedia.org/wiki?curid=2036583", "title": "Mario De Sisti", "text": "Nome storico ed icona della pallacanestro italiana, soprattutto a livello giovanile dove vanta la scoperta di tantissimi talenti, a distanza di anni, \u00e8 ancora nel cuore dei tifosi romani, per aver portato la Virtus, ad una vittoria insperata nella Coppa Kora\u0107 del 1986. \u00c8 stato inoltre, tecnico di sei squadre di Serie A1.\nCarriera.\nMario De Sisti esordisce nella massima serie nel 1975-76 con la Snaidero Udine. La squadra ottiene un sesto posto al termine della stagione regolare e si classifica ottava e ultima nella Poule scudetto. Nel 1976-77 viene confermato, ha la possibilit\u00e0 di disputare anche la Coppa Kora\u0107, ma l'8 febbraio \u00e8 sostituito da Ezio Cernich.\nNel 1977-78 riparte dalla Serie B, sulla panchina della Faram Treviso, che in due anni porta in Serie A2. Ancora due anni in A2, tra il 1979 e il 1981, e Treviso \u00e8 promossa in Serie A1.\nNel 1981-82 rimane in A2 e conquista la sua seconda promozione consecutiva sulla panchina della San Benedetto Gorizia. Confermato anche nella massima serie, porta la squadra all'ottavo posto e ai quarti dei play-off per lo scudetto. A quel punto, passa alla Bic Trieste, dove si classifica 12\u00ba in campionato ed esce alle qualificazioni di Coppa Kora\u0107. Nel 1984-85, la sua Stefanel Trieste si conferma al 12\u00ba posto.\nNel 1985-86 vince al quarto tentativo il suo unico trofeo internazionale, la Coppa Kora\u0107, con il BancoRoma Roma. Malgrado il successo internazionale, in campionato la squadra si classifica appena decima ed esce ai quarti dei play-off scudetto. Per un biennio, De Sisti non riesce ad allenare in continuit\u00e0: \u00e8 esonerato alla Berloni Torino nel 1986-87 e alla Segafredo Gorizia nel 1987-88.\nRiparte cos\u00ec dalla Serie B d'Eccellenza ed \u00e8 subito promosso con la Numera Sassari. Torna in Serie A2 grazie alla Pallacanestro Livorno: quarto nel 1989-90, lascia dopo tre partite la stagione successiva per passare alla Filodoro Napoli, in Serie A1, con cui conclude al quindicesimo posto e retrocede.\nPoi va per un triennio alla Reyer Venezia: promosso nel 1991-92, mantiene la categoria l'anno dopo e lascia dopo dodici giornate nel 1993-94.\nSi riaffaccia alla Serie A nel 1998-99, quando subentra a Massimo Friso sulla panchina della Mabo Pistoia, che non riesce a salvare dalla retrocessione.\nNella sua lunga carriera ha anche allenato le nazionali dell'Uruguay, la nazionale Svizzera e il club Nyon, sempre in Svizzera.\nNegli ultimi anni, fino alla stagione 2015-16, \u00e8 stato il responsabile tecnico della Pallacanestro 4 Torri Ferrara.\n\u00c8 morto nella sua citt\u00e0 natale il 13 maggio 2017, all'et\u00e0 di 76 anni, per problemi respiratori connessi ad una grave malattia che lo aveva colpito tempo prima.\nBibliografia.\nHa scritto un volume di esercizi tecnici: \"Andiamo a canestro\" con la collaborazione di altri personaggi del basket romano, eravamo al tempo del \"Banco di Roma\"."}
{"id": "2036586", "revid": "125985862", "url": "https://it.wikipedia.org/wiki?curid=2036586", "title": "Stadler FLIRT", "text": "FLIRT (acronimo per \"Flinker Leichter Innovativer Regional-Triebzug\" in tedesco e \"Fast Light Innovative Regional Train\" in inglese) \u00e8 un elettrotreno a struttura prevalentemente articolata, generalmente realizzato in versioni da due a sei casse con carrelli intermedi condivisi e con i carrelli motore alle estremit\u00e0, fino a modelli composti da 12 casse (con ulteriori 2 carrelli motore al centro); \u00e8 progettato e prodotto dalla societ\u00e0 svizzera Stadler Rail. \nOltre alla versione puramente elettrica (EMU, \"Electric Multiple Unit\"), sono prodotti anche convogli alimentati (esclusivamente o in alternativa) da sorgenti di energia elettrica interne - quasi sempre collocate su una cassa accessoria denominata \"powerpack\" - che realizzano versioni Diesel-elettriche (DeMU, \"Diesel-electric Multiple Unit\", generatori diesel che alimentano i motori di trazione elettrici), Bimodali (BMU, \"Bimodal Multiple Unit\", generatori diesel + pantografo per linea aerea), a batterie di trazione o batteria-ibridi (generatori diesel + batterie / pantografo + batterie), trimodali (TmMU, \"Tri-mode Multiple Unit\", pantografo + diesel + batterie), e a idrogeno.\nCaratteristiche.\nSi tratta di un complesso automotore articolato, a trazione elettrica, costruito dalla Stadler a partire dalla fine del 2004.\nA seconda del numero di assi motorizzati (2 per ogni carrello motore) e della loro potenza, del numero di casse, e della sorgente elettrica, pu\u00f2 avere velocit\u00e0 massime da 130 a .\n\u00c8 stato fornito alle Ferrovie Federali Svizzere per le reti regionali e locali, e in Italia, nella versione a 15\u00a0kV c.a./3.000 volt cc da alcune societ\u00e0 regionali come TiLo, che effettua servizi tra il Canton Ticino e la Lombardia, Sistemi Territoriali, che opera in Veneto, TPER in Emilia-Romagna e SAD in Alto Adige. Il rotabile ha la caratteristica di essere a spazio continuo unificato per tutta la lunghezza, con piano di accesso ribassato ottimizzato per l'altezza di 550\u00a0mm. La parte di treno con superficie a piano ribassato \u00e8 di oltre il 90% e gli accessi sono garantiti da una porta per fiancata per ogni cassa. Tutto l'ambiente \u00e8 climatizzato, la toilette \u00e8 a circuito chiuso ed attrezzata per disabili. La cassa \u00e8 realizzata con estrusi in lega leggera saldati, i carrelli sono a sospensione pneumatica. I FLIRT, grazie al gancio presente sul musetto del treno, sono accoppiabili a comando multiplo fino a 4 unit\u00e0.\nLe FFS hanno ordinato 42 treni destinati, a partire dal 2004, alle reti regionali e locali delle aree di Zugo e di Basilea con un'opzione per ulteriori 100 treni. Dal 2007 19 treni FLIRT politensione denominati \"ETR 150\" sono stati destinati alle reti ferroviarie locali di Ticino e Lombardia. A met\u00e0 del 2008 \u00e8 iniziata la consegna con spedizione e imbarco dal Porto di Savona dei 64 FLIRT ordinati alla Stadler dalle Ferrovie algerine, SNTF (Soci\u00e9t\u00e9 Nationale des Transports Ferroviaires). Una notevole diffusione del rotabile si riscontra anche nelle linee regionali della Germania nelle versioni a 3 e a 4 casse.\nVersioni personalizzate.\nFra le tante versioni disponibili:"}
{"id": "2036588", "revid": "879070", "url": "https://it.wikipedia.org/wiki?curid=2036588", "title": "Sylvilagus dicei", "text": "Il silvilago di Dice (Sylvilagus dicei) \u00e8 un mammifero appartenente alla famiglia dei Leporidi. \u00c8 diffuso in Costa Rica e a Panama."}
{"id": "2036590", "revid": "228587", "url": "https://it.wikipedia.org/wiki?curid=2036590", "title": "Monument a Colom", "text": ""}
{"id": "2036592", "revid": "110157", "url": "https://it.wikipedia.org/wiki?curid=2036592", "title": "Ciclene", "text": "Il ciclene \u00e8 la pi\u00f9 rappresentativa poliammina ciclica.\nNelle poliammine cicliche l'unit\u00e0 strutturale fondamentale, la cui ripetizione caratterizza questi composti, \u00e8 formata, generalmente, dal gruppo -NHCH2CH2-"}
{"id": "2036593", "revid": "436907", "url": "https://it.wikipedia.org/wiki?curid=2036593", "title": "Hardaswallow", "text": "Hardaswallow \u00e8 il primo album in studio del gruppo musicale italiano Radical Stuff, pubblicato il 18 ottobre 1994 dalla UjaMM'n.\nTracce.\nTesti di Sean, Kaos e Dre Love."}
{"id": "2036595", "revid": "104458", "url": "https://it.wikipedia.org/wiki?curid=2036595", "title": "Tommaso di Moriana", "text": ""}
{"id": "2036596", "revid": "767487", "url": "https://it.wikipedia.org/wiki?curid=2036596", "title": "Bride Wars - La mia migliore nemica", "text": "Bride Wars - La mia migliore nemica (\"Bride Wars\") \u00e8 un film commedia romantica del 2009 diretto da Gary Winick, con protagoniste Anne Hathaway e Kate Hudson.\nIl film \u00e8 uscito negli Stati Uniti il 9 gennaio 2009 e in Italia il 20 febbraio successivo.\nTrama.\nLiv ed Emma sono amiche da sempre, entrambe sono fidanzate e per organizzare il matrimonio dei loro sogni si rivolgono alla wedding planner pi\u00f9 prestigiosa di New York. Entrambe vogliono sposarsi al Plaza, ma per errore i loro matrimoni vengono prenotati nella stessa data: non essendoci altre date disponibili prima di tre anni, si crea uno scompiglio perch\u00e9 ognuna desidera che l'altra sia la sua damigella d'onore.\nIniziano cos\u00ec a discutere su chi delle due debba sposarsi al Plaza a giugno, il sogno di una vita per entrambe, ma dopo che Emma, la pi\u00f9 timida, si stanca di essere sempre messa da parte da Liv, comincia una vera e propria guerra fatta di dispetti. Tutto questo rende le due ragazze molto diverse da come sono di solito: Liv diventa pi\u00f9 emotiva, in particolare dopo aver perso un importante contratto di lavoro, Emma invece pi\u00f9 decisa a furia di arrabbiarsi per i dispetti di Liv. Continuano a rovinarsi i preparativi del matrimonio a vicenda, ma nessuna delle due rinuncia alla data.\nIl giorno del matrimonio entrambe si presentano al Plaza. Prima di entrare nelle rispettive sale preparate per le cerimonie si incontrano e vedendosi in abito da sposa si sorridono, ma quando Emma fa il suo ingresso in sala viene proiettato un suo vecchio video imbarazzante: il video viene visto da tutti gli invitati, incluso lo sposo. Emma si infuria ed entra nella sala di Liv: inizia una lotta tra le due amiche sotto gli occhi increduli di tutti. Le ragazze, sfinite, si ritrovano sdraiate sul pavimento e stremate arrivano ad una tregua. Subito dopo, per\u00f2, Emma capisce di non amare pi\u00f9 il suo fidanzato e di non essere pi\u00f9 la ragazza di cui lui si era innamorato dieci anni prima. Infine Liv ed Emma fanno pace, e cos\u00ec Emma accompagna Liv all'altare come sua damigella d'onore.\nUn anno dopo le due amiche si ritrovano in un bar. Emma \u00e8 tornata dal viaggio di nozze con Nate, fratello di Liv che ha sempre amato la ragazza. Le due brindano al loro legame, ma nessuna delle due pu\u00f2 bere perch\u00e9 entrambe sono in dolce attesa."}
{"id": "2036597", "revid": "599013", "url": "https://it.wikipedia.org/wiki?curid=2036597", "title": "Gustavo Neffa", "text": "Carriera.\nClub.\nNeffa inizi\u00f2 la sua carriera con l'Olimpia Asunci\u00f3n, all'et\u00e0 di 18 anni. Nel 1989, notato dalla Juventus, fu prelevato e girato in prestito alla Cremonese, in cui rest\u00f2 per tre stagioni segnando appena tre gol. Nel 1992 fece ritorno in Sud America, giocando per altri tre anni con Boca Juniors, prima di abbandonare il calcio e sposare la tennista Rossana de los R\u00edos, con cui ha avuto una figlia (Ana Paula Neffa de los R\u00edos, che ha seguito le orme materne). Nel 2000 ritorn\u00f2 momentaneamente a giocare come calciatore-allenatore nelle file del Dallas Burn, disputando solamente una partita di pre-campionato.\nNazionale.\nNeffa ha militato anche nel , con cui ha disputato le qualificazioni al e il torneo olimpico di , durante il quale conobbe sua moglie. Sempre con la nazionale paraguaiana, ha partecipato anche a due edizioni di Copa Am\u00e9rica, nel 1989 e nel 1991, totalizzando 11 presenze e 3 reti."}
{"id": "2036599", "revid": "71433", "url": "https://it.wikipedia.org/wiki?curid=2036599", "title": "Bride Wars", "text": ""}
{"id": "2036602", "revid": "767487", "url": "https://it.wikipedia.org/wiki?curid=2036602", "title": "Verniciatura a polvere", "text": "La verniciatura a polveri \u00e8 un procedimento di rivestimento di superfici metalliche con un film organico, effettuato a scopo decorativo e/o di protezione dalla corrosione e da agenti aggressivi.\nDescrizione.\nI pezzi in lavorazione vengono ricoperti di polvere verniciante a base di resine sintetiche (ad esempio le polveri epossidiche), che aderisce per effetto elettrostatico, e poi passati in un forno dove a causa della temperatura la vernice prima fonde e poi polimerizza dando uno strato aderente. \nLa verniciatura a polvere si effettua in impianti attrezzati che prevedono:\nCaratteristiche.\nCome per gli altri tipi di verniciatura, il risultato in termini di aderenza, durata e resistenza alla corrosione \u00e8 pesantemente influenzato dalla preparazione preverniciatura della superficie.\nIn effetti lo spessore dello strato verniciante ottenibile con questa tecnologia \u00e8 nettamente superiore a quello ottenibile con vernice liquida (si superano agevolmente i 100 micrometri) e le caratteristiche meccaniche (durezza, elasticit\u00e0) possono essere molto elevate, tuttavia in mancanza di una adeguata preparazione si verificano facilmente sfogliature, formazione di bolle (per processi osmotici), screpolature.\nCon la verniciatura a polvere (anche chiamata plastificazione) si possono comunque ottenere ottime prestazioni sia a livello di finitura, anche se la brillantezza non raggiunge quella delle vernici liquide, che di tenuta meccanica.\nLe tinte possono essere ottenute con tutte le tonalit\u00e0 di colore ed inoltre, nella gamma internazionale RAL, si possono realizzare tinte metallizzate.\nIl cambio del colore.\nParticolarmente critico negli impianti di verniciatura a polvere \u00e8 il cambio colore: poich\u00e9 la polvere abbattuta dall'aria di ventilazione delle cabine viene recuperata, quando si voglia cambiare la tinta in lavorazione \u00e8 indispensabile effettuare una pulizia accuratissima non solo delle apparecchiature di applicazione e delle cabine, ma anche di tutto il circuito dell'aria e del riciclo della polvere.\nAl contrario delle vecchie cabine costruite in lamiera di ferro, le moderne cabine di verniciatura a polveri sono costruite in materiale dielettrico come la vetro-resina: questo consente una pulizia veloce delle pareti e nelle versioni pi\u00f9 moderne anche il cambio automatico del colore (cabine autopulenti)\nUso.\nTrova una vasta applicazione a livello industriale, in quanto dal punto di vista qualitativo \u00e8 di facile applicazione e dal punto di vista ecologico e dell'ambiente di lavoro elimina il problema dei solventi, ma dato il procedimento necessario per il cambio del colore, la produzione viene normalmente eseguita a grandi lotti colore.\nSi pu\u00f2 applicare ai seguenti materiali:"}
{"id": "2036603", "revid": "879070", "url": "https://it.wikipedia.org/wiki?curid=2036603", "title": "Sylvilagus insonus", "text": "Il silvilago di Omilteme (Sylvilagus insonus), noto anche come coniglio di Omiltemi, \u00e8 un silvilago diffuso solamente sulla Sierra Madre del Sur, nello Stato di Guerrero, in Messico, nonostante non sia pi\u00f9 stato avvistato dai primi anni sessanta. \u00c8 ritenuto una specie minacciata a causa della distruzione dell'habitat, della caccia e del suo areale ristretto."}
{"id": "2036604", "revid": "7", "url": "https://it.wikipedia.org/wiki?curid=2036604", "title": "Zelda Sayre", "text": ""}
{"id": "2036606", "revid": "436907", "url": "https://it.wikipedia.org/wiki?curid=2036606", "title": "Jazzy Rap Night Live", "text": "Jazzy Rap Night Live \u00e8 un album dal vivo dei gruppi musicali italiani Radical Stuff e Lo Greco Bros, pubblicato nel 1992 dalla Flying Records."}
{"id": "2036612", "revid": "104458", "url": "https://it.wikipedia.org/wiki?curid=2036612", "title": "Emiro di Bari", "text": ""}
{"id": "2036613", "revid": "64650284", "url": "https://it.wikipedia.org/wiki?curid=2036613", "title": "Cinisello", "text": ""}
{"id": "2036615", "revid": "768068", "url": "https://it.wikipedia.org/wiki?curid=2036615", "title": "Hocus Pocus (film)", "text": "Hocus Pocus \u00e8 un film commedia-fantastica del 1993 diretto da Kenny Ortega per la Walt Disney Pictures.\nTrama.\nLa notte di Halloween del 1693, le sorelle Sanderson Winifred, Mary e Sarah, tre streghe, rapiscono la piccola Emily Binx e grazie a una pozione le succhiano la linfa vitale per ridiventare di nuovo giovani. Il fratello Thackery cerca di salvarla, ma una volta scoperto viene trasformato in un gatto nero immortale. Gli abitanti del villaggio poi, allertati da un amico di Thackery, catturano le tre streghe e le impiccano.\nTrecento anni dopo, nella notte di Halloween, il giovane Max, la sua sorellina Dani e la loro amica Allison si intrufolano nella casa delle tre streghe, divenuta ora un museo e, come aveva predetto prima di morire Winifred, la leader delle sorelle Sanderson, un vergine (Max) accende una candela dalla fiamma nera che riporta in vita le tre streghe. Le malvagie sorelle cercano di catturare Dani, ma i tre con Binx (capace di parlare) prendono il libro di stregoneria di Winifred e scappano. Winifred spiega poi alle sorelle che la magia che le ha fatte ritornare vive avr\u00e0 effetto solo quella notte, al sorgere del sole diverranno polvere a meno che non riescano a succhiare la linfa vitale di un'altra vittima, con la stessa pozione che avevano preparato la sera della loro impiccagione. Senza il libro per\u00f2, non possono prepararla. I ragazzi intanto si rifugiano in un cimitero, dove le streghe non possono mettere piede perch\u00e9 terra consacrata e Binx racconta loro la sua storia. Improvvisamente, le tre streghe arrivano a bordo di scope e fanno resuscitare Billy, ex fidanzato di Winifred, come uno zombie. I quattro scappano allora attraverso le fogne.\nIntanto Winifred, Mary e Sarah girano per il paese, dove si accorgono che tutti i bambini indossano costumi da mostri. Capiscono quindi che la notte di Halloween \u00e8 diventata una notte di festa. Max, Dani, Allison e Binx si dirigono in un locale dove ci sono tutti i genitori, per chiedere loro soccorso. Qui per\u00f2 le sorelle Sanderson giunte sul posto, incantano tutti con una canzone, costringendoli a ballare fino alla morte. Max e gli altri riescono poi con un inganno a catturare le tre streghe in una scuola e a bruciarle in una fornace. Le streghe per\u00f2 rimangono in vita grazie alla candela magica. Ritenendo le streghe morte, Max e Allison aprono il libro di incantesimi di Winifred per tentare di liberare Thackery dalla sua maledizione, nonostante il suo ordine perentorio di non aprirlo mai. Il libro emette cos\u00ec un fascio di luce che segnala la sua posizione alle tre sorelle. Queste raggiungono allora la casa di Max, rapiscono Dani e Binx e si riprendono il libro di incantesimi. Sarah, intanto, con una canzone porta tutti i bambini di Salem a casa loro, dove le streghe preparano di nuovo la pozione magica.\nMax e Allison, con un altro inganno, liberano Dani e Thackery e rovesciano la pozione magica, poi corrono a rifugiarsi al cimitero, dove incontrano di nuovo Billy che per\u00f2, passa inaspettatamente dalla loro parte. Raggiunti dalle Sanderson a bordo delle scope, Winifred vuole far bere a Dani l'unica dose di pozione rimasta nel calderone per succhiarle la linfa vitale, ma Max, per salvare la sorella, la beve al suo posto. Winifred cattura Max e incomincia a succhiare la sua linfa ma i ragazzi, con l'aiuto di Binx e di Billy, riescono a farla precipitare a terra. Winifred cerca di nuovo di succhiare la linfa di Max, ma avendo messo i piedi su un terreno consacrato, viene trasformata in una statua di pietra. Pochi istanti dopo sorge il sole e le tre sorelle muoiono. Max, Dani e Allison tornano alla loro vita, contenti di aver eliminato per sempre le Sanderson. Billy torna a riposare nella sua tomba. Binx, spezzato l'incantesimo, muore ed \u00e8 finalmente libero di ricongiungersi con Emily nell'Aldil\u00e0. I genitori infine, liberi dall'incantesimo delle sorelle, tornano a casa ignari del pericolo a cui sono scampati, ma molto divertiti per la bella serata che hanno trascorso.\nPrima dei titoli di coda viene mostrato il libro di magia di Winifred aprire lentamente il suo occhio, suggerendo che le tre sorelle potrebbero tornare nuovamente.\nDistribuzione.\nEdizioni home video.\n\u00c8 stato distribuito in VHS nel 1994 per promuovere il film.\nLa prima e unica edizione in DVD di questo film \u00e8 stata distribuita dalla Warner con codice Z834571.\nSequel.\nNell'ottobre 2019 \u00e8 stato annunciato \"Hocus Pocus 2\", un sequel in fase di sviluppo come film esclusivo Disney+, con una sceneggiatura scritta da Jen D'Angelo. Poco dopo l'annuncio, Midler, Parker e Najimy hanno confermato il loro interesse a riprendere i loro ruoli. \nNel dicembre 2020 \u00e8 stato annunciato ufficialmente che il film sar\u00e0 presentato in anteprima su Disney+.\nIl 20 maggio 2021 Bette Midler, Sarah Jessica Parker e Kathy Najimy hanno riconfermato tramite i social, la loro presenza nel sequel \"Hocus Pocus 2\" nei panni delle tre sorelle Sanderson, annunciando che il film uscir\u00e0 nell'autunno del 2022."}
{"id": "2036617", "revid": "767487", "url": "https://it.wikipedia.org/wiki?curid=2036617", "title": "Gran Premio del Belgio 1994", "text": "Il Gran Premio del Belgio 1994 fu l'undicesimo appuntamento mondiale della stagione 1994, disputato il 28 agosto sul circuito di Circuito di Spa-Francorchamps.\nLa gara fu vinta da Michael Schumacher, ma il tedesco venne squalificato dai commissari della FIA per un eccessivo consumo del fondo della vettura. La vittoria and\u00f2 quindi al secondo classificato Damon Hill, seguito da Mika H\u00e4kkinen e Jos Verstappen. E stata l'ultima gara per Philippe Alliot in F1.\nNote.\n\"Salvo indicazioni diverse le classifiche sono tratte da \""}
{"id": "2036618", "revid": "124123", "url": "https://it.wikipedia.org/wiki?curid=2036618", "title": "Morti nel 776 a.C.", "text": ""}
{"id": "2036620", "revid": "61051", "url": "https://it.wikipedia.org/wiki?curid=2036620", "title": "Unione Polisportiva Comunale Tavagnacco", "text": "LAssociazione Sportiva Dilettantistica Unione Polisportiva Comunale Tavagnacco, meglio nota come Tavagnacco, \u00e8 una societ\u00e0 sportiva con sede a Tavagnacco, in Friuli-Venezia Giulia, attiva nella promozione del calcio dilettantistico maschile e femminile. Fondata nel 1989, ha ottenuto i risultati pi\u00f9 prestigiosi con la sua formazione femminile (per i primi anni l'unica), milita nel campionato di Serie A, ottenendo posizioni di rilievo nel campionato italiano di calcio femminile e giocando in competizioni internazionali per club. Ha vinto per due edizioni consecutive la Coppa Italia di calcio femminile.\nLa societ\u00e0 gestisce una scuola calcio per insegnare i rudimenti dello sport fin dalla primissima et\u00e0 e per avviarli ai campionati giovanili riservati alle formazioni miste con formazioni maschili (Piccoli Amici, Pulcini, Esordienti e Giovanissimi) e, come da regolamento nazionale, quelle femminili nelle categorie Esordienti e Giovanissime, impegnate nei rispettivi campionati giovanili regionali, e quella Primavera, impegnata al Campionato Primavera riservato alla categoria Under-19.\nStoria.\nNel 1996 viene costituita la sezione di calcio femminile con l'iscrizione alla Serie C regionale. Al termine della stagione 1997-1998 viene promossa in Serie B dopo aver vinto i play-off promozione. Dopo due stagioni, chiuse rispettivamente al sesto e all'ottavo posto, l'UPC Tavagnacco ha vinto il girone B della Serie B 2000-2001, venendo promosso per la prima volta in Serie A.\nA partire dal campionato 2001-2002 milita ininterrottamente nel massimo campionato italiano, la Serie A femminile. Pur non avendo ancora mai vinto uno scudetto, nelle ultime stagioni ha saputo conquistare posizioni di rilievo in campionato, conquistando il 2\u00ba posto in classifica (che \u00e8 valso la qualificazione per la UEFA Women's Champions League) nella stagione 2010-2011 e in quella 2012-2013, nella quale la squadra \u00e8 rimasta imbattuta.\nNella stagione 2011-2012, grazie al secondo posto conquistato al termine della Serie A 2010-2011, il Graphistudio Tavagnacco ha partecipato alla UEFA Women's Champions League, partendo dai sedicesimi di finale e affrontando la formazione svedese del LdB Malm\u00f6. Nella gara di andata il Graphistudio Tavagnacco ha vinto per 2-1, ma nella gara di ritorno le svedesi si sono imposte con un netto 5-0, eliminando le friulane dalla competizione. In campionato, grazie anche alle otto vittorie consecutive nelle ultime otto gare, ha concluso al terzo posto a due sole lunghezze dal secondo posto occupato dal Bardolino Verona.\nNella stagione 2012-2013 il Graphistudio Tavagnacco ha conquistato il secondo posto in classifica in Serie A, tenendo testa alla Torres fino all'ultima giornata e guadagnando l'accesso alla UEFA Women's Champions League per la stagione successiva per la seconda volta nella sua storia. La stagione \u00e8 stata coronata dal trionfo in Coppa Italia, primo trofeo conquistato dalla societ\u00e0 friulana. Nella finale, disputatasi allo Stadio Tullo Morgagni di Forl\u00ec, ha sconfitto il Bardolino Verona per 2-0 grazie alle reti segnate da Ilaria Mauro ed Elisa Camporese.\nLa stagione 2013-2014 \u00e8 iniziata con la disputa della Supercoppa italiana. Nella sfida, giocata il 14 settembre 2013, le campionesse d'Italia in carica della Torres hanno sconfitto il Graphistudio Tavagnacco per 2-1. La stessa sfida si \u00e8 ripresentata nove mesi in Coppa Italia, con le due compagini impegnate a contendersi il trofeo nella finale, disputatasi allo Stadio Valentino Mazzola di Santarcangelo di Romagna. In questa occasione sono state le friulane a imporsi per 3-2 grazie alle reti segnate da Tatiana Bonetti, Maria Zuliani ed Elisa Camporese, conquistando la Coppa Italia per la seconda volta consecutiva. In campionato il Graphistudio Tavagnacco si \u00e8 confermato ad alti livelli con il terzo posto finale a soli quattro punti dalla Torres, seconda. Come avvenuto due anni prima, anche alla seconda partecipazione in UEFA Women's Champions League l'avventura del Graphistudio Tavagnacco \u00e8 terminata ai sedicesimi di finale, eliminato dalla compagine danese del Fortuna Hj\u00f8rring. La gara di andata giocata in casa ha visto le friulane vincere per 3-2, ribaltando lo 0-2 maturato dopo mezz'ora, grazie alle reti di Elisa Camporese, Alessia Tuttino e Maria Zuliani. Nella gara di ritorno in terra danese il Fortuna Hj\u00f8rring ha vinto per 2-0 con un goal per tempo, eliminando le friulane dalla competizione.\nIl 27 settembre 2014 il Graphistudio Tavagnacco ha disputato per la terza volta la finale per la Supercoppa italiana, senza riuscire a conquistarla. In questa occasione ha ceduto ai tiri di rigore alle campionesse in carica del Brescia. Come gi\u00e0 accaduto nella stagione precedente, la finale per la Coppa Italia \u00e8 stata disputata dalle stesse squadre che si erano contese la Supercoppa. Nella finale disputata ad Abano Terme il Brescia ha trionfato per 4-0 sulle friulane, che hanno mancato il terzo trionfo consecutivo.\nSia nella stagione 2014-2015 che nella stagione 2015-2016 il Graphistudio Tavagnacco ha terminato la Serie A al quinto posto in classifica. Nella Coppa Italia 2015-2016 il Graphistudio Tavagnacco \u00e8 stato eliminato nei quarti di finale dal Brescia nella riedizione della finale dell'edizione precedente con lo stesso risultato (4-0 per le bresciane). Nell'estate del 2016 la societ\u00e0 ha terminato il rapporto con la Graphistudio, cambiando la propria denominazione in Unione Polisportiva Comunale Tavagnacco.\nStrutture.\nStadio.\nA partire dalla stagione 1996-1997, l'UPC Tavagnacco gioca le sue partite casalighe all'UPC Tavagnacco Stadium, noto anche come UPC-Stadium, di propriet\u00e0 del comune di Tavagnacco e situato in prossimit\u00e0 dell'area Commerciale \"Arteni\" di Tavagnacco. La massima capienza dello stadio \u00e8 di 850 spettatori a sedere. Inoltre, lo stadio \u00e8 dotato di una tribuna VIP, una zona al coperto destinata agli abbonati, una tribuna stampa attrezzata.\nAllenatori.\nDi seguito l'elenco di allenatori del Tavagnacco dall'anno di fondazione a oggi.\nOrganico.\nRosa 2021-2022.\nRosa, ruoli e numeri di maglia come da sito ufficiale, integrata dai siti \"Football.it\" e \"FIGC Femminile\", e aggiornata al 20 novembre 2021."}
{"id": "2036626", "revid": "1573940", "url": "https://it.wikipedia.org/wiki?curid=2036626", "title": "Sylvilagus palustris", "text": "Il coniglio delle paludi (Sylvilagus palustris ()) \u00e8 un mammifero della famiglia Leporidae diffuso nelle paludi e nelle aree umide degli Stati Uniti orientali.\nDescrizione.\n\u00c8 molto simile nell'aspetto alla minilepre (\"Sylvilagus floridanus\"), ma ha le orecchie e la coda pi\u00f9 piccole.\nTassonomia.\nSono note 3 sottospecie:"}
{"id": "2036628", "revid": "836193", "url": "https://it.wikipedia.org/wiki?curid=2036628", "title": "Linea S11 (servizio ferroviario suburbano di Milano)", "text": ""}
{"id": "2036635", "revid": "767487", "url": "https://it.wikipedia.org/wiki?curid=2036635", "title": "Stalin Rivas", "text": "Carriera.\nClub.\nDebutta a 17 anni nel Mineros de Guayana, con il quale vince il campionato nazionale; nel 1991 si trasferisce in Europa, allo ; dopo solo una presenze, viene mandato al Boom, dove gioca la stagione 1992-1993 con 20 presenze e tre reti segnate. Tornato in Venezuela prima al Minerv\u00e9n e poi al Caracas, vi rimane fino al 2000, anno nel quale passa ai colombiani del Club Deportivo Los Millonarios. Dopo la sua esperienza a Bogot\u00e0, torna in patria e vi rimane fino al suo ritiro, avvenuto nel 2006.\nNazionale.\nCon la nazionale di calcio venezuelana ha giocato 34 partite e segnato tre gol tra il 1989 e il 1996. Ha partecipato a quattro edizioni della Copa Am\u00e9rica.\nAllenatore.\nDopo il ritiro, assume il ruolo di allenatore del Guaros de Lara, e in seguito del Deportivo Anzo\u00e1tegui e del Mineros de Guayana."}
{"id": "2036636", "revid": "486946", "url": "https://it.wikipedia.org/wiki?curid=2036636", "title": "One laptop per child", "text": ""}
{"id": "2036639", "revid": "124123", "url": "https://it.wikipedia.org/wiki?curid=2036639", "title": "Morti nel 514 a.C.", "text": ""}
{"id": "2036640", "revid": "124123", "url": "https://it.wikipedia.org/wiki?curid=2036640", "title": "Morti nel 498 a.C.", "text": ""}
{"id": "2036641", "revid": "124123", "url": "https://it.wikipedia.org/wiki?curid=2036641", "title": "Morti nel 491 a.C.", "text": ""}
{"id": "2036643", "revid": "2929", "url": "https://it.wikipedia.org/wiki?curid=2036643", "title": "Voce bianca", "text": ""}
{"id": "2036644", "revid": "76963", "url": "https://it.wikipedia.org/wiki?curid=2036644", "title": "Nazzareno Natale", "text": "Biografia.\nDopo aver esordito nel film \"Sodoma e Gomorra\" (1961), frequent\u00f2 a Roma il Centro sperimentale di cinematografia, conseguendo il relativo diploma nel 1965.\nA partire dalla met\u00e0 degli anni sessanta Nazzareno Natale ha partecipato a numerosi film, spesso in ruoli di caratterista.\nNel film \"Detenuto in attesa di giudizio\" (1971) di Nanni Loy, recit\u00f2 a fianco di Alberto Sordi, nella parte del detenuto Saverio Guardascione.\nHa recitato anche nella fiction \"Don Matteo\".\nMor\u00ec per un male incurabile nel 2006."}
{"id": "2036645", "revid": "124123", "url": "https://it.wikipedia.org/wiki?curid=2036645", "title": "Morti nel 476 a.C.", "text": ""}
{"id": "2036649", "revid": "124123", "url": "https://it.wikipedia.org/wiki?curid=2036649", "title": "Morti nel 472 a.C.", "text": ""}
{"id": "2036653", "revid": "124123", "url": "https://it.wikipedia.org/wiki?curid=2036653", "title": "Morti nel 462 a.C.", "text": ""}
{"id": "2036654", "revid": "2061842", "url": "https://it.wikipedia.org/wiki?curid=2036654", "title": "C/1702 H1", "text": "La cometa C/1702 H1 \u00e8 una cometa non periodica scoperta il 20 aprile 1702 dagli astronomi italiani Francesco Bianchini e Giacomo Filippo Maraldi. All'epoca non si usava chiamare le comete col nome dello scopritore ed \u00e8 per questo motivo che la cometa non porta il nome di \"Bianchini-Maraldi\".\nIl 20 aprile 1702 \u00e8 transitata a 0,0435 UA (circa 6 507 507km) dalla Terra."}
{"id": "2036655", "revid": "124123", "url": "https://it.wikipedia.org/wiki?curid=2036655", "title": "Morti nel 461 a.C.", "text": ""}
{"id": "2036656", "revid": "124123", "url": "https://it.wikipedia.org/wiki?curid=2036656", "title": "Morti nel 454 a.C.", "text": ""}
{"id": "2036661", "revid": "729019", "url": "https://it.wikipedia.org/wiki?curid=2036661", "title": "Veinte de Junio", "text": "Veinte de Junio \u00e8 una cittadina dell'Argentina, appartenente alla provincia di Buenos Aires, nel dipartimento di La Matanza, 36 km a ovest della capitale. Fa parte della Grande Buenos Aires. Conta 828 abitanti.\nLa cittadina confina con le citt\u00e0 di Pontevedra, Gonz\u00e1lez Cat\u00e1n, Virrey del Pino e il dipartimento di Marcos Paz."}
{"id": "2036662", "revid": "104458", "url": "https://it.wikipedia.org/wiki?curid=2036662", "title": "Scuola di miniatura beneventana", "text": ""}
{"id": "2036664", "revid": "300067", "url": "https://it.wikipedia.org/wiki?curid=2036664", "title": "Anete Jekabsone", "text": ""}
{"id": "2036668", "revid": "161273", "url": "https://it.wikipedia.org/wiki?curid=2036668", "title": "Chandrayaan", "text": ""}
{"id": "2036678", "revid": "767487", "url": "https://it.wikipedia.org/wiki?curid=2036678", "title": "Una preghiera per morire", "text": "Una preghiera per morire (\"A Prayer for the Dying\") \u00e8 un film del 1987 diretto da Mike Hodges e interpretato da Mickey Rourke.\nTrama.\nMartin Fallon, terrorista irlandese, ha fallito l'ultimo attentato, causando invece la morte di un gruppo di bambini, che viaggiavano su di un bus scolastico. \u00c8 ricercato dalla polizia e dai suoi stessi compagni, che vogliono ucciderlo. Disgustato dal troppo sangue versato, egli vorrebbe lasciare la clandestinit\u00e0 e fuggire in America. Ma un perfido gangster, che dovrebbe fornirgli passaporto e soldi, Jack Meehan, lo ricatta, costringendolo ad uccidere per lui un suo nemico. A quest'ultimo assassinio assiste per caso un sacerdote cattolico, padre Michael Da Costa, e perci\u00f2 Fallon va a confessarsi da lui per obbligarlo a tacere, e poi continua a frequentare la sua chiesa perch\u00e9 ha conosciuto Anna, la nipote di padre Da Costa, una gentile ragazza cieca, e, complice la musica dell'organo, ha iniziato con lei una storia d'amore. Ma intanto Martin Fallon \u00e8 sempre pi\u00f9 minacciato da ogni lato dai suoi nemici, il peggiore dei quali \u00e8 ora Meehan, che, per essere sicuro che il prete non parli, vorrebbe far saltare con una bomba la chiesa di padre Da Costa e con questi, Anna e Martin stesso, facendo apparire l'attentato come opera del terrorista. Ma il giovane difende e salva il prete e la ragazza, e, allo scoppio dell'ordigno, finisce col morire fra le macerie, dopo essersi per\u00f2 riconciliato con Dio, assistito dal sacerdote, che tanto aveva fatto per ricondurlo alla fede e al pentimento."}
{"id": "2036680", "revid": "599013", "url": "https://it.wikipedia.org/wiki?curid=2036680", "title": "Affreschi di San Vincenzo al Volturno", "text": "Gli affreschi di San Vincenzo al Volturno sono un ciclo di affreschi dell'abbazia di San Vincenzo al Volturno, a Castel San Vincenzo (Isernia). Esempio del movimento pittorico longobardo beneventano, sono opera di artisti anonimi legati alla Scuola di miniatura beneventana, realizzati nel secondo quarto del IX secolo. Gli affreschi si trovano nel complesso archeologico di San Vincenzo Minore, nella cripta del vescovo Epifanio.\nStoria.\nIl ciclo rappresenta uno dei pi\u00f9 importanti dell'Alto Medioevo europeo; una importanza che non deriva dal loro particolare carattere artistico, ma anche soprattutto dal fatto di avere la capacit\u00e0 di riassumere, in uno spazio fisico limitato il complesso articolato universo della cultura religiosa dell'epoca longobarda.Si \u00e8 discusso molto sulle specificit\u00e0 stilistiche delle pitture della cripta di Epifanio, e sicuramente ulteriore contributo di ricerca servir\u00e0 ad evidenziare i possibili riferimenti alle altre analoghe opere, collocate in Italia e in Europa.\nIl trionfo dell'ortodossia a Bisanzio nell'843 in effetti comport\u00f2 immediatamente, dopo il periodo delle persecuzioni iconoclaste, un'accettazione di una concezione che solo un regime coercitivo come quello di Leone III Isaurico aveva potuto tentare di estirpare anche dalla cultura popolare. Prima di Leone era accettata nel mondo cristiano la liceit\u00e0 delle figurazioni dei personaggi biblici, dei santi, di Cristo in trono, della Madonna in gloria tra gli Angeli. Il fine non era quello di riprodurre esteticamente i vertici dell'arte classica romana, ma si concentrava il significato sulle scene rappresentate. Un caso significativo di ciclo longobardo lo si pu\u00f2 ritrovare nel ciclo degli affreschi di Saint Germain ad Auxerre in Borgogna, dove la rappresentazione della lapidazione di Santo Stefano \u00e8 eseguita in stile diverso da quello dell'area volturnense, sebbene l'ambiente culturale in ambedue i casi, fosse direttamente condizionato dalla politica carolingia.\nAl contrario sono di interesse alcune analogie con le pitture murali della cripta del \"Peccato Originale\" a Matera, specialmente nella trattazione dei motivi floreali, che risultano eseguiti in maniera idonea a quelli di San Vincenzo. La disputa sulla questione stilistica degli affreschi ha determinato la formazione di schieramenti di critici.\nIl primo a occuparsi degli affreschi fu Oderisio Piscicelli-Taeggi, monaco di Montecassino, che nel 1885 effettu\u00f2 una ricognizione nella cripta. Il Bertaux nel 1903 aveva tentato di attribuire al fenomeno artistico delle due abbazie di Montecassino e San Vincenzo un carattere unitario, definendo l'esistenza di una scuola benedettina, e ritrovano nelle pitture di Epifanio le premesse di uno stile che arriver\u00e0 ai massimi livelli due secoli pi\u00f9 tardi con l'abate cassinese Desiderio (1057-86). Anche P. Toesca studi\u00f2 le pitture, nonostante le cattive condizioni ai primi del Novecento, egli intu\u00ec un filo conduttore tra le esperienze artistiche sviluppate da esecutori siriaci ed evangelari o reliquiari, le pitture dell'area pi\u00f9 direttamente gravitante attorno Bisanzio, e le raffigurazioni di San Vincenzo; tuttavia evidenziava la profonda novit\u00e0 di queste ultime, nella straordinaria plasticit\u00e0 delle figure, che sicuramente a quelle statiche bizantine, gli apparvero singolari per la libert\u00e0 del disegno, l'ampiezza delle forme non ristrette e forzate in opera di imitatore, il modo nel quale \u00e8 determinato lo spazio delle scene.\n\u00c8 stata notata l'originalit\u00e0 della tradizione pittorica medievale delle rappresentazioni floreali, in tutto simili a quelle di San Vincenzo, ad eccezione di quelle materane, mentre al contrario esiste una gran quantit\u00e0 di ambientazioni scenografiche simili a quelle della cripta di Epifanio, Si tratta di raffigurazioni in un campo di papaveri, che si sviluppa senza soluzione di continuit\u00e0, a collegare tutte le scene rappresentate nell'ambiente sotterraneo, con il preciso intento di simboleggiare una dimensione spaziale extra-terrena paradisiaca, di chiara derivazione orientale.\nSi pensa che questo influsso orientale in San Vincenzo avvenne con Ambrogio Autperto, disceso dalla Gallia nell'VIII secolo: il simbolo del papavero discenderebbe dal rito greco dei Misteri Eleusini per il culto di Demetra, a rappresentare la morte prima della nascita, e dunque un ciclo di rinascita, che nel cristianesimo fu interpretato con la Resurrezione. Lo stesso vale per la rappresentazione di 4 simboli del Tetramorfo degli Evangelisti, l'aquila (San Giovanni), l'angelo (San Matteo), il leone (San Marco), il bue (San Luca), l'Agnus Dei (Cristo).\nDescrizione.\nAffreschi.\nDifficile \u00e8 il punto di inizio della lettura del ciclo, pare che all'epoca l'intento del pittore fosse l'individuazione del metodo globale che permetteva di cogliere i veri significati delle scene, mediante la visione complessiva della narrazione intera. La cripta in realt\u00e0 era una piccola chiesetta, come si legge dal \"Chronicon Vulturnense\", dedicata a Santa Maria in Insula, voluta dall'abate e vescovo Epifanio, che govern\u00f2 San Vincenzo dall'824 all'842. All'epoca il nucleo centrale del complesso era l'area archeologica della basilica di San Vincenzo Maggiore, poi pi\u00f9 tardi fu eretta l' \"abbazia nuova\", quella che ancora oggi \u00e8 in piedi.\nLa chiesetta era formata da un corpo rialzato, a pianta rettangolare, che si concludeva nella parte di fondo con un alto presbiterio a forma triangolare, dove stava l'altare. Il pavimento oggi scomparso, si sviluppava su un livello parzialmente interrato, ed era collegato con la zona seminterrata della chiesa di San Vincenzo Maggiore, dove sta il refettorio. La chiesa all'epoca dell'abate Epifanio era stata trasformata in palazzetto dell'abate, ma le pitture murarie si conservarono.\nIl ciclo diventa lacunoso quando raggiunge la zona che anticipava il grande refettorio, e attraverso la quale dovevano passare i religiosi. L'ambulacro, insinuandosi tra gli altri edifici di cui non ancora \u00e8 stato effettuato lo scavo, dal refettorio raggiungeva la parte inferiore della grande chiesa di San Vincenzo, che poteva essere attraversata mediante un camminamento molto largo, che sbucava dalla parte opposta sulla facciata laterale meridionale. La pianta della cripta si caratterizza per essere formata da un corpo trasversale in forma rettangolare, che costituisce un anomalo transetto, su cui nella zona centrale, si innesta una pronunciata cavit\u00e0 absidale, e dall'altra una rientranza rettangolare di modesta profondit\u00e0, che contiene una finestrella da cui si pu\u00f2 osservare la profondit\u00e0. La luce simbolicamente viene a colpire l'Angelo al centro, nello stesso tempo crea una fasci verso il Cristo centrale dell'affresco.\nSull'impianto absidale si imposta una pseudo-cupola che si raccorda alla parte inferiore senza soluzione di continuit\u00e0. Appena superata la porta in alto rimangono deboli tracce della figura il cui volto \u00e8 scomparso, che stende la mano sinistra ad un personaggio posto sullo stipite di destra, ad un livello pi\u00f9 basso, che \u00e8 ritratto nell'atto di ricevere un libro. Sembrerebbe essere un'anticipazione del Ciclo dell'Apocalisse di Giovanni, con la figura del Cristo assiso in trono, che consegna a Giovanni apostolo la \"Verit\u00e0\", rappresentata da un libro chiuso. Attorno vi sono Le Sei Sante Vergini, che formano una teoria con i Martiri.\nSulla stessa parete lunga, opposta all'abside, sono rappresentate le scene del martirio di San Lorenzo e Santo Stefano, una nicchia accoglie la figura di un monaco con le braccia allargate nell'atto di pregare. Nella parte absidale sulle pareti rettilinee, si vedono i quattro Arcangeli posti in maniera da fronteggiarsi a coppie, nella parte curva, racchiuso in un nimbo circolare, \u00e8 posto un quinto Arcangelo, nel catino della cupola \u00e8 raffigurata la Vergine Regina degli Angeli, assisa nella sfera celeste.\nSulla parete rettilinea opposto all'abside vi \u00e8 la sequenza di immagini che rappresentano \"L'Annunciazione - Maria e Giuseppe nella scena della Nativit\u00e0 - Il Bambino nella mangiatoia - Il lavaggio del Bambino nel calice - Crocifissione con Epifanio e la Gerusalemme dolente - L'Angelo che scoperchia il Sepolcro di Cristo\".\nNella nicchia sottostante il Sepolcro vi \u00e8 la raffigurazione di Cristo risorto insieme ai santi Lorenzo e Stefano.\nViene scelto il repertorio di immagini dell'Apocalisse perch\u00e9 all'epoca di Epifanio, vi erano varie interpretazioni di significati simbolici, da parte di Ambrogio Autperto.\nParete 1\n1) Sante Vergini, 2) Cristo come Angelo giudicatore, 3) Valeriano, 4) San Lorenzo, 5) Angelo, 6 Esecutori, 7) Santo Stefano, 8) Anima di Epifanio, 9) Papaveri, 10) Aquila, 11) Lastre tombali\nParete 2\n1) Luce, 2 Salom\u00e8 e Zelomi, 3) Fenestrella confessionis, 4) Annunciazione, 5) Santo Vergini, 6) 4 Arcangeli, 7) Papaveri\nParete 3\n1) Maria Regina degli Angeli, 2) San Vincenzo, 3) Maria dell'Annunciazione, 4) Arcangelo Gabriele, 5) Cristo in Croce, 6) Maria, 7) Giovanni evangelista, 8) Epifanio, 9) Gerusalemme dolente, 10) Cristo Risorto, 11) San Lorenzo e il martirio, 12) Martirio di Santo Stefano, 13) Angelo del Sepolcro, 14) Le Pie Donne.\nParete 4\n1) Arcangeli, 2) Papaveri, 3) Maria, 4) San Giuseppe\nI tre elementi significativi della miniatura sono la Mano dell'Eterno Padre, che esce dalla luce, San Giovanni evangelista dormiente, che riceve la rivelazione dell'Apocalisse, l'Angelo che regge l'Asta a Sigillo del Dio vivente. I tre elementi analoghi sono nella cripta: la Mano dell'Eterno p collegata nell'archivolto della fonte di luce prevalente dell'ambiente, dalla parte opposta l'ingresso; l'angelo col Sigillo si trova al centro del catino absidale, San Giovanni va riconosciuto nel brandello di pittura posto sull'archivolto d'ingresso, nell'atto di ricevere il Libro dell'Apocalisse.\nL luce dell'esterno, nella cripta assume l'aspetto della Luce Divina attraverso la Mano dell'Eterno, diventa poi Cristo che regge il libro della Verit\u00e0 da dare a San Giovanni, e infine Cristo che consegna la Verit\u00e0 a San Giovanni, sull'archivolto dell'ingresso. Sul piano strettamente figurativo, la linea della luce \u00e8 bene individuata nella parte alta della volta del braccio trasversale, perch\u00e9 evidenziata dal fascione luminoso limitato a motivi rettilinei, che contengono una linea spezzata, che forma una teoria di triangoli contigui, come i bordi di un tappeto. \nQuanto al motivo della Mano dell'Eterno, \u00e8 presente anche nella chiesa abbazia di Santa Maria di Canneto a Roccavivara (CB); una mano benedicente alla greca risulta essere elemento autonomo nell'ambito di una composizione , di cui si sono persi gli altri particolari; assolutamente significativo \u00e8 un frammento del IX secolo venuto alla luce nell'area di San Vincenzo Maggiore nel 1994. Si tratta di un bassorilievo che contiene una raffigurazione stilizzata di un Agnus Dei, con a lato una singolare rappresentazione dell'Eterno, risolta con il simbolo numerico matematico dell'infinito, ripetuto quattro volte sui bracci della croce, che si congiunge con la Mano distesa.\nSant'Anastasia e le Sei Martiri.\nDa una parte vi sono le Martiri, originariamente in numero di sei ora di cinque, della sesta sopravvive l'aureola, sono rappresentate in una teoria di donne aventi lo stesso atteggiamento e posizione complessiva, che deriva da esempi precedenti, sicuramente collegabili al corteo di sante della basilica di Sant'Apollinare Nuovo a Ravenna. In ambedue le rappresentazioni, le figure femminili sono abbigliate con ricche dalmatiche di vari colori. Una semplice fascia tiene fermo sulla testa un lungo velo, che nella parte destra scende indietro la spalla, per comparire poi sull'avambraccio, tenuto piegato e nella parte sinistra passa sulla parte anteriore della spalla per coprire la mano che regge una corona impreziosita da perle.\nChiara allegoria del martirio, quando al simbolo della corona viene associato quello della vittoria, nel cristianesimo, pur essendo derivata dalle consuetudini circensi della tradizione pagana, a rappresentare il premio dell'Eterno. Il volto delle sante, arricchito da orecchini penduli circolari, \u00e8 inquadrato in una grande aureola dorata, che mette in evidenza le palmette infilate nei capelli, e contribuisce ad accentuare il distacco delle immagini dal fondo di parete, colorato da varie tonalit\u00e0 di azzurro a fasce orizzontali. Ulteriore certezza sul legame tra i mosaici ravennati e la raffigurazione di San Vincenzo al Volturno, ci viene anche dal riconoscimento di ambedue i casi dalla presenza di Sant'Anastasia, come si ricava dalla scritta che ancora sopravviveva all'epoca dell'analisi del Toesca, nel primo Novecento, su una delle figure laterali \"SCA ANASTASIA\".\nLa raffigurazione coincide con quella della tradizione: Sant'Anastasia di Sirmio raffigurata con le tre sorelle, Agape, Chionia, e Irene, che portano un'anfora.\nIl martirio di San Lorenzo e Santo Stefano.\nSulla stessa parete, ma dalla parte opposta dell'abside, sono disposte in un solo scenario le vicende del martirio dei santi Lorenzo e Stefano. Anche se i due santi furono martirizzati in luoghi e tempi differenti, il primo a Roma nel 258 e il secondo a Gerusalemme, poco dopo il 33 d.C., il contesto in cui si svolgono i due sacrifici \u00e8 il palazzo romano dell'imperatore Valeriano, i cui elementi architettonici si riconducono a una terna di paraste, dalle quali si staccano architravi poggianti su capitelli, vagamente ionici, di colonne circolari.\nLa poco credibile resa prospettica dell'edificio, che serve a illudere l'osservatore, quasi si tratti di elementi di sostegno di una volta a botte di quella parte della cripta, in qualche modo ricorda una composizione architettonica che si ritrova anche in due salteri di area macedone del IX-X secolo, dove sono rappresentate due versioni dell'unzione di Davide.\nParticolare \u00e8 la decorazione murale degli elementi di aggetto, costituita da spirali fitomorfiche terminate da turgidi boccioli, derivate dalla tradizione classica romana. Nella scena del martirio di San Lorenzo il santo \u00e8 nudo, con le mani legate, steso supino su una graticola mentre due carnefici, dalla parte dei piedi, lo tengono fermo con lunghe fiocine a due punte. Al di sopra della testa del santo sopravvivono alcune lettere dell'originale SCS LAURENTIUS. Appare evidente il riferimento iconografico alla \"Passio\" di San Lorenzo del Martirologio di Adone, dove si legge che gli aguzzini agivano con dei lunghi ferri. Nella parte opposta sulla sinistra, un terzo carnefice, anch'esso come gli altri vestito da una tunichetta a mezza gamba, e calzato con stivaletti di cuoio, volge le spalle al fuoco della graticola come per ripararsi dal calore, trattenendo la fune con la quale \u00e8 legato il martire. In lato a sinistra c'\u00e8 la figura incombente dell'imperatore Valeriano, che seduto su un cuscino di velluto di un ricco trono ornato da perle e pietre preziose, si piega in avanti, come a ribadire l'ordine di morte dato ai carnefici. Al centro della scena c'\u00e8 un angelo piombante, dalle ali multicolori e la lunga tunica, scende a testa in gi\u00f9 per soccorrere spiritualmente Lorenzo.\nSull'altra parte della scena c'\u00e8 la rappresentazione della morte di Santo Stefano a Gerusalemme, egli \u00e8 sacrificato con la lapidazione da un gruppo di uomini, di cui sono visibili solamente due alla destra. Della figura di Stefano rimane la parte superiore, comunque sufficiente a capire la scena, era inginocchiato con le braccia sollevate al cielo, mentre veniva lapidato. Gli assassini hanno tuniche pi\u00f9 corte di quelle dei carnefici di San Lorenzo, hanno ambedue un ampio mantello rigirato all'indietro, e appuntato sulla spalla destra con un fermaglio circolare.\nIn questo caso la scena fa riferimento agli \"Atti degli Apostoli\", c'\u00e8 precisione nel dipingere il rossore del sangue nelle pietre che colpiscono il santo. La scena mostra anche una sensazione di turbinio delle vesti, poich\u00e9 la parete si trova vicino alle finestre della cappella, le vesti dei carnefici sembrano agitate dal vento, nel tentativo di rendere la scena come una istantanea che prende vita, influenzata dagli agenti naturali provenienti dalla finestra.\nGli Arcangeli.\nQuesta parte dell'ambiente sotterraneo rappresenta certamente il punto di riferimento significativo di tutte le pitture, ed \u00e8 in qualche modo la chiave di lettura non solo per interpretare le figurazioni che compaiono al suo intorno, ma che per immaginare quali fossero i temi iconografici trattati all'esterno, nelle altre chiese del monastero, e in particolare nella basilica di San Vincenzo Maggiore. La parte absidale della cripta costituisce una sorta di volume autonomo. La composizione architettonica e il contrasto tra l'immobilit\u00e0 delle figure nell'abside, e l'agitazione di quelle sul braccio lungo, rappresentano gli elementi fisici di un contesto che rivela, continuando la lettura di quella parte dell'Apocalisse, che anticipa l'apertura del settimo sigillo.\nL'impianto planimetrico \u00e8 pressoch\u00e9 quadrato, con uno sfondamento semicircolare nelle parete centrale; al volume cubico che ne risulta spazialmente, si sovrappone una pseudo calotta in forme plastiche, dai caratteri rozzi. Sulle due pareti rettilinee si fronteggiano le quattro figure di arcangeli simili tra di loro, ritratte in atteggiamento immobile. Solo del primo a sinistra, San Raffaele, si riconosce il nome dall'iscrizione, gli altri sono Michele, Gabriele e Uriele. La posizione statica \u00e8 accentuata dalla flessit\u00e0 delle grandi ali efficacemente rappresentate con un piumaggio a sei fasce multicolori, che vanno da quelle pi\u00f9 esterne a tonalit\u00e0 rossa, poi al bianco, al giallo, e le varie gradazioni d'azzurro. Grandi aureole azzurre contornano un viso imberbe che non accenna alcuna espressione. Sulla spalla sinistra della corta tunica bianca scende un mantello rosso, rigirato all'indietro e fermato sull'altra spalla con una borchia arricchita da un giro di perle. La parte bassa della tunica \u00e8 orlata con una fascia dorata che mette in evidenza gli stivaletti rossi. Ognuno di questi angeli regge con la mano sinistra una sfera celeste che racchiude una stella a otto punte, mentre il braccio destro \u00e8 piegato in modo che la mano poggi sul ventre. I loro piedi stanno su un piano orizzontale, la cui prospettiva \u00e8 determinata da fasce orizzontali a varie sfumature di ocra, sulle quali emerge una serie di papaveracee rosse estremamente stilizzate.\nUna cornice continua che delimita in basso la figurazione, e il taglio netto del piano inclinato con il fondale azzurro, determina una condizione ottica tale per cui gli arcangeli sembrano posti su un basamento a ferro di cavallo, che racchiude al suo interno l'osservatore e si apre prospetticamente, a 360\u00b0, su uno spazio siderale privo degli elementi di ingombro, cio\u00e8 le montagne, che normalmente caratterizzano il paesaggio terrestre dello scenario.\nL'Arcangelo a immagine di Cristo\nLa condizione spaziale delle fasciature soprastanti \u00e8 esaltata dalle figure alate, all'interno delle quali si delinea la sfera centrale con i cerchi concentrici, entro cui \u00e8 assisa la Madonna Regina degli Angeli. Gli arcangeli si sostituiscono alle montagne sulle loro spalle, va a gravare la sfera celeste. La nicchia absidale costituisce una dilatazione spaziale che si aggiunge allo spazio interno, ad evidenziare che la figura in esso contenuta, un quinto arcangelo, rappresenta qualcosa di diverso. Questo reca nella mano destra un'asta, chiaro simbolo del potere, con una croce al vertice, che richiama al sigillo del Dio vivente, come racconta Giovanni nell'Apocalisse, che servir\u00e0 per segnare i figli di Israele un attimo prima della devastazione universale. In basso si trova una figura inginocchiata, un monaco con delle lettere in epigrafe ...D...EPIS...D.\nSi pensa possa trattarsi di un monaco, ossia Epifanio abate, che nel riconoscere l'Angelo Vendicatore nella figura di Cristo, implicitamente fa riferimento all'interpretazione autpertiana di quella dell'Apocalisse.\nLa sfera celeste e la Madonna Regina degli Angeli.\nLa Madonna campeggia al centro della pseudo cupola, all'interno della calotta azzurra contornata da due fasce, una rossa e l'altra azzurrina, trapuntate di stelle, con la scritta verticale alla sua sinistra SCA MARIA. Ritratta in atteggiamento regale, la Madonna \u00e8 seduta su un cuscino di porpora sopra un trono, che come il poggiapiedi \u00e8 ornato da perle preziose. Il viso inquadrato da una grande aureola dorata, \u00e8 danneggiato dal tempo, si riconoscono gli orecchini penduli e una ricercata acconciatura dei capelli, raccolti in un velo che scende sulle spalle. La Madonna \u00e8 vestita con una grande dalmatica rossa con larga orlatura dorata, che nella parte centrale forma un clavo. Dalle larghe maniche bianche spuntano gli avambracci fasciati dalla stoffa preziosa della tunica ocra, che spunta anche sulla parte bassa della veste, a coprire parte dei piedi calzati da pantofole regali, arricchite da fili di perle. La mano destra \u00e8 aperta con le dita allargate, e il palmo rivolto verso l'osservatore nell'atto di benedire, mentre con la sinistra regge un libro aperto poggiato sulle gambe, le cui pagine riportano a grandi lettere la scritta BEATAM ME DICENT (\"Mi chiamino Beata\").\nNella posizione della mano destra, nella scritta del libro e nell'atteggiamento regale, va cercata la chiave di lettura della composizione e si possono desumere i significati della sua presenza nella sfera celeste. L'evangelista Luca riferisce dell'incontro tra Maria ed Elisabetta, in cui la Madre di Dio dice \"Ecce enim ex hoc beatam me dicent omnes generationes\". Qui per\u00f2 la Madonna non appare incinta, la frase serve ad evocare un rapporto che \u00e8 significativo per la sostanza, non per l'aspetto cronologico dell'incarnazione del Verbo. Il tema \u00e8 prettamente quello dell'Assunzione terrena di Maria al cielo, come Regina degli Angeli. Il motivo della sfera celeste intende sottolineare la spirale senza fine che parte dalla rappresentazione della Terra che, priva di montagne, vaga in uno spazio siderale sorretto dalla staticit\u00e0 dei quattro Arcangeli posti su quattro punti cardinali; al centro della calotta celeste la Madonna Regina sprigiona un potere su tutto l'Universo e quindi anche sul quinto Arcangelo, che per il fatto di reggere il sigillo, rappresenta suo Figlio, a sua volta questo Arcangelo ha il potere sui quattro sottostanti, che reggono in una sfera le stelle cadute, per impedire la formazione dei venti, e prepararsi all'apertura del Settimo Sigillo.\nCristo dell'Apocalisse.\nNel braccio lungo opposto all'altro, c'\u00e8 il ciclo delle \"Storie di Ges\u00f9 e Maria\". Al centro della volta in alto sopravvivono frammenti del Cristo dell'Apocalisse. I colori superstiti il giallo e l'ocra, insieme alle incisioni delle punte dei compassi usati dal pittore, aiutano a ricostruire l'immagine originale: il Cristo \u00e8 seduto su una grande sfera, con i piedi che poggiano su una seconda pi\u00f9 piccola, che si incastra nella parte bassa. La lunga tunica sembra trattenuta sulle ginocchia dalla mano sinistra, che doveva reggere un libro aperto rivolto verso l'osservatore, il libro della Rivelazione, mentre poco rimane della mano destra che doveva benedire l'osservatore. Della testa del Cristo rimangono solo i lunghi capelli raccolti sulla nuca, che scendono sin sulle spalle, grande \u00e8 l'aureola dorata che cinge la testa, \u00e8 crucisegnata, e contornata da una fascia pi\u00f9 chiara. La posizione sta a significare la differenza delle due nature quella divina, e quella umana, la prima \u00e8 simboleggiata dall'essere posto nella luce di Dio, cio\u00e8 verso la finestra della cappella, quella umana \u00e8 sottolineata dall'essere posto sull'asse trasversale, tra la Madre Regina assisa nella sfera, e la Madre spaventata all'arrivo dell'Arcangelo Gabriele nella scena dell'Annunciazione.\nAnnunciazione.\nProprio di fronte alla cavit\u00e0 dell'abside, in asse con il braccio corto della cripta, si trova l'affresco, dove si trova una piccola finestra. Sulla destra c'\u00e8 la Madonna che appare sbigottita per l'arrivo improvviso dell'Arcangelo Gabriele, anche in questo caso \u00e8 ritratta in abiti regali, in piedi davanti a un trono, riccamente decorato da perle preziose. Non si vedono i piedi, ma la posizione fa intuire che sia appena scesa dal suppedaneo e con la mano sinistra, che regge ancora due fuselli di un arcolaio, cerchi di appoggiarsi al cuscino purpureo. Dalla ricca dalmatica rossa, impreziosita da fasce dorate, escono le maniche di una bianca tunica stretta ai polsi da manipoli dorati.La mano sinistra \u00e8 aperta, con il palmo rivolto verso Gabriele, quasi a difendersi dall'arrivo, e quello che rimane del volto, racchiuso da una grande aureola, lascia intuire l'atteggiamento di sorpresa. L'Arcangelo, dall'altra parte della finestrella, accanto ad una colonna tortile, che rappresenta un particolare dell'interno della casa di Maria, \u00e8 rappresentato con una resa molto particolare, tra le meglio riuscite del ciclo della cripta: egli \u00e8 ritratto nel momento in cui terminata la planata, si sta ponendo in posizione verticale.\nTenendo presente il movimento dell'angelo che scende a dare sollievo a San Lorenzo sulla graticola, osservando l'andamento circolare delle pieghe dei veli della tunica, egli comp\u00ec un atterraggio piombando a testa in gi\u00f9, cos\u00ec come nella scena dell'Annunciazione: la dinamica \u00e8 sottolineata dall'inarcamento che complessivamente formano le gambe, il busto, le ali che sono ritratte nel momento in cui non hanno pi\u00f9 la necessit\u00e0 di contrapporsi all'aria, e si stanno rinchiudendo su s\u00e9 stessa. Veli aerei di colore ocra coprono una tunica bianca di cui si vede la manica del braccio rivolto verso la Madonna.\nNativit\u00e0.\nA sinistra dell'Annunciazione, vi \u00e8 la rappresentazione della Madonna distesa su un letto, con accanto un personaggio, riconosciuto come San Giuseppe, secondo altri sarebbe il profeta IsaiaLa pittura \u00e8 rovinata, ma si riconosce Maria avvolta nel mantello rosso, dal quale escono i piedi, che le copre anche il capo evidenziato dall'aureola. La Madonna \u00e8 ritratta in una falsa prospettiva, allungata su un voluminoso giaciglio bianco, caratterizzato da fasce rosse parallele e decorate con ricami e puntini bianchi che richiamano le stelle della calotta absidale. Al di sopra della testa si leggono i monogrammi in lettere greche \u0397 \u039c (HAGHIA MARIA) riferiti alla santit\u00e0 della Madonna.\nUna grande fascia bianca curvilinea costituisce una cornice alla figura sullo sfondo azzurro della parete, quasi a formare un involucro che squarcia il fondale. L'altro personaggio \u00e8 ritratto con le gambe accavallate, seduto su uno sgabello esagonale; un mantello ocra copre una tunica bianca ed una grande aureola circonda il capo; si tratta di un uomo anziano, ed \u00e8 rappresentato in posizione pensosa, con la mano destra che sostiene la testa e la sinistra indica Maria. In molte raffigurazioni bizantine, la Nativit\u00e0 \u00e8 rappresentata con l'immagine della Madonna distesa su un letto e il Bambino accanto. Esempi sono simili nella chiesa di Tokali Vecchia in Cappadocia, con il Bambino rappresentato nella stesa scena, anche se in San Vincenzo il Bambino \u00e8 posto su un altro riquadro.\nQui le levatrici lavano Cristo bambino nel calice. Le ipotesi che attribuiscono la figura del vecchio a San Giuseppe sono date dagli affreschi di Ocredi in Macedonia, cos\u00ec come i successivi cicli della Nativit\u00e0 presenti a Santa Sofia di Benevento, della Vergine di Pestani, di San Clemente Piccolo, si hanno sempre le stesse scene della Madonna distesa sul giaciglio, e accanto la figura pensosa di San Giuseppe. La scena del Bambino lavato nel calice \u00e8 tratta dai \"Vangeli apocrifi\", Cristo si trova tra le levatrici Salome e Zelomi, la vasca \u00e8 molto grande, a forma di calice, quella di destra \u00e8 in piedi e sta versando acqua con un'anfora, mentre quella di sinistra \u00e8 seduta su uno scranno e sta lavando il Cristo, il cui capo \u00e8 contornato da un'aureola segnata da una croce, che reca i monogrammi alla greca IHS e XRS, il Bambino \u00e8 in posizione centrale, retta con il braccio destro piegato, quasi a voler benedire l'osservatore, e la mano sinistra poggiata sull'orlo della vasca.\nIl grande calice ha un gambo terminante con una sfera su cui poggia la calotta della coppa decorata a palme lunghe in basso, e palmette sovrapposte lungo il bordo superiore dal quale pendono due anelli. La scena \u00e8 ripresa dal \"Vangello delle pseudo Matteo\" (13:3), dove si racconta del parto di Maria con due levatrici, la prima Zelomi verific\u00f2 la verginit\u00e0 della Madonna al momento del concepimento, la seconda Salome non volle credere al prodigio e perse l'uso di una mano. La critica ha riscontrato analogie di questa raffigurazione del Cristo lavato nel calice con gli affreschi di Santa Caterina del Sinai. Soprattutto la figura del calice assume un valore profetico, cio\u00e8 quello bevuto dal Ges\u00f9 nell'ultima Cena.\nMadonna Regina col Bambino.\nDopo la scena del Bagno del Bambino nel calice, c'\u00e8 la figura della Madonna assisa sul trono col Bambino, l'immagine si staglia su un fondo ovale, costituito da una fascia rossa di stelle simile a quella della sfera celeste della Madonna tra gli Angeli; la testa della Madonna qui con la grande aureola si sovrappone alla circonferenza della sfera, la Madonna \u00e8 ritratta con un sontuoso abito regale impreziosito da ricche applicazioni dorate e cerchi concentrici, nella parte bassa della dalmatica, si concludono con un orlo a fasce dorate, alternate a fili di perle, con chiaro richiamo ai costumi bizantini. I capelli sono raccolto in un'alta corona dorata e trapuntata di perle, evidenziano gli orecchini penduli del tipo orientale; il Bambino \u00e8 seduto con un'aureola a croce, in atteggiamento benedicente, e un rotolo nella mano sinistra, racchiuso in un secondo clipeo ovale, sorretto dalla Madonna che lo poggia sulle gambe.\nAi piedi della Madonna a sinistra compare la figura inginocchiata di un monaco orante, vestito di una tunica chiara, pi\u00f9 in basso a destra sopravvivono i volti di due santi, forse realizzati pi\u00f9 tardi, quello di destra ha il copricapo tronco conico, decorato con pietre preziose, dal quale esce una capigliatura rossiccia, di quello centrale si vede parte del capo con i capelli bianchi. Il personaggio centrale, da alcune foto storiche, era rappresentato con la mano destra benedicente alla greca, e la sinistra volta sul petto, a reggere un volume; sulla destra c'era un terzo personaggio, oggi scomparso con i restauri, e aveva la mano destra aperta con il palmo rivolto a benedire l'osservatore, e aveva un libro stretto sulla sinistra.\nI personaggi di sinistra potrebbero essere degli abati del monastero, quello di destra sarebbe un componente della famiglia imperiale, il libro tenuto a sinistra di norma rappresenta la Regola del monastero, ossia di San Benedetto di Norcia. L'immagine della Madonna \u00e8 tratta da un modello tradizionale bizantino, che pure essendo seduto sul trono, veste abiti della tradizione popolare, come le icone del Sinai, le icone copte d'Egitto.\nCrocifissione ed Epifanio.\nDall'altra parte della parete che fronteggia l'abside degli Arcangeli, v'\u00e8 la scena della Crocifissione: la composizione \u00e8 simmetrica, i bracci della croce sono allargati assai, in maniera da fare da fondale all'immagine di Cristo che appare essere disteso sul legno. Le mani dalle lunghe dita non sembrano sopportare il peso del corpo, e conseguentemente le braccia sono allineate con la traversa orizzontale dei bracci della croce, non vi \u00e8 alcune plasticit\u00e0 e resa anatomica della figura.\nIl capo del Cristo \u00e8 lievemente inclinato, i lunghi capelli sono divisi da una scriminatura centrale, scivolano sulla spalla sinistra; del volto si riconoscono gli occhi socchiusi, e una rada barba. L'aureola \u00e8 fortemente evidenziata da una cornice scura, \u00e8 segnata dalla croce, sul piccolo braccio di sinistra sopravvive una \u03a9; il perizoma rossiccio \u00e8 costituito da un grande panno annodato sull'anca sinistra che scende sino a coprire il ginocchio destro. I piedi divaricati non hanno alcun appoggio, sul vertice della croce una tavola trasversale reca la scritta JHESUS CHRISTUS REX JUDEORUM.\nA sinistra e a destra della croce, sopra i bracci, sono rappresentati il sole oscurato e la luna che appare di conseguenza per l'eclissi, in sintonia con la narrazione del Vangelo di Marco (15:33). Sotto i bracci si trovano le figure dolenti della Madonna e di Giovanni apostolo, vi \u00e8 la scritta orizzontale divisa dalla croce MULIER ECCE FILIUS TUUS, FILIUS ECCE MATER TUA (Giovanni 19:26).\nLa Madonna \u00e8 ricoperta dal maphorion rosso, comprese le mani rivolte al Figlio, un ampio pallio pieghettato copre la tunica e il laticlavio dorato di San Giovanni, che si porta la mano destra al viso in segno di disperazione, mentre regge con la sinistra il rotolo del suo Vangelo.\nQuanto alla raffigurazione dell'abate Epifanio, sulla sinistra della croce ai piedi, egli \u00e8 reso riconoscibile dell'iscrizione DOM EPIPHANIUS ABB (Signor Epifanio abate); il personaggio sembra anziano per la barba e i capelli bianchi, la vistosa tonsura e la casula rossa che copre la sua tunica bianca confermano la sua posizione presbiteriale nell'ambito dell'organizzazione monastica, e il vistoso nimbo rettangolare che inquadra il suo capo attesta che egli fosse in vita durante la realizzazione del ritratto nella cripta. Epifanio \u00e8 raffigurato in posizione inginocchiata con le mani poste in omaggio reverenziale verso la scena della Crocifissione, il terreno \u00e8 caratterizzato dalla presenza di papaveracee in tutto simili alle altre della cripta.\nLa critica ha evidenziato somiglianze tra questa scena di Crocifissione e quella di Santa Maria Antiqua a Roma, anche se qua a San Vincenzo il Cristo non \u00e8 rivestito dal colobium, ambedue le scene sono di ispirazione orientale, ma quella molisana \u00e8 caratterizzata da una maggiore espressivit\u00e0 dei volti.\nGerusalemme dolente e Cristo risorto.\nIn alto a sinistra della Crocifissione, c'\u00e8 la figura di una donna seduta con il viso appoggiato sulla guancia della mano sinistra, mentre con la destra si rivolge a Cristo, lunghi capelli sciolti scendono dal suo viso su cui poggia una grande corona che simboleggia una cinta muraria. L'epigrafe HIERUSALEM sottolinea che si tratti della personificazione di Gerusalemme, che piange sulle sue sventure dopo la profezia della sua distruzione pronunciata da Ges\u00f9 nella domenica della Palme (Luca, 19:41, 44). L'immagine tuttavia, per la sua posizione nella nicchia dove appare la figura del Cristo Risorto con l'aureola e i monogrammi dell' A e \u03a9, richiama anche la Gerusalemme Celeste di Giovanni evangelista, che la vede scendere dal cielo da presso Dio, come una sposa abbigliata per il suo sposo, cio\u00e8 Ges\u00f9.\nSulla sinistra di Gerusalemme dolente, la scena finale \u00e8 quella delle Marie al sepolcro, sulla destra un angelo con le ali variopinte, come gli altri della cripta, \u00e8 pronto ad alzarsi in volo mentre sta annunciando alle due donne la Resurrezione. Con la mano sinistra regge una lunga asta mentre con al destra indica il sepolcro alle sue spalle. Una strana cornice della tomba, su cui si legge SEPULCRUM DNI si apre nella parte centrale con riquadro rettangolare, attraverso il quale si vede il sudario abbandonato. Sulla sinistra, avvolte in abito marrone, ci sono Maria di Magdala e Maria madre di Giacomo che recano i vasi con gli unguenti che dovevano servire per imbalsamare Ges\u00f9. A destra dell'Angelo si apre una piccola nicchia, con l'immagine di Cristo risorto con l'aureola segnata dalla croce, sulla quale si trovavano i due monogrammi greci; ha una tunica ocra sulla quale scende il mantello azzurro, e benedice alla greca mentre regge con la mano sinistra un volume aperto, che reca le lettere latine EGO SUM DS ABRAHA (Io sono il Signore di Abramo). Sulla destra rimangono le lettere JHS. A sinistra e a destra ci sono due figure molto simili tra di loro, ossia Santo Stefano e San Lorenzo, come attesta l'epigrafe che dice SCS LAURENTIUS: essi sono vestiti di tuniche candide, reggono un volume che significativamente rappresenta l'accettazione della Verit\u00e0, tramandata dalle Sacre Scritture. La presenza di queste immagini all'interno della nicchia e l'esistenza di un ripiano sottostante, fa capire che davanti ad esse si accendessero dei lumi, cosa voluta per esaltare la magnificenza e l'importanza della scena della Resurrezione."}
{"id": "2036683", "revid": "124123", "url": "https://it.wikipedia.org/wiki?curid=2036683", "title": "Morti nel 413 a.C.", "text": ""}
{"id": "2036685", "revid": "124123", "url": "https://it.wikipedia.org/wiki?curid=2036685", "title": "Morti nel 407 a.C.", "text": ""}
{"id": "2036687", "revid": "775372", "url": "https://it.wikipedia.org/wiki?curid=2036687", "title": "Imamato del Caucaso", "text": "L'Imamato del Caucaso (in arabo: \u0625\u0650\u0645\u0627\u0645\u0629 \u0642\u0641\u0642\u0627\u0632, in russo: \u041a\u0430\u0432\u043a\u0430\u0437\u0441\u043a\u0438\u0439 \u0438\u043c\u0430\u043c\u0430\u0442) anche conosciuto come Imamato Caucasico fu fondato dagli imam del Daghestan nei primi anni dell'800 nel Caucaso, in particolare nella Cecenia, Circassia, e Daghestan, per la lotta contro i russi durante la guerra caucasica.\nXIX secolo.\nL'Imamato \u00e8 stato fondato nel 1828 da Ghazi Mohammed unendo in una sola entit\u00e0 statale due enclavi distinte, dal 1806 (conquista russa della Georgia) uniche aree ancora immuni dalla conquista russa dei territori circostanti. A Ghazi Mohammed successe Gamzat-bek quattro anni pi\u00f9 tardi. Quando egli fu assassinato nel 1834, da una banda che comprendeva Hadji Murad, Shamil divenne il terzo imam. L'Imamato raggiunse sotto di lui l'apogeo, includendo Daghestan, Circassia, Cecenia e alcune regioni dell'Inguscezia. Gli Adighi del Caucaso occidentale sono stati fedeli alla regola suprema dell'Imam Shamil esercitata tramite i suoi \"naib\" (luogotenenti). Shamil ha guidato l'Imamato fino alla sua consegna ai russi nel 1859.\nIl supremo organo di governo dell'Imamato \u00e8 stato il Consiglio di Stato (\"Diwan\") che consisteva di \"muft\u012b\", \"naib\" e \"murid\".\nQuarto Imamato.\nDopo la rivoluzione russa del 1917, un tentativo di ristabilire l'Imamato \u00e8 stata fatta dal figlio di uno dei naib di Shamil, Najm ad-Din (nome russificato: Najmuddin Gotsinsky. Questo nome deriva dalla conquista del Dagestan di Gotso, quando fu aggiudicato alla nobilt\u00e0 dallo zar), con l'aiuto della Turchia, nel marzo-aprile 1918. Egli fu pronunciato quarto imam del Caucaso settentrionale (Repubblica delle Montagne del Caucaso Settentrionale), e depose il potere bolscevico, ma ben presto fu sconfitto dai sovietici. Egli ha poi condotto la guerriglia nelle montagne del Daghestan e Cecenia contro la Repubblica Sovietica delle Montagne."}
{"id": "2036691", "revid": "767487", "url": "https://it.wikipedia.org/wiki?curid=2036691", "title": "Ember - Il mistero della citt\u00e0 di luce", "text": "Ember - Il mistero della citt\u00e0 di luce (\"City of Ember\") \u00e8 un film di fantascienza del 2008 diretto da Gil Kenan, con interpreti Saoirse Ronan, Harry Treadaway, Bill Murray e Tim Robbins.\nTratto dal romanzo per ragazzi \"La citt\u00e0 di Ember\" della scrittrice Jeanne DuPrau pubblicato in Italia dalla Fabbri Editori nel 2003 e da Rizzoli nel 2008 con lo stesso titolo del film.\nIl film \u00e8 uscito negli Stati Uniti il 25 settembre 2008, in Italia fu distribuito dalla Eagle Pictures a partire dal 19 dicembre 2008.\nTrama.\nIn un futuro a noi abbastanza vicino, a causa di un grosso evento catastrofico di non precisata natura, l'umanit\u00e0 sarebbe condannata all'estinzione in quanto la superficie del pianeta Terra rimarr\u00e0 inabitabile per moltissimo tempo. L'unico sistema possibile per consentire al genere umano di perpetuarsi consiste nel costruire una citt\u00e0 sotterranea nelle profondit\u00e0 della Terra e sigillare in essa alcune centinaia di persone per 2 secoli, in modo che i loro discendenti, allo scoccare del duecentesimo anno, quando si ritiene che le conseguenze del disastro saranno venute meno, potranno riemergere in superficie e tentare di ricominciare a vivere alla luce del Sole.\nIn un luogo segreto, i migliori architetti, ingegneri e scienziati si riuniscono per progettare Ember, citt\u00e0 moderna, organizzata ed autosufficiente, costruita centinaia di metri sottoterra e costantemente illuminata artificialmente grazie ad un grande generatore idroelettrico che sfrutta la forza di un fiume sotterraneo. Gli abitanti della citt\u00e0, nelle generazioni a venire, saranno tenuti completamente all'oscuro della loro reale situazione, insegnandogli e facendogli credere fin da bambini che Ember sia l'unico punto di luce e sicurezza in un mondo totalmente buio e pericoloso. Solo il sindaco della citt\u00e0, designato di volta in volta a guidare la popolazione, sapr\u00e0 la verit\u00e0 e avr\u00e0 il compito di tramandare ai suoi successori una cassetta metallica chiusa ermeticamente da una serratura a tempo, che si aprir\u00e0 automaticamente allo scadere di un conto alla rovescia riportato su un display presente su di essa, inizialmente impostato proprio a 200 anni. Nemmeno lo stesso sindaco \u00e8 per\u00f2 a conoscenza di cosa si trova nella scatola: le istruzioni scritte dai \"Costruttori\" per consentire alla popolazione futura di uscire dalla citt\u00e0 alla scadenza dei 200 anni stabiliti, abbandonando l'esistenza sotterranea.\nPer circa un secolo e mezzo la citt\u00e0 rimane prospera e sicura, ma alla settima generazione di sindaci, quando mancano 47 anni al momento di cercare di ritornare in superficie, avviene un gravissimo imprevisto: il sindaco di turno muore improvvisamente e non fa in tempo a fare in modo che la scatola metallica sia consegnata al suo successore. La scatola, rimasta nella sua casa dopo la morte, finisce per essere riposta e dimenticata. A causa di questo, le generazioni che seguono non hanno modo di andare incontro alla salvezza e restano a vivere rinchiuse nelle profondit\u00e0 della terra anche ben oltre lo scoccare della data prevista. La scatola giace per molto tempo dimenticata da tutti nel ripostiglio di un'anziana signora, pronipote del sindaco morto prematuramente, e in tale luogo continua il suo conto alla rovescia fino ad aprirsi.\nLa citt\u00e0 di Ember, che non \u00e8 stata costruita per resistere al logorio del tempo oltre i due secoli previsti, va progressivamente in rovina, e molti dei suoi abitanti si sono convinti che non sia possibile che l'unico luogo sicuro nel mondo sia quella citt\u00e0 fatiscente e male illuminata, come \u00e8 stato loro insegnato da bambini. Gli edifici di Ember cadono a pezzi, molti apparecchi utili non vengono pi\u00f9 impiegati per risparmiare energia, la popolazione viene afflitta dalla carestia, dovuta sia alla scarsit\u00e0 delle riserve di cibi in scatola sia al fatto che i metodi artificiali di coltivazione nelle serre sotterranee dei generi di prima necessit\u00e0 sono ormai superati e hanno bassi rendimenti, ma ci\u00f2 che pi\u00f9 terrorizza gli abitanti sono i guasti all'ormai vecchio generatore idroelettrico, che inizia inesorabilmente a perdere colpi, ed i conseguenti black out, che fanno piombare Ember nell'oscurit\u00e0, sempre pi\u00f9 lunghi e frequenti.\nI cittadini, a beneficio dei pi\u00f9 giovani, cercano di nascondere con una frenetica attivit\u00e0 quotidiana la paura sempre pi\u00f9 grande che li attanaglia, consapevoli di quanto stia diventando incerto e preoccupante il loro futuro. Sempre pi\u00f9 sentite sono perci\u00f2 le cerimonie tradizionali: ad esempio tutti gli adolescenti aspettano il solenne \"Giorno dell'assegnazione\", in cui viene assegnato loro il lavoro che svolgeranno nella vita attraverso un sorteggio casuale, e l'intera popolazione si ritrova una volta l'anno nella piazza principale, alla presenza delle autorit\u00e0, per celebrare con un coro il \"Giorno dei canti\".\nMentre il Sindaco in carica, un uomo decisamente noncurante, superficiale ed egoista, si preoccupa solo di accumulare le sempre pi\u00f9 ridotte scorte di viveri in una sorta di bunker segreto e ben protetto, due ragazzi intelligenti ed irrequieti, Lina Mayfleet e Doon Harrow, iniziano pian piano a ribellarsi ai ruoli loro imposti dal dovere di obbedienza alle tradizioni di Ember e riescono a ricostruire, pian piano, i segreti della loro bizzarra esistenza.\nLina \u00e8 una pimpante ragazza orfana di entrambi i genitori, che vive con la sorellina Poppy e con la loro nonna. Doon \u00e8 l'unico figlio di Loris Harrow, un meccanico vedovo un po' bizzarro, ed \u00e8 molto preoccupato per il futuro della citt\u00e0 e desideroso di stare a contatto con il generatore per capire quali problemi presenti, motivo per cui spera che gli venga assegnato un lavoro come elettricista. Durante il giorno delle assegnazioni, a Doon capita la mansione di messaggero (figura professionale il cui compito \u00e8 recapitare i messaggi tra i cittadini, in quanto i telefoni non vengono pi\u00f9 utilizzati a causa della scarsit\u00e0 di energia), mentre il posto di elettricista viene estratto da un altro ragazzo, a cui Doon chiede di fare uno scambio di mestiere, che l'altro si rifiuta di concedergli. Doon allora scambia il suo lavoro con quello di Lina, che \u00e8 entusiasta di fare la messaggera siccome adora correre veloce, e riesce ad ottenere il posto di addetto alle tubature del generatore (inizialmente estratto da Lina), ma in breve si rende conto che tale lavoro consiste unicamente nel rattoppare i vecchi tubi arrugginiti, poich\u00e9 da anni non vengono pi\u00f9 realizzate tubature nuove; inoltre nemmeno gli elettricisti veri e propri sanno esattamente cosa causa i black-out, e nessuno sembra essere in grado di intervenire sul generatore.\nLina e Doon si accorgono anche che la loro esistenza \u00e8 minacciata dagli animali che vivono nel sottosuolo e che si aggirano per la citt\u00e0 durante i black-out, diventati giganteschi e mostruosi per cause ignote. Nello stesso periodo l'anziana nonna di Lina, pronipote del Settimo Sindaco, muore. Poco prima, Lina aveva ritrovato nel ripostiglio della loro casa la scatola perduta del suo antenato, ormai aperta e con il display che indica 0 come numero di anni rimanenti. All'inizio ignara del suo significato e un po' preoccupata, con l'aiuto di Doon ricompone e decodifica i fogli danneggiati dalla sorellina Poppy, trovati all'interno della scatola, i quali si rivelano essere proprio le istruzioni, scritte dai Costruttori della citt\u00e0, che spiegano come uscire in sicurezza da Ember e salire verso la superficie.\nLina scopre anche che suo padre, fortemente convinto che ci fosse una via d'uscita, aveva costruito assieme al padre di Doon una scavatrice per tentare di aprire un tunnel sotterraneo attraverso il quale scappare, ma era morto travolto dall'acqua. Il padre di Doon, rassegnatosi all'idea che non vi fosse modo di lasciare la citt\u00e0, non aveva mai parlato al figlio dell'accaduto.\nInizialmente Lina pensa che la soluzione pi\u00f9 logica sia consegnare la cassetta al Sindaco, ma quando ci prova si accorge che quest'ultimo \u00e8 una persona cinica ed egoista, allora cambia idea e decide di cercare la via d'uscita assieme a Doon e Poppy. Nonostante l'avversione del Sindaco e del suo esercito di fedelissimi, che scatenano contro di loro una caccia all'uomo rendendoli ricercati per aver diffuso calunnie, i due ragazzi seguono le istruzioni, raggiungono la sala controllo d'emergenza del generatore e sbloccano il sistema di fuga, cio\u00e8 una serie di armadietti posti nella sala operativa degli addetti alle tubazioni che vengono lanciati nel fiume sotterraneo ed impiegati come barche. Grazie anche all'aiuto di Sul, un anziano addetto alle tubature che si addormenta all'istante ogni volta che si siede ed \u00e8 il supervisore di Doon sul posto di lavoro, oltrepassano la ruota dell'acqua e riescono infine a trovare la via per guadagnare la superficie.\nDopo lunghe peripezie, i tre emergono all'aria aperta, dove scoprono una natura fiorita e illuminata dal sole, e mandano un messaggio alla popolazione di Ember gettando un biglietto avvolto intorno ad un sasso in un profondo pozzo del terreno, da cui s'intravede la cupola della citt\u00e0 sotterranea. Il messaggio sarebbe potuto finire in un fossato o su un tetto, invece cade proprio ai piedi del padre di Doon, e la storia lascia presagire che anche gli altri abitanti del sottosuolo riusciranno a tornare all'aperto, per intraprendere l'inizio di un nuovo cammino dell'umanit\u00e0.\nProduzione.\nIl film \u00e8 stato girato con l'intento di avere una resa il pi\u00f9 verosimile possibile, infatti la quasi totalit\u00e0 della citt\u00e0 di Ember \u00e8 stata realmente costruita all'interno di uno studio cinematografico, in un hangar a Belfast con un'altezza disponibile di 27 metri, in scala 1:1.\nAccoglienza.\nIncassi.\nIl film si \u00e8 rivelato un cocente fiasco al botteghino, infatti con un budget stimato in $, in Italia il film ha guadagnato $, mentre negli USA ha incassato $; l'incasso totale del film \u00e8 stato di $."}
{"id": "2036693", "revid": "71433", "url": "https://it.wikipedia.org/wiki?curid=2036693", "title": "City of Ember", "text": ""}
{"id": "2036694", "revid": "124123", "url": "https://it.wikipedia.org/wiki?curid=2036694", "title": "Morti nel 375 a.C.", "text": ""}
{"id": "2036695", "revid": "124123", "url": "https://it.wikipedia.org/wiki?curid=2036695", "title": "Morti nel 371 a.C.", "text": ""}
{"id": "2036696", "revid": "124123", "url": "https://it.wikipedia.org/wiki?curid=2036696", "title": "Morti nel 370 a.C.", "text": ""}
{"id": "2036702", "revid": "124123", "url": "https://it.wikipedia.org/wiki?curid=2036702", "title": "Morti nel 364 a.C.", "text": ""}
{"id": "2036706", "revid": "124123", "url": "https://it.wikipedia.org/wiki?curid=2036706", "title": "Morti nel 362 a.C.", "text": ""}
{"id": "2036707", "revid": "124823035", "url": "https://it.wikipedia.org/wiki?curid=2036707", "title": "Posca", "text": "La posca era una bevanda in uso nell'antica Roma che, per via della sua economicit\u00e0, era diffusa presso il popolo ed i legionari. La si ricavava miscelando acqua e aceto di vino, ottenendo cos\u00ec una bevanda dissetante, leggermente acida, e dalle propriet\u00e0 disinfettanti. Potevano essere aggiunte spezie e miele per migliorarne il sapore.\nMarco Gavio Apicio, a cui \u00e8 attribuito uno dei pi\u00f9 famosi trattati sulla cucina dell'antica Roma (\"De re coquinaria\" su Wikisource) utilizza la posca come ingrediente di alcune sue ricette.\nQuando a Ges\u00f9, agonizzante sulla croce, venne offerto aceto dai soldati romani, probabilmente si trattava proprio di questa bevanda: questo indurrebbe a ritenere che essi abbiano compiuto un atto misericordioso e non un accanimento nei suoi confronti."}
{"id": "2036709", "revid": "124123", "url": "https://it.wikipedia.org/wiki?curid=2036709", "title": "Morti nel 358 a.C.", "text": ""}
{"id": "2036710", "revid": "301422", "url": "https://it.wikipedia.org/wiki?curid=2036710", "title": "Case economiche per ferrovieri", "text": ""}
{"id": "2036712", "revid": "124123", "url": "https://it.wikipedia.org/wiki?curid=2036712", "title": "Morti nel 356 a.C.", "text": ""}
{"id": "2036715", "revid": "124123", "url": "https://it.wikipedia.org/wiki?curid=2036715", "title": "Morti nel 354 a.C.", "text": ""}
{"id": "2036717", "revid": "827882", "url": "https://it.wikipedia.org/wiki?curid=2036717", "title": "Ahab (personaggio)", "text": "Ahab, il cui vero nome \u00e8 Roderick \"Rory\" Campbell, \u00e8 un personaggio dei fumetti, creato da Walter Simonson (testi) e Jackson Guice (disegni), pubblicato dalla Marvel Comics. La sua prima apparizione, in cui rimane anonimo, \u00e8 in \"The Fantastic Four Annual\" n. 23 (1990); viene identificato come Ahab in \"X-Factor Annual\" (vol. 1) n. 5 (1990), realizzato da Louise Simonson (testi) e Jon Bogdanove (disegni).\n\u00c8 un cyborg malvagio che proviene dalla realt\u00e0 alternativa descritta in \"Giorni di un futuro passato\". Ahab ha rivelato il suo vero cognome (Campbell) in \" Excalibur\" (vol. 1) n. 72 (dicembre 1993), realizzato da Richard Ashford (testi) e Ken W. Lashley (disegni). Viene trasformato in Carestia, uno dei quattro cavalieri di Apocalisse, in \"X-Men\" (vol. 2) n. 96 (gennaio 2000), realizzato da Alan Davis (testi e disegni).\nBiografia del personaggio.\nIn un futuro alternativo, Ahab era a capo dei Segugi, mutanti controllati mentalmente che davano la caccia ad altri mutanti per Ahab e i suoi padroni, le Sentinelle. Uno di questi Segugi, Rachel Summers, fugg\u00ec e alla fine di un viaggio temporale arriv\u00f2 nel presente dell'Universo Marvel. Ahab la segu\u00ec, dopo aver trascorso un breve periodo su una sedia a rotelle dopo la sconfitta subita per colpa di Rachel ed essere trasformato in cyborg, ma fu sconfitto dagli X-Men, X-Factor, i Nuovi Mutanti e i Fantastici Quattro durante l'evento \"Giorni di un Futuro Presente\".\nSuccessivamente si scopr\u00ec che lo scienziato Rory Campbell era l'uomo che sarebbe divenuto Ahab un giorno. Campebell venne al corrente di ci\u00f2 che lo attendeva quando collaborava con la Dottoressa Moira McTaggart al centro ricerche Muir e cerc\u00f2 di prevenirlo, ma non pot\u00e9 evitarlo. Proprio quando soggiornava sull'isola scozzese costru\u00ec una speciale prigione fornita di laser per impedire la fuga del mutante Spoor, vecchio alleato di Magneto, che us\u00f2 i suoi poteri di alterazione dell'umore per farsi attaccare da Campbell che perse cos\u00ec la gamba sinistra. Successivamente inizi\u00f2 a collaborare con il WHO, finch\u00e9 non inizi\u00f2 a fornire informazioni sul Virus Legacy a Sebastian Shaw del Club Infernale in cambio di una gamba bionica. Alla fine non pot\u00e9 evitare il suo destino e fin\u00ec per allearsi con Apocalisse divenendo uno dei suoi Quattro Cavalieri, con il nome in codice di Carestia. Contribu\u00ec alla cattura di molti dei Dodici mutanti per conto di Apocalisse, ma alla fine fu spedito in una realt\u00e0 alternativa da Mikhail Rasputin.\nPoteri e abilit\u00e0.\nAhab pu\u00f2 generare arpioni di energia derivanti dalla sua forza vitale, che chiunque provi a toccare resta folgorato. Ogni arpione \u00e8 rilasciato in base alla struttura genetica del singolo bersaglio che deve colpire, non pu\u00f2 essere spostato da altre forme di energia o deflesso; si ferma solo quando colpisce il proprio bersaglio, che pu\u00f2 rimanere ucciso o gravemente ferito, o un parente a cui \u00e8 legato. Una persona che dovesse eventualmente sopravvivere si ritroverebbe con i propri collegamenti neurali bruciati o non sarebbe pi\u00f9 in grado di muoversi. Inoltre essendo un cyborg, Ahab ha diverse parti meccaniche nel suo corpo che lo rendono estremamente forte. \u00c8 immune alla telepatia o a attacchi mentali, anche da parte di potentissimi telepati. La sua tecnologia gli permette di rintracciare e controllare i suoi Segugi. Come Carestia era inoltre capace di assorbire le energie delle proprie vittime."}
{"id": "2036718", "revid": "124123", "url": "https://it.wikipedia.org/wiki?curid=2036718", "title": "Morti nel 351 a.C.", "text": ""}
{"id": "2036719", "revid": "124123", "url": "https://it.wikipedia.org/wiki?curid=2036719", "title": "Morti nel 350 a.C.", "text": ""}
{"id": "2036721", "revid": "124123", "url": "https://it.wikipedia.org/wiki?curid=2036721", "title": "Morti nel 336 a.C.", "text": ""}
{"id": "2036724", "revid": "124123", "url": "https://it.wikipedia.org/wiki?curid=2036724", "title": "Morti nel 328 a.C.", "text": ""}
{"id": "2036727", "revid": "124123", "url": "https://it.wikipedia.org/wiki?curid=2036727", "title": "Morti nel 326 a.C.", "text": ""}
{"id": "2036728", "revid": "124123", "url": "https://it.wikipedia.org/wiki?curid=2036728", "title": "Morti nel 324 a.C.", "text": ""}
{"id": "2036730", "revid": "124123", "url": "https://it.wikipedia.org/wiki?curid=2036730", "title": "Morti nel 321 a.C.", "text": ""}
{"id": "2036733", "revid": "124123", "url": "https://it.wikipedia.org/wiki?curid=2036733", "title": "Morti nel 319 a.C.", "text": ""}
{"id": "2036734", "revid": "124123", "url": "https://it.wikipedia.org/wiki?curid=2036734", "title": "Morti nel 311 a.C.", "text": ""}
{"id": "2036735", "revid": "124123", "url": "https://it.wikipedia.org/wiki?curid=2036735", "title": "Morti nel 318 a.C.", "text": ""}
{"id": "2036736", "revid": "124123", "url": "https://it.wikipedia.org/wiki?curid=2036736", "title": "Morti nel 317 a.C.", "text": ""}
{"id": "2036737", "revid": "124123", "url": "https://it.wikipedia.org/wiki?curid=2036737", "title": "Morti nel 309 a.C.", "text": ""}
{"id": "2036742", "revid": "124123", "url": "https://it.wikipedia.org/wiki?curid=2036742", "title": "Morti nel 314 a.C.", "text": ""}
{"id": "2036743", "revid": "124123", "url": "https://it.wikipedia.org/wiki?curid=2036743", "title": "Morti nel 300 a.C.", "text": ""}
{"id": "2036746", "revid": "124123", "url": "https://it.wikipedia.org/wiki?curid=2036746", "title": "Morti nel 297 a.C.", "text": ""}
{"id": "2036747", "revid": "124123", "url": "https://it.wikipedia.org/wiki?curid=2036747", "title": "Morti nel 294 a.C.", "text": ""}
{"id": "2036750", "revid": "124123", "url": "https://it.wikipedia.org/wiki?curid=2036750", "title": "Morti nel 288 a.C.", "text": ""}
{"id": "2036751", "revid": "1601148", "url": "https://it.wikipedia.org/wiki?curid=2036751", "title": "Valentina Frascaroli", "text": "Biografia.\nStudi\u00f2 sin da piccola danza e recitazione, svolgendo un'intensa attivit\u00e0 nel teatro. Si distinse per le sue parti di frizzante caratterista, dimostrando un'innata verve ed una formidabile padronanza della scena.\nAttrice cinematografica.\nScritturata dalla torinese \"Itala Film\" all'inizio degli anni dieci, Frascaroli divenne una delle prime vere e proprie stelle del cinema muto. Esord\u00ec in alcune comiche ormai dimenticate ma all'epoca molto apprezzate con protagonista il celebre Andr\u00e9 Deed, in arte \"\"Cretinetti\", uno dei pi\u00f9 noti attori comici del muto, di cui fu anche moglie dal 1918 al 1940, anno della morte di Deed.\nPerfettamente poliglotta, , la Frascaroli divenne contemporaneamente molto celebre in Francia grazie ad una serie di corti comici dove interpretava \"Gribouilette\"\", uno dei personaggi chiave del cinema comico francese.\nNella sua carriera apparve in oltre cento pellicole, delle quali la maggior parte negli anni del muto. "}
{"id": "2036752", "revid": "124123", "url": "https://it.wikipedia.org/wiki?curid=2036752", "title": "Morti nel 285 a.C.", "text": ""}
{"id": "2036754", "revid": "124123", "url": "https://it.wikipedia.org/wiki?curid=2036754", "title": "Morti nel 282 a.C.", "text": ""}
{"id": "2036756", "revid": "124123", "url": "https://it.wikipedia.org/wiki?curid=2036756", "title": "Morti nel 281 a.C.", "text": ""}
{"id": "2036757", "revid": "124123", "url": "https://it.wikipedia.org/wiki?curid=2036757", "title": "Morti nel 279 a.C.", "text": ""}
{"id": "2036759", "revid": "124123", "url": "https://it.wikipedia.org/wiki?curid=2036759", "title": "Morti nel 278 a.C.", "text": ""}
{"id": "2036760", "revid": "124123", "url": "https://it.wikipedia.org/wiki?curid=2036760", "title": "Morti nel 272 a.C.", "text": ""}
{"id": "2036761", "revid": "729019", "url": "https://it.wikipedia.org/wiki?curid=2036761", "title": "Namonuito", "text": "Namonuito, chiamato anche Namonweito, Weito, o Isola Magur, \u00e8 il pi\u00f9 grande atollo degli Stati Federati di Micronesia nelle Isole Caroline, con un'area totale (isolette e laguna) di 2.267\u00a0km\u00b2, senza considerare l'ancora pi\u00f9 grande Laguna Truk \u00e8 un tipo di atollo in forte stato di corrosione. In Micronesia, soltanto l'atollo Kwajalein delle Isole Marshall \u00e8 cos\u00ec vasto.\nNamonuito \u00e8 situato a nord-ovestlies del distretto \"Oksoritod\" di Chuuk, il pi\u00f9 vasto Stato federale degli Stati Federati di Micronesia, a 170\u00a0km nord-est della laguna Truk Di forma quasi triangolare, presenta a sud-ovest l'isoletta Ulul, l'isola principale (pi\u00f9 grande e pi\u00f9 popolosa), chiamata anche Onoun. Le altre isolette sono a nord-est, dall'isoletta Pisaras a sud-est, fino all'isoletta Makur, a nord. Tutte le 12 isolette hanno una superficie di soli 4.38\u00a0km\u00b2. La popolazione \u00e8 1.341 abitanti (census of 2000).\nGli scogli intorno all'atollo sono in gran parte sommersi. La loro profondit\u00e0 varia dai 0.9 to 18.3 metri. La laguna non ha una profondit\u00e0 uniforme.\nPisaras, come vegetazione presenta palme da cocco ed altri tipi di alberi. L'isola Ulul \u00e8 completamente coperta da palme.\nSull'isola c'\u00e8 anche una stazione radio.\nL'atollo, amministrativamente \u00e8 diviso in cinque municipalit\u00e0:"}
{"id": "2036762", "revid": "124123", "url": "https://it.wikipedia.org/wiki?curid=2036762", "title": "Morti nel 250 a.C.", "text": ""}
{"id": "2036765", "revid": "124123", "url": "https://it.wikipedia.org/wiki?curid=2036765", "title": "Morti nel 241 a.C.", "text": ""}
{"id": "2036766", "revid": "124123", "url": "https://it.wikipedia.org/wiki?curid=2036766", "title": "Morti nel 239 a.C.", "text": ""}
{"id": "2036768", "revid": "124123", "url": "https://it.wikipedia.org/wiki?curid=2036768", "title": "Morti nel 229 a.C.", "text": ""}
{"id": "2036770", "revid": "124123", "url": "https://it.wikipedia.org/wiki?curid=2036770", "title": "Morti nel 227 a.C.", "text": ""}
{"id": "2036771", "revid": "124123", "url": "https://it.wikipedia.org/wiki?curid=2036771", "title": "Morti nel 222 a.C.", "text": ""}
{"id": "2036773", "revid": "834", "url": "https://it.wikipedia.org/wiki?curid=2036773", "title": "Live (album Killers)", "text": ""}
{"id": "2036774", "revid": "834", "url": "https://it.wikipedia.org/wiki?curid=2036774", "title": "Live (album Kix)", "text": ""}
{"id": "2036775", "revid": "124123", "url": "https://it.wikipedia.org/wiki?curid=2036775", "title": "Morti nel 220 a.C.", "text": ""}
{"id": "2036776", "revid": "124123", "url": "https://it.wikipedia.org/wiki?curid=2036776", "title": "Morti nel 219 a.C.", "text": ""}
{"id": "2036777", "revid": "119163318", "url": "https://it.wikipedia.org/wiki?curid=2036777", "title": "Nero Burning ROM", "text": "Nero Burning ROM \u00e8 un programma per Microsoft Windows e Linux che consente di masterizzare CD e DVD. \u00c8 prodotto dal 1997 da Nero AG, societ\u00e0 tedesca nota in passato con il nome di Ahead Software AG.\nA partire dalla versione 6, Nero Burning ROM \u00e8 incluso nella suite Nero Multimedia Suite.\nNel marzo 2005 \u00e8 uscita la sua versione per Linux (NeroLINUX) il cui sviluppo \u00e8 stato abbandonato nel 2010.\nNome.\nIl nome del programma \u00e8 un gioco di parole: infatti in inglese la scrittura su CD \u00e8 spesso chiamata \"burning\" (bruciare), mentre esiste il famoso mito sull'imperatore romano Nerone (\"Nero\" in inglese e tedesco) che avrebbe fatto appiccare intenzionalmente il Grande incendio di Roma. In tedesco Roma si traduce con \"Rom\", mentre in inglese ha una pronuncia simile, pertanto il titolo pu\u00f2 sembrare sia \"Nero masterizza ROM\" sia \"Nerone brucia Roma\".\nL'icona del software \u00e8 stata disegnata in base a questo gioco linguistico: rappresenta un Colosseo in fiamme, rivelando per\u00f2 un anacronismo: quando fu costruito il Colosseo, Nerone era gi\u00e0 morto. In effetti il Colosseo venne costruito dove sorgeva una colossale statua di Nerone, chiamata appunto colossus, abbattuta in seguito alla damnatio memoriae.\nCaratteristiche.\nDisponibile in configurazioni diverse, e tra le pi\u00f9 comuni, spicca quella inclusa nella OEM della suite Nero Multimedia Suite, che viene venduta unitamente a un masterizzatore CD o DVD. La versione completa \u00e8 da acquistare a parte sempre con la suite Nero Multimedia Suite.\nNero Burning ROM \u00e8 in grado di lavorare con un grande numero di formati di immagine disco, tra questi:\nCronologia delle versioni.\nNero Linux.\nLe versioni per linux utilizzavano le librerie grafiche GTK+, l'ultima release \u00e8 stata la versione 4.0.0.0b pubblicata nel 2010, che per\u00f2 era leggermente inferiore alla versione equivalente per Windows."}
{"id": "2036780", "revid": "124123", "url": "https://it.wikipedia.org/wiki?curid=2036780", "title": "Morti nel 217 a.C.", "text": ""}
{"id": "2036781", "revid": "124123", "url": "https://it.wikipedia.org/wiki?curid=2036781", "title": "Morti nel 214 a.C.", "text": ""}
{"id": "2036783", "revid": "224230", "url": "https://it.wikipedia.org/wiki?curid=2036783", "title": "Matthias Erzberger", "text": "Biografia.\nFiglio di un artigiano, dopo aver insegnato in una scuola media, Erzberger si diede al giornalismo lavorando nel quotidiano centrista, \"Deutsches Volksblatt\" e pertanto nel partito cattolico Centrista del W\u00fcrttemberg. Scrisse spesso per l'Historisch-politische Bl\u00e4tter f\u00fcr das katholische Deutschland. Nel 1903 fu eletto deputato al Reichstag per il Centro Cattolico e col passar del tempo venne riconosciuto come il leader della sinistra del partito. Un suo violento attacco al governo di Bernhard von B\u00fclow sulle condizioni del Togoland, una colonia tedesca in Africa, provoc\u00f2 la rottura della coalizione governativa nel dicembre 1906.\nDurante la I guerra mondiale, sebbene in un primo tempo Erzberger fosse stato favorevole alla politica delle annessioni estese da parte della Germania, in seguito mise in atto numerose iniziative tese a ristabilire la pace con gli Alleati. Gi\u00e0 nella primavera del 1915 era venuto a Roma in qualit\u00e0 di addetto di B\u00fclow nella missione avente lo scopo di evitare l'intervento militare italiano, sollecitando l'Austria a fare concessioni territoriali. Successivamente si oppose alla cosiddetta \"guerra sottomarina indiscriminata\" (1917) e svolse un'azione attiva nella decisione del Reichstag del 19 luglio 1917 con la quale si proponeva una pace negoziata senza guadagni territoriali, rivelando, a sostegno di questa tesi, le ammissioni di un memorandum del ministro degli esteri austriaco Czernin sulle difficolt\u00e0 dell'Austria a continuare la guerra. Queste iniziative contribuirono in parte alle dimissioni da cancelliere di Theobald von Bethmann Hollweg, che peraltro Erzberger aveva voluto come sostituto di B\u00fclow.\nCome leader della maggioranza del nuovo Reichstag (composta da Centristi, Democratici Sociali e Partito Progressista del Popolo), punt\u00f2 a una riforma costituzionale e democratica in Germania. In occasione dell'approvazione del Trattato di Brest-Litovsk (1918), Erzberger fece inserire una risoluzione che prevedeva la possibilit\u00e0 dell'autodeterminazione da parte dei paesi dell'Europa orientale. Anche durante la guerra, nel suo libro \"Der V\u00f6lkerbund\" (1918), sostenne l'idea di una Lega delle Nazioni. Erzberger capeggi\u00f2 la deputazione tedesca alla Commissione d'armistizio di Compi\u00e8gne che firm\u00f2 l'11 novembre 1918.\nMembro del primo governo repubblicano tedesco, guidato da Philipp Scheidemann, si batt\u00e9 con vigore per l'accettazione del trattato di Versailles. Dal giugno 1919 al marzo 1920 fu vice cancelliere e ministro delle finanze del governo Bauer di coalizione tra Centro Cattolico e Partito Socialdemocratico di Germania. Le sue riforme fiscali suscitarono l'opposizione sia dei proprietari terrieri che dei federalisti che le considerarono dei passi in avanti verso uno stato centralizzato.\nCome firmatario dell'armistizio di Compi\u00e8gne e protagonista del sistema repubblicano-democratico, Erzberger divenne vittima di una campagna calunniosa da parte dell'estrema destra nazionalista. Nel marzo 1920 vinse un processo per calunnia contro Karl Helfferich, che l'aveva accusato di concussione; tuttavia, avendo ricevuto solamente una condanna di principio, Erzberger si dimise dal ministero. Il Centro Cattolico non riusc\u00ec a fornirgli un adeguato appoggio durante questi attacchi, pertanto dopo le sue dimissioni da ministro rimase in disparte anche nel partito.\nFu assassinato a colpi di pistola per mano di due ex ufficiali tedeschi appartenenti all'organizzazione terroristica di estrema destra \"Organizzazione Consul\" il 26 agosto 1921."}
{"id": "2036784", "revid": "124123", "url": "https://it.wikipedia.org/wiki?curid=2036784", "title": "Morti nel 211 a.C.", "text": ""}
{"id": "2036795", "revid": "339392", "url": "https://it.wikipedia.org/wiki?curid=2036795", "title": "Live (album Winger)", "text": ""}
{"id": "2036797", "revid": "124123", "url": "https://it.wikipedia.org/wiki?curid=2036797", "title": "Morti nel 189 a.C.", "text": ""}
{"id": "2036798", "revid": "287204", "url": "https://it.wikipedia.org/wiki?curid=2036798", "title": "Live (EP)", "text": ""}
{"id": "2036799", "revid": "124123", "url": "https://it.wikipedia.org/wiki?curid=2036799", "title": "Morti nel 183 a.C.", "text": ""}
{"id": "2036800", "revid": "124123", "url": "https://it.wikipedia.org/wiki?curid=2036800", "title": "Morti nel 179 a.C.", "text": ""}
{"id": "2036801", "revid": "124123", "url": "https://it.wikipedia.org/wiki?curid=2036801", "title": "Morti nel 176 a.C.", "text": ""}
{"id": "2036802", "revid": "599013", "url": "https://it.wikipedia.org/wiki?curid=2036802", "title": "Mauro Colla", "text": "Carriera.\nCresciuto nel Verbania, Colla si forma calcisticamente nel Novara ma trova la sua ideale dimensione nel Foggia dove si trasferisce nella stagione 1969-1970. Milita nella squadra rossonera per 10 stagioni, 6 in serie B e 4 in serie A, diventando, al giugno 2010, il secondo giocatore con pi\u00f9 presenze nella squadra con 314 presenze e 5 gol. Indossava abitualmente la maglia n\u00b02, giocando come terzino destro.\nNel 1979-1980 torna nella sua terra d'origine nell'Omegna con cui ottiene una promozione in serie C2 nella prima stagione con i cusiani in serie C2 e per chiudere la carriera dopo la stagione 1983-1984."}
{"id": "2036803", "revid": "124123", "url": "https://it.wikipedia.org/wiki?curid=2036803", "title": "Morti nel 174 a.C.", "text": ""}
{"id": "2036804", "revid": "193425", "url": "https://it.wikipedia.org/wiki?curid=2036804", "title": "Autosole", "text": ""}
{"id": "2036805", "revid": "124123", "url": "https://it.wikipedia.org/wiki?curid=2036805", "title": "Morti nel 166 a.C.", "text": ""}
{"id": "2036807", "revid": "124123", "url": "https://it.wikipedia.org/wiki?curid=2036807", "title": "Morti nel 164 a.C.", "text": ""}
{"id": "2036808", "revid": "124123", "url": "https://it.wikipedia.org/wiki?curid=2036808", "title": "Morti nel 160 a.C.", "text": ""}
{"id": "2036809", "revid": "287204", "url": "https://it.wikipedia.org/wiki?curid=2036809", "title": "Chachanda", "text": " \nChachanda \u00e8 una suddivisione dell'India, classificata come \"census town\", di 10.300 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 38' 35 N e 87\u00b0 59' 43 E.\nSociet\u00e0.\nEvoluzione demografica.\nAl censimento del 2001 la popolazione di Chachanda assommava a 10.300 persone, delle quali 5.239 maschi e 5.061 femmine. I bambini di et\u00e0 inferiore o uguale ai sei anni assommavano a 2.406, dei quali 1.196 maschi e 1.210 femmine. Infine, coloro che erano in grado di saper almeno leggere e scrivere erano 3.608, dei quali 2.313 maschi e 1.295 femmine."}
{"id": "2036811", "revid": "124123", "url": "https://it.wikipedia.org/wiki?curid=2036811", "title": "Morti nel 144 a.C.", "text": ""}
{"id": "2036812", "revid": "188323", "url": "https://it.wikipedia.org/wiki?curid=2036812", "title": "Variatore automatico", "text": ""}
{"id": "2036813", "revid": "188323", "url": "https://it.wikipedia.org/wiki?curid=2036813", "title": "Motori a quattro tempi", "text": ""}
{"id": "2036814", "revid": "188323", "url": "https://it.wikipedia.org/wiki?curid=2036814", "title": "Motori a due tempi", "text": ""}
{"id": "2036815", "revid": "287204", "url": "https://it.wikipedia.org/wiki?curid=2036815", "title": "Chak Bankola", "text": " \nChak Bankola \u00e8 una suddivisione dell'India, classificata come \"census town\", di 10.318 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 39' 28 N e 87\u00b0 14' 35 E.\nSociet\u00e0.\nEvoluzione demografica.\nAl censimento del 2001 la popolazione di Chak Bankola assommava a 10.318 persone, delle quali 5.905 maschi e 4.413 femmine. I bambini di et\u00e0 inferiore o uguale ai sei anni assommavano a 1.150, dei quali 586 maschi e 564 femmine. Infine, coloro che erano in grado di saper almeno leggere e scrivere erano 5.708, dei quali 3.688 maschi e 2.020 femmine."}
{"id": "2036816", "revid": "124123", "url": "https://it.wikipedia.org/wiki?curid=2036816", "title": "Morti nel 124 a.C.", "text": ""}
{"id": "2036819", "revid": "124123", "url": "https://it.wikipedia.org/wiki?curid=2036819", "title": "Morti nel 122 a.C.", "text": ""}
{"id": "2036821", "revid": "124123", "url": "https://it.wikipedia.org/wiki?curid=2036821", "title": "Morti nel 118 a.C.", "text": ""}
{"id": "2036822", "revid": "135224", "url": "https://it.wikipedia.org/wiki?curid=2036822", "title": "Etil mercaptano", "text": ""}
{"id": "2036823", "revid": "124123", "url": "https://it.wikipedia.org/wiki?curid=2036823", "title": "Morti nel 112 a.C.", "text": ""}
{"id": "2036824", "revid": "135224", "url": "https://it.wikipedia.org/wiki?curid=2036824", "title": "Etilmercaptano", "text": ""}
{"id": "2036826", "revid": "124123", "url": "https://it.wikipedia.org/wiki?curid=2036826", "title": "Morti nel 108 a.C.", "text": ""}
{"id": "2036829", "revid": "124123", "url": "https://it.wikipedia.org/wiki?curid=2036829", "title": "Morti nel 104 a.C.", "text": ""}
{"id": "2036830", "revid": "287204", "url": "https://it.wikipedia.org/wiki?curid=2036830", "title": "Chak Bansberia", "text": " \nChak Bansberia \u00e8 una suddivisione dell'India, classificata come \"census town\", di 7.336 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 58' 23 N e 88\u00b0 22' 27 E.\nSociet\u00e0.\nEvoluzione demografica.\nAl censimento del 2001 la popolazione di Chak Bansberia assommava a 7.336 persone, delle quali 3.906 maschi e 3.430 femmine. I bambini di et\u00e0 inferiore o uguale ai sei anni assommavano a 1.218, dei quali 643 maschi e 575 femmine. Infine, coloro che erano in grado di saper almeno leggere e scrivere erano 3.588, dei quali 2.239 maschi e 1.349 femmine."}
{"id": "2036831", "revid": "124123", "url": "https://it.wikipedia.org/wiki?curid=2036831", "title": "Morti nel 100 a.C.", "text": ""}
{"id": "2036832", "revid": "124123", "url": "https://it.wikipedia.org/wiki?curid=2036832", "title": "Morti nel 91 a.C.", "text": ""}
{"id": "2036833", "revid": "599013", "url": "https://it.wikipedia.org/wiki?curid=2036833", "title": "C/1968 H1 Tago-Honda-Yamamoto", "text": "La cometa C/1968 H1 Tago-Honda-Yamamoto \u00e8 una cometa non periodica scoperta il 1\u00ba maggio 1968 dagli astrofili giapponesi Akihiko Tago, Minoru Honda e Tetsuo Yamamoto. Il primo scopritore della cometa fu K\u014dichi Itagaki che la osserv\u00f2 il 25 aprile 1968 da Yamagata ma non riusc\u00ec a segnalare la scoperta per tempo e perse cos\u00ec l'occasione di dare il proprio nome alla cometa.\nLa cometa percorre un'orbita retrograda caratterizzata da un periodo di 2301,89 anni e da un'elevata inclinazione rispetto al piano dell'eclittica. La minima distanza tra l'orbita della cometa e quella della Terra (MOID) \u00e8 stata calcolata in 0,163497 UA."}
{"id": "2036835", "revid": "124123", "url": "https://it.wikipedia.org/wiki?curid=2036835", "title": "Morti nell'84 a.C.", "text": ""}
{"id": "2036837", "revid": "124123", "url": "https://it.wikipedia.org/wiki?curid=2036837", "title": "Morti nell'80 a.C.", "text": ""}
{"id": "2036839", "revid": "124123", "url": "https://it.wikipedia.org/wiki?curid=2036839", "title": "Morti nel 73 a.C.", "text": ""}
{"id": "2036842", "revid": "287204", "url": "https://it.wikipedia.org/wiki?curid=2036842", "title": "Chak Kashipur", "text": " \nChak Kashipur \u00e8 una suddivisione dell'India, classificata come \"census town\", di 11.155 abitanti, situata nel distretto dei 24 Pargana Sud, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Chak Kashipur assommava a 11.155 persone, delle quali 6.149 maschi e 5.006 femmine. I bambini di et\u00e0 inferiore o uguale ai sei anni assommavano a 1.469, dei quali 743 maschi e 726 femmine. Infine, coloro che erano in grado di saper almeno leggere e scrivere erano 7.230, dei quali 4.410 maschi e 2.820 femmine."}
{"id": "2036844", "revid": "287204", "url": "https://it.wikipedia.org/wiki?curid=2036844", "title": "Basket Lumezzane", "text": "Il Basket Lumezzane \u00e8 stata una societ\u00e0 di pallacanestro della provincia di Brescia.\nStoria.\nLa societ\u00e0 viene fondata nel 1963, passa dalla Promozione alla serie D, alla serie C2 ed alla serie C1 in tre anni consecutivamente, milita due anni nel campionato di C1 raggiungendo una finale ed una semifinale play-off promozione. Nella stagione 2000/2001 vi \u00e8 la prima partecipazione al campionato di serie B2, raggiungendo l'anno successivo la promozione in B d'Eccellenza.\nCon questo nuovo salto di categoria Lumezzane \u00e8 costretta a lasciare lo storico campo di Gioco di Via Ragazzi del '99, che non ha pi\u00f9 una capienza sufficiente, e si trasferisce al San Filippo di Brescia, dove disputer\u00e0 due campionati consecutivi in B1. Tra questi l'anno migliore \u00e8 stato senza dubbio la stagione 2003/2004, quando la Sil Lumezzane, classificatasi al 4\u00ba posto, partecipa per la prima volta in assoluto ai play-off di Promozione in LegA2 arrivando fino al turno di semifinale contro Rieti.\nNella stagione 2004-05, alla sua terza partecipazione in B1, la squadra torna finalmente in Valgobbia e si stabilisce al nuovo Palafiera nella Zona Industriale di Lumezzane, attirando ogni Domenica centinaia di tifosi.\nSar\u00e0 un campionato memorabile: la Sil Italpresse si mantiene ai vertici della classifica (tra il 1\u00ba e il 3\u00ba posto) fin dalle prime partite, aggiudicandosi talvolta delle vittorie al foto-finish che diventano un vero e proprio marchio di fabbrica e appassionano sempre di pi\u00f9 il numeroso seguito di tifosi lumezzanesi e bresciani. Presenze da record si sono registrate al Palafiera nel derby contro Soresina (1.300 spettatori) e nello scontro al vertice con Casale Monferrato (1.400). La certezza matematica di qualificazione ai play -off arriva gi\u00e0 all'8\u00aa giornata di ritorno e a stagione terminata la Sil classificatasi 2\u00aa, partecipa ancora una volta ai play - off per la promozione in LegA2, disputando per\u00f2 un solo turno contro Pistoia.\nNello stesso campionato, i ragazzi di Coach Dalmasson regalano ai tifosi e alla societ\u00e0 un'altra grande soddisfazione: lo storico traguardo della qualificazione alla Finale di Coppa Italia, disputata il 24 marzo 2005 contro la Junior Casale Monferrato, ottenendo il 2\u00ba posto.\nAl termine della stagione sportiva 2008-09, la societ\u00e0 comunica che non si iscriver\u00e0 alla stagione sportiva successiva della Serie A Dilettanti, e il 15 giugno 2009 raggiunger\u00e0 l'accordo con l'Aquila Basket Trento, militante in serie B2, per la cessione dei diritti sulla Serie A Dilettanti.\nA seguito di ci\u00f2 l'allenatore Simone Morandi dopo tre anni sulla panchina lumezzanese si dimette dal suo incarico, e verr\u00e0 ingaggiato da Treviglio per la guida della squadra a partire dalla stagione 2009-2010.\nIl 9 luglio 2009 il presidente Luca Saleri verr\u00e0 nominato vicepresidente del Brescia Calcio, dopo due anni in cui ha comunque partecipato al finanziamento della societ\u00e0 di calcio cittadina."}
{"id": "2036845", "revid": "124123", "url": "https://it.wikipedia.org/wiki?curid=2036845", "title": "Morti nel 63 a.C.", "text": ""}
{"id": "2036849", "revid": "124123", "url": "https://it.wikipedia.org/wiki?curid=2036849", "title": "Morti nel 56 a.C.", "text": ""}
{"id": "2036851", "revid": "111012890", "url": "https://it.wikipedia.org/wiki?curid=2036851", "title": "Saggio MTT", "text": "Il saggio MTT, dove la sigla indica il composto bromuro di 3-(4,5-dimetiltiazol-2-il)-2,5-difeniltetrazolio, \u00e8 un saggio colorimetrico standard per la misurazione dell'attivit\u00e0 degli enzimi che riducono l'MTT a formazano, conferendo alla sostanza un colore blu/violaceo. Ci\u00f2 accade prevalentemente nei mitocondri; pu\u00f2 essere utilizzato per determinare la citotossicit\u00e0 di farmaci o altri tipi di sostanze chimicamente attive e potenzialmente tossiche.\nL'enzima mitocondriale succinato deidrogenasi, \u00e8 attivo infatti soltanto nelle cellule vive, e la sua funzione consiste nel tagliare l'anello di tetrazolio dell'MTT (sostanza di colore giallo) con la formazione, di conseguenza, di formazano (un sale blu).\nTale reazione \u00e8 valutata e misurata mediante la lettura spettrofotometrica del campione, alla lunghezza d'onda di 570 nm."}
{"id": "2036852", "revid": "124123", "url": "https://it.wikipedia.org/wiki?curid=2036852", "title": "Morti nel 51 a.C.", "text": ""}
{"id": "2036853", "revid": "287204", "url": "https://it.wikipedia.org/wiki?curid=2036853", "title": "Chak Enayetnagar", "text": " \nChak Enayetnagar \u00e8 una suddivisione dell'India, classificata come \"census town\", di 5.661 abitanti, situata nel distretto dei 24 Pargana Sud, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 22' 05 N e 88\u00b0 18' 02 E.\nSociet\u00e0.\nEvoluzione demografica.\nAl censimento del 2001 la popolazione di Chak Enayetnagar assommava a 5.661 persone, delle quali 2.858 maschi e 2.803 femmine. I bambini di et\u00e0 inferiore o uguale ai sei anni assommavano a 938, dei quali 509 maschi e 429 femmine. Infine, coloro che erano in grado di saper almeno leggere e scrivere erano 3.033, dei quali 1.723 maschi e 1.310 femmine."}
{"id": "2036854", "revid": "287204", "url": "https://it.wikipedia.org/wiki?curid=2036854", "title": "Villino Boni", "text": ""}
{"id": "2036855", "revid": "124123", "url": "https://it.wikipedia.org/wiki?curid=2036855", "title": "Morti nel 50 a.C.", "text": ""}
{"id": "2036856", "revid": "124123", "url": "https://it.wikipedia.org/wiki?curid=2036856", "title": "Morti nel 48 a.C.", "text": ""}
{"id": "2036858", "revid": "124123", "url": "https://it.wikipedia.org/wiki?curid=2036858", "title": "Morti nel 47 a.C.", "text": ""}
{"id": "2036860", "revid": "124123", "url": "https://it.wikipedia.org/wiki?curid=2036860", "title": "Morti nel 42 a.C.", "text": ""}
{"id": "2036862", "revid": "124123", "url": "https://it.wikipedia.org/wiki?curid=2036862", "title": "Morti nel 40 a.C.", "text": ""}
{"id": "2036863", "revid": "124123", "url": "https://it.wikipedia.org/wiki?curid=2036863", "title": "Morti nel 39 a.C.", "text": ""}
{"id": "2036864", "revid": "124123", "url": "https://it.wikipedia.org/wiki?curid=2036864", "title": "Morti nel 36 a.C.", "text": ""}
{"id": "2036865", "revid": "819238", "url": "https://it.wikipedia.org/wiki?curid=2036865", "title": "Ferrovia Liverpool-Manchester", "text": "La ferrovia Liverpool-Manchester \u00e8 una linea ferroviaria che unisce le citt\u00e0 britanniche di Liverpool e Manchester, famosa per essere considerata la prima ferrovia al mondo a collegare due citt\u00e0. Essa fu pensata inizialmente per il solo trasporto delle merci dal porto di Liverpool (il pi\u00f9 grande porto marittimo delle isole britanniche) a Manchester, e pi\u00f9 in generale, all'intero comprensorio dell'Inghilterra Nord-Occidentale; tuttavia il suo successo fu talmente rapido che dopo solo un anno dalla sua apertura il volume del traffico passeggeri aveva superato quello del traffico merci.\nStoria.\nLa Compagnia Ferroviaria Liverpool-Manchester (L&amp;MRailway) fu fondata il 24 maggio 1823 da Henry Booth, che ne divenne segretario e tesoriere, insieme a molti commercianti delle principali citt\u00e0 interessate. Un disegno di legge per la costruzione della ferrovia fu inizialmente respinto dal Parlamento di Londra ma, ripresentato dopo alcune modifiche al progetto, fu definitivamente approvato nel 1825.\nFu incaricato della costruzione l'ingegner George Stephenson, il quale era inoltre ideatore della locomotiva Rocket, la prima a percorrerne i binari. La posa del percorso tra i due capolinea richiese un notevole sforzo ingegneristico per l'epoca, essendosi reso necessario lo scavo di circa 4\u00a0km in galleria e la costruzione di 64 tra ponti e viadotti, tutti in muratura, ad eccezione del ponte Water Street nei pressi di Manchester, che fu il primo ponte ferroviario a travate metalliche.\nLa ferrovia fu progettata e costruita direttamente a doppio binario, in quanto gi\u00e0 si prevedeva il notevole flusso di traffico che vi si sarebbe riversato. Inizialmente fu armata con rotaie da 4,6 metri di lunghezza, pesanti appena 17,3 kg al metro.\nEcco alcune caratteristiche dell'armamento riportate nel 1836:\nIl viaggio inaugurale si svolse il 15 settembre 1830 fra la stazione di Liverpool Road a Manchester (ora parte del Museo della Scienza e dell'Industria) e quella di Hedge Hill a Liverpool. Proprio durante uno dei primissimi viaggi, per\u00f2, si verific\u00f2 il primo incidente mortale della storia ferroviaria: un noto parlamentare di Liverpool, William Huskisson, trovandosi in mezzo ai binari, sottovalut\u00f2 la velocit\u00e0 di avvicinamento della locomotiva Rocket e ne fu travolto. L'incidente fece da incentivo per la messa a punto dei primi sistemi di sicurezza, dapprima rudimentali, come le campanelle di cui vennero dotate le locomotive (il cui suono fu quasi subito sostituito da quello del classico fischio), poi man mano pi\u00f9 sofisticati, fino ad arrivare ad un sistema a palette multicolore antenato del moderno semaforo.\nLa ferrovia ebbe subito un enorme successo riducendo il tempo di percorrenza tra le due citt\u00e0 a poco pi\u00f9 di due ore rispetto alle 6-8 ore necessarie sul percorso stradale; la locomotiva Rocket, infatti, teneva una velocit\u00e0 media di 27\u00a0km/h con punte massime di 46\u00a0km/h.\nBen presto altri tronchi ferroviari furono allacciati alla Liverpool-Manchester ed intorno a questi si svilupp\u00f2, nel giro di pochi anni, la rete ferroviaria britannica.\nOggi la linea progettata e costruita nel 1830 unisce ancora le due citt\u00e0 con pochissime variazioni di tracciato, sebbene come linea secondaria percorsa perlopi\u00f9 da treni regionali."}
{"id": "2036866", "revid": "1543377", "url": "https://it.wikipedia.org/wiki?curid=2036866", "title": "Campagna della Linea Sigfrido", "text": "La campagna della Linea Sigfrido fu una delle fasi pi\u00f9 lunghe, aspramente combattute e sanguinose della guerra sul Fronte occidentale durante la seconda guerra mondiale, tra le forze Alleate e l'esercito tedesco schierato sul cosiddetto \"Westfront\".\nGli scontri si prolungarono dal settembre 1944, periodo dell'arrivo delle forze anglo-americane a contatto, dopo la vittoriosa battaglia di Normandia, con la Linea Sigfrido tedesca, frettolosamente riattivata dal comando della Wehrmacht, al marzo 1945, con il definitivo superamento delle fortificazioni tedesche, la conquista della Renania e l'inizio della battaglia per l'attraversamento del Reno e l'invasione della Germania occidentale.\nSono comprese in questa campagna, dalla maggior parte della storiografia moderna, non solo le lente e difficoltose offensive Alleate lungo tutto il fronte occidentale nel periodo autunnale del 1944, ma anche la breve fase controffensiva tedesca culminata nell'offensiva delle Ardenne del dicembre 1944.\nAntefatti.\nDopo la liberazione di Parigi da parte delle forze della Francia Libera nel tardo luglio 1944, gli Alleati fermarono l'avanzata per riorganizzarsi prima di avanzare verso il Reno. La pausa permise anche alla Germania di rinforzare le proprie linee \u2014 cosa che non era stata in grado di fare a ovest di Parigi dopo la decimazione delle forze tedesche durante l'Operazione Cobra. In questo modo gli Alleati riuscirono ad avanzare rapidamente contro un nemico in grado di offrire solo una scarsa resistenza. Molti paesi e citt\u00e0, tra cui Anversa e il suo porto, vennero liberati con poche resistenze.\nA met\u00e0 di settembre 1944 i tre gruppi di armate Alleate, il 21\u00ba Gruppo d'Armate anglo-canadese del generale Bernard Montgomery, a nord, il 12\u00ba Gruppo d'Armate statunitense del generale Omar Bradley, al centro, e il 6\u00ba Gruppo d'Armate franco-americano del generale Jacob L. Devers che aveva liberato la Francia meridionale nell'Operazione Dragoon, a sud, formarono un vasto fronte compatto a ovest della Germania, agli ordini del comandante supremo Dwight D. Eisenhower.\nMentre i generali Montgomery e Bradley erano favorevoli ad un assalto diretto alla Germania, Eisenhower era di parere contrario. Sosteneva invece una strategia che prevedeva la formazione di un ampio fronte e avrebbe permesso agli Alleati di riorganizzarsi e spostare le forze in caso di necessit\u00e0 e proteggere le operazioni vitali di rifornimento nella retroguardia.\nLa rapida avanzata attraverso la Francia aveva causato un indebolimento della logistica, resa peggiore dalla mancanza di un porto con acque profonde, come Cherbourg, che ora si trovava relativamente distante; Anversa, unica citt\u00e0 con un porto simile, rimase chiusa ai trasporti Alleati fino alla messa in sicurezza dell'estuario del fiume Schelda. Inoltre, man mano che la campagna progrediva, si sentiva l'effetto della mancanza di truppe fresche in prima linea e adesso si presentavano due ostacoli principali per l'offensiva degli Alleati: il primo era costituito dalle barriere naturali dei fiumi della Francia orientale, mentre il secondo era la Linea Sigfrido, una serie di barriere artificiali lungo tutto il confine tedesco.\nLogistica e rifornimenti.\nNonostante lo sfondamento delle linee tedesche avesse richiesto pi\u00f9 tempo del previsto, fino a settembre i progressi avevano superato le aspettative. Bradley, per esempio, a settembre aveva quattro divisioni in pi\u00f9 di quello che aveva pianificato e tutte le sue forze erano pi\u00f9 avanti di 200\u00a0km della posizione prevista. I rifornimenti erano tuttavia insufficienti per mantenere l'avanzata, poich\u00e9 la richiesta aveva superato le disponibilit\u00e0 pianificate.\nMolto materiale bellico doveva ancora essere portato a terra attraverso le spiagge occupate dagli Alleati e attraverso l'unico Porto Mulberry rimasto. Anche se vennero utilizzati piccoli porti come Isigny-sur-Mer, Port-en-Bessin-Huppain e Courcelles, i porti principali, come Calais, Boulogne-sur-Mer, Dunkerque e Le Havre restavano sotto il controllo tedesco oppure erano stati sistematicamente distrutti. La disponibilit\u00e0 di Cherbourg-Octeville sarebbe potuta essere preziosa durante la fase di sfondamento, ma successivamente il fattore limitante divenne il trasporto dei rifornimenti alle truppe che stavano avanzando velocemente.\nAnche se il carburante veniva trasportato con successo dall'Inghilterra alla Normandia attraverso l'Operazione Pluto, questo doveva essere portato poi al fronte, il quale avanzava pi\u00f9 rapidamente delle condutture. Le linee ferroviarie erano state distrutte in gran parte dagli attacchi Alleati e la loro riparazione si rivel\u00f2 troppo impegnativa, per cui si opt\u00f2 per l'impiego di automezzi. Nel tentativo di sopperire alla scarsit\u00e0 di automezzi, alle tre nuove divisioni di fanteria statunitensi, la 26\u00aa, la 95\u00aa e la 104\u00aa Divisione, vennero requisiti tutti i veicoli. Le divisioni del 12\u00ba Gruppo d'Armate in avanzata lasciarono tutta la loro artiglieria pesante e met\u00e0 dell'artiglieria media a ovest della Senna, liberando i veicoli per il trasporto di rifornimenti. Quattro compagnie britanniche di automezzi furono prestate agli americani. Sfortunatamente, altri 1\u00a0500 veicoli britannici ebbero guasti critici al motore e furono inutilizzabili, limitando la possibile assistenza al rifornimento. Il Red Ball Express fu un convoglio realizzato nel tentativo di muovere in massa i rifornimenti verso le divisioni sulla linea del fronte, ma la quantit\u00e0 consegnata risult\u00f2 essere inadeguata alle circostanze.\nLe forze impiegate nell'Operazione Dragoon, che avanzarono dalla Francia meridionale, furono adeguatamente rifornite da Tolone e Marsiglia, poich\u00e9 gli Alleati avevano catturato i porti intatti e le linee ferroviarie locali erano poco danneggiate. Questi porti rifornirono circa il 25% delle necessit\u00e0 delle forze Alleate.\nIl sistema di rifornimento statunitense venne considerato incapace di accelerare la soluzione e di essere troppo burocratico, nonostante impiegasse circa 11\u00a0000 dipendenti, subendo pesanti critiche dai generali statunitensi. Le mancanze nei rifornimenti alle unit\u00e0 pi\u00f9 avanzate vennero compensate con delle soluzioni non ufficiali, come la \"deviazione\" di materiali che erano destinati altrove. Eisenhower non poteva esercitare la sua autorit\u00e0, poich\u00e9 il sistema logistico rispondeva direttamente a Washington e non al Comando Supremo delle Forze Alleate, ma venne comunque criticato per non aver esercitato la sua influenza e dunque una pressione maggiore.\nLa semplice occupazione di Anversa dal 21\u00ba Gruppo d'Armate non era sufficiente, poich\u00e9 i territori attorno all'estuario del fiume Schelda avrebbero dovuto essere liberati dagli occupanti tedeschi prima di poter aprire il porto della citt\u00e0. Questa liberazione fu essenziale, dato che fino a quel momento le linee di rifornimento giungevano dalla Normandia, con i conseguenti problemi della lunga distanza. Il ritardo nella messa in sicurezza dell'area dell'estuario venne avvertito come un fallimento nella strategia del \"fronte largo\" di Eisenhower e di Montgomery che favorirono l'Operazione Market-Garden invece di occupare l'estuario con il 21\u00ba Gruppo d'Armate quando il fiume era ancora poco protetto. In questo modo invece, la 15\u00aa Armata tedesca si stabil\u00ec sull'estuario del fiume, obbligando la 1\u00aa Armata canadese a mesi di battaglia per poter liberare l'accesso al porto di Anversa.\nForze in campo.\nLe armate tedesche avevano perso molte truppe in Normandia e nel successivo inseguimento fino al confine francese. Per ovviare a queste perdite, circa 20\u00a0000 unit\u00e0 della Luftwaffe vennero spostati nell'esercito, le truppe inabili al combattimento furono riorganizzate al fronte e vennero create nuove unit\u00e0 \"Volkssturm\" formate da civili con un basilare addestramento.\nLe risorse inglesi erano limitate dopo cinque anni di guerra su pi\u00f9 fronti in tutto il mondo. I rimpiazzi non erano pi\u00f9 sufficienti a coprire le perdite e alcune formazioni vennero smantellate per far confluire le forze rimaste in altre unit\u00e0 per rafforzarle. Anche i canadesi avevano truppe limitate, anche a causa della riluttanza del Governo di adottare una coscrizione obbligatoria per conflitti all'esterno dei confini e delle acque territoriali canadesi. Questa riluttanza era una conseguenza politica della partecipazione alla Prima guerra mondiale, la quale aveva generato un ampio consenso contro il servizio militare oltremare.\nLe truppe statunitensi arrivavano direttamente da oltreoceano ma, a volte, non erano pronte e quindi non furono impiegate nei duri scontri della parte finale della campagna. Inizi\u00f2 ad essere evidente anche la scarsa qualit\u00e0 delle truppe arruolate nelle unit\u00e0 dell'esercito finora meno impiegate. Dopo la battaglia delle Ardenne, fu particolarmente chiara la carenza di rimpiazzi e gli Stati Uniti decisero di allentare cos\u00ec il loro \"embargo\" sull'impiego di soldati afroamericani nelle formazioni di combattimento. I volontari afroamericani prestarono un buon servizio e ci\u00f2 spinse ad un cambiamento di mentalit\u00e0 divenuto poi permanente nelle politiche militari americane.\nNell'ultimo anno di guerra, l'esito del conflitto divenne sempre pi\u00f9 chiaro, rendendo sempre pi\u00f9 difficile chiedere ai soldati Alleati di rischiare la propria vita quando la pace era oramai sempre pi\u00f9 vicina. Nessuno infatti voleva essere l'ultima vittima della guerra.\n21\u00ba Gruppo d'Armate.\nMarket Garden.\nL'Operazione Market Garden fu la prima operazione della campagna, diretta da Montgomery, il cui obiettivo era di rendere sicura una testa di ponte sul fiume Reno, presso Arnhem, in modo da poter aggirare la Linea Sigfrido.\nMarket Garden era suddivisa in due parti. L\"Operazione Market\" sarebbe dovuta essere la pi\u00f9 grande operazione di truppe paracadutiste della storia, impiegando pi\u00f9 di tre divisioni tra statunitensi, inglesi e polacchi, per catturare i ponti chiave ed evitarne la loro demolizione da parte dei tedeschi. L\"Operazione Garden\" doveva scattare successivamente e prevedeva un attacco da terra del XXX Corpo della 2\u00aa Armata britannica, il cui compito era di attraversare i ponti conquistati dai paracadutisti. Venne ipotizzato che le forze tedesche sarebbero state in rotta dalla campagna precedente e incapaci di porre un'opposizione efficace.\nIn caso di successo, gli Alleati avrebbero disposto di un percorso diretto per la Germania attraverso i Paesi Bassi, aggirando le difese tedesche, e inoltre avrebbero occupato i territori da cui i tedeschi lanciavano i loro razzi V1 e V2 dirette verso Londra, Anversa e altrove.\nEisenhower approv\u00f2 l'Operazione Market Garden, dando priorit\u00e0 ai rifornimenti per il 21\u00ba Gruppo d'Armate britannico e spost\u00f2 la 1\u00aa Armata americana a nord delle Ardenne per eseguire degli attacchi limitati e spingere i difensori tedeschi verso sud, lontano dai siti interessati.\nL'operazione ebbe inizio il 17 settembre 1944: la 101\u00aa e l'82\u00aa Divisione Aviotrasportata statunitensi raggiunsero i loro obiettivi ad Eindhoven, Veghel e Nimega. Anche se gli atterraggi nella zona di Arnhem avvennero come previsto, la 1\u00aa Divisione Aviotrasportata britannica atterr\u00f2 a poca distanza dal ponte di Arnhem e solo nella riva nord del fiume. I problemi sorsero poich\u00e9 la divisione perse degli equipaggiamenti vitali, ossia jeep e armi pesanti anticarro, quando gli alianti atterrarono schiantandosi. Inoltre le forze tedesche presenti nella regione furono fortemente sottostimate. A peggiorare ulteriormente la situazione, le cattive condizioni meteorologiche impedirono i rinforzi aerei e ridussero i rifornimenti. Infine la resistenza tedesca all'avanzata di terra verso Arnhem fu molto efficace e riuscirono persino ad impossessarsi dei piani dell'operazione Alleata.\nL'operazione \"Market Garden\" fu un fallimento. Il ponte di Arnhem non venne catturato e i paracadutisti inglesi soffrirono tremende perdite, che il 25 settembre si aggiravano attorno al 77%.\nBattaglia della Schelda.\nLa situazione logistica stava diventando critica, quindi l'apertura del porto di Anversa divenne una delle priorit\u00e0 principali. Il 12 settembre 1944 il compito di liberare la Schelda dalle forze ostili venne affidato alla 1\u00aa Armata canadese. Essa comprendeva la 49\u00aa e la 52\u00aa Divisione di Fanteria britannica, il I Corpo d'Armata britannico e il II Corpo d'Armata canadese del generale Guy Simonds, nel quale era inquadrata la 1\u00aa Divisione Corazzata polacca.\nErano state pianificate quattro operazioni principali: la prima consisteva nella liberazione dell'area a nord di Anversa e nel rendere sicuro l'accesso alla Zuid-Beveland. La seconda prevedeva la liberazione della sacca di Breskens a nord del canale Leopold (Operazione Switchback). La terza operazione, chiamata Operazione Vitality, consisteva nella cattura della Zuid-Beveland. Dopo queste quattro operazioni l'obiettivo consisteva nel catturare l'isola Walcheren, che i tedeschi avevano fortificato e trasformato in una roccaforte.\nIl 21 settembre inizi\u00f2 l'avanzata. La 4\u00aa Divisione Corazzata canadese, muovendosi verso nord verso la riva sud della Schelda attorno alla citt\u00e0 olandese di Breskens, fu la prima ad affrontare il formidabile ostacolo della doppia linea di canali \"Leopold\" e \"D\u00e9rivation de la Lys\". Questi vennero attraversati e venne stabilita una testa di ponte, ma potenti contrattacchi tedeschi costrinsero i canadesi a ritirarsi subendo pesanti perdite. La 1\u00aa Divisione Corazzata polacca riusc\u00ec ad avere maggior successo, spostandosi a nordest verso la costa, occupando Terneuzen e liberando la riva sud della Schelda a est di Anversa. Divenne chiaro tuttavia che ulteriori progressi sarebbero stati possibili ad un costo enorme.\nLa 2\u00aa Divisione Fanteria canadese inizi\u00f2 la sua avanzata a nord di Anversa il 2 ottobre. Sub\u00ec pesanti perdite, tra cui la quasi totale distruzione del Reggimento \"Black Watch,\" della 5\u00aa Brigata di Fanteria, il 13 ottobre. Tuttavia, tre giorni dopo i canadesi riuscirono a prendere Woensdrecht, a seguito di un immenso sbarramento d'artiglieria che costrinse i tedeschi alla ritirata. Questa operazione tagli\u00f2 fuori Zuid-Beveland e Walcheren dalla terraferma e permise di raggiungere l'obiettivo della prima operazione.\nBernard Montgomery invi\u00f2 una direttiva che poneva l'apertura dell'estuario della Schelda come priorit\u00e0 assoluta. A est, la 2\u00aa Armata britannica attacc\u00f2 verso ovest per liberare la parte dei Paesi Bassi a sud del fiume Mosa. In questo modo, fu pi\u00f9 facile proteggere la regione della Schelda da eventuali contrattacchi tedeschi.\nNell'Operazione Switchback, la 3\u00aa Divisione di Fanteria canadese partecip\u00f2 ad un attacco su due fronti: mentre la 7\u00aa Brigata di Fanteria attraversava il canale Leopold, la 9\u00aa Brigata lanciava un assalto anfibio alla sacca dalla parte costiera. Nonostante la strenua resistenza dei tedeschi, la 10\u00aa Brigata attravers\u00f2 il canale Leopold mentre l'8\u00aa si spost\u00f2 verso sud, aprendo una via ai rifornimenti verso la sacca.\nL'Operazione Vitality, la terza fase principale della battaglia, prese il via il 24 ottobre. La 2\u00aa Divisione di Fanteria canadese inizi\u00f2 ad aprire un varco verso la Zuid-Beveland, ma venne rallentata dalle mine, dal fango e da una forte resistenza nemica. La 52\u00aa Divisione inglese lanci\u00f2 quindi un attacco anfibio per posizionarsi dietro le linee difensive tedesche. In questo modo le formidabili difese tedesche vennero aggirate e la 6\u00aa Brigata di Fanteria canadese inizi\u00f2 un assalto frontale attraversando il fiume per mezzo di semplici barche. Inoltre i genieri furono in grado di creare un passaggio sul canale lungo la strada principale. A questo punto, superata la Schelda, le difese crollarono e la Zuid-Beveland venne liberata.\nLa quarta ed ultima fase, l'Operazione Infatuate, prevedeva l'attacco all'isola fortificata di Walcheren, all'imboccatura della Schelda occidentale. Le dighe dell'isola vennero danneggiate dal Bomber Command della RAF il 3, il 7 e l'11 ottobre. In questo modo, la parte centrale dell'isola fu inondata e i tedeschi dovettero ritirarsi nelle colline, oltre a permettere l'utilizzo dei veicoli anfibi. Le unit\u00e0 della 2\u00aa Divisione di Fanteria canadese attaccarono e dopo scontri accaniti, stabilirono un punto d'appoggio precario. Furono poi sostituti da un battaglione della 52\u00aa Divisione britannica. In concomitanza con gli attacchi provenienti dall'acqua, il battaglione britannico continu\u00f2 l'avanzata.\nGli approdi anfibi iniziarono il 1\u00ba novembre da parte della 155\u00aa Brigata di Fanteria britannica. in una spiaggia nella regione sud-orientale di Flessinga. Nei giorni seguenti, i britannici furono impegnati in combattimenti strada per strada con i difensori tedeschi. Sempre il 1\u00ba novembre, dopo un pesante bombardamento navale della Royal Navy, le truppe della 4\u00aa Brigata Commando, con unit\u00e0 del 10\u00ba Commando interalleato formato da truppe belghe e norvegesi, supportate da veicoli corazzati specializzati della 79\u00aa Divisione Corazzata britannica, approdarono su entrambi i lati del bacino della diga marittima. Una piccola forza si spost\u00f2 in direzione sud-est, verso Flessinga, mentre la forza principale si mosse verso nord-est per ripulire la parte a nord di Walcheren e ricongiungersi con le truppe canadesi che avevano stabilito una testa di ponte nella parte orientale dell'isola. Nuovamente i tedeschi opposero una forte resistenza e i combattimenti continuarono fino al 7 novembre. Il giorno successivo un gruppo di veicoli anfibi entrarono a Middelburg, la capitale di Walcheren.\nNel frattempo, la 4\u00aa Divisione Corazzata canadese si era spinta verso est, oltre Bergen op Zoom, diretta su Sint Philipsland dove affond\u00f2 numerosi vascelli tedeschi nella baia di Zijpe. Con la successiva avanzata su Anversa senza opposizione, la quarta fase della battaglia degli Schelda si complet\u00f2 e il 28 novembre il primo convoglio di rifornimento entr\u00f2 nel porto.\n12\u00ba Gruppo d'Armate.\nAquisgrana.\nLa 1\u00aa Armata statunitense aveva il compito di catturare la citt\u00e0 di Aquisgrana, un compito che doveva esser svolto, prima di avanzare nell'assalto alla Linea Sigfrido stessa. Il piano prevedeva di oltrepassare e tagliare fuori la citt\u00e0, in un tentativo Alleato di imitare la tanto efficace tattica tedesca della \"Blitzkrieg\". Ad ogni modo, la citt\u00e0 sarebbe stata la prima ad essere attaccata su suolo tedesco e ci\u00f2 era simbolicamente, culturalmente e storicamente importante per il popolo tedesco. Adolf Hitler personalmente ordin\u00f2 che il presidio fosse rinforzato affinch\u00e9 la citt\u00e0 rimanesse in mani tedesche. Per questi motivi, i comandanti Alleati furono costretti a rivedere la loro strategia.\nAlcuni storici, tra cui Stephen Ambrose, hanno suggerito che l'assedio di Aquisgrana fu un errore. La battaglia arrest\u00f2 l'avanzata verso est degli Alleati, che subirono circa 5\u00a0000 perdite. I combattimenti avvennero brutalmente strada per strada, casa per casa e impiegarono tutte le risorse messe a disposizione dalle armate Alleate in avanzata. Ambrose ipotizz\u00f2 si sarebbe potuto utilizzare una strategia pi\u00f9 efficace, come l'isolamento del presidio di Aquisgrana e il proseguimento a est dell'avanzata, verso il cuore della Germania. In teoria, ci\u00f2 avrebbe eliminato la capacit\u00e0 come forza combattente ai difensori di Aquisgrana, tagliando loro le linee di rifornimento, e in questo modo sarebbero stati costretti ad arrendersi o uscire dalla citt\u00e0 per cercare di ristabilire i contatti con le loro retrovie. In quest'ultimo caso i combattimenti si sarebbero svolti in un terreno molto pi\u00f9 neutrale e avrebbero causato forse meno vittime civili e militari.\nCampagna della Lorena.\nAlla fine di agosto, la 3\u00aa Armata statunitense inizi\u00f2 ad essere a corto di carburante. Questa situazione fu causata dalla rapida avanzata Alleata attraverso la Francia e aggravata poi dal cambiamento di priorit\u00e0 logistica in favore delle forze impegnate a nord, nella liberazione di Anversa. Il 1\u00ba settembre, la 3\u00aa Armata, con le ultime scorte di carburante, riusc\u00ec nell'ultimo tentativo di catturare alcuni ponti chiave sul fiume Mosa, nei pressi di Verdun e Commercy. Cinque giorni dopo, la situazione critica dei rifornimenti obblig\u00f2 gli americani a fermarsi, permettendo alle forze tedesche in rotta di riorganizzarsi e rinforzare le loro postazioni nell'area.\nIn ogni caso, ben presto la 3\u00aa Armata si diresse verso Metz, sulla Linea Maginot, una delle citt\u00e0 pi\u00f9 fortificate dell'Europa occidentale. La citt\u00e0 non poteva essere aggirata, poich\u00e9 molte delle sue fortificazioni avevano i cannoni diretti verso i ponti sul fiume Mosella e sulle principali strade della regione, oltre a poter essere usati per un contrattacco tedesco alla retroguardia dell'armata americana. Nella conseguente battaglia di Metz, gli statunitensi, seppur vittoriosi, subirono pesanti perdite.\nDopo Metz, l'armata continu\u00f2 a procedere ad est verso il fiume Saar e prese parte alle prime fasi dell'attacco sulla Linea Sigfrido.\nForesta di H\u00fcrtgen.\nLa foresta di H\u00fcrtgen (in tedesco \"H\u00fcrtgenwald\") venne vista come una posizione da cui potevano partire incursioni contro il fianco statunitense e la distruzione delle dighe sui fiumi che scorrono nella regione poteva essere una minaccia all'avanzata Alleata, quindi venne pianificato un assalto per impossessarsi dell'area che inizi\u00f2 il 19 settembre 1944. La difesa tedesca si rivel\u00f2 pi\u00f9 resistente del previsto e il terreno offr\u00ec ad essa un vantaggio tattico notevole, togliendo il vantaggio numerico e la qualit\u00e0 delle truppe agli americani. La battaglia, che si prevedeva dovesse durare qualche settimana, continu\u00f2 fino a febbraio 1945, con circa 33\u00a0000 vittime totali.\nIl valore della battaglia fu messo in discussione. Alcuni storici hanno affermato che la vittoria non controbilanci\u00f2 il numero di perdite e, in ogni caso, le tattiche statunitensi fecero il gioco dei tedeschi. L'esito della battaglia fu una vittoria difensiva tedesca, con perdite alleate che ammontavano a pi\u00f9 del doppio delle perdite tedesche.\nOperazione Queen.\nL'Operazione Queen fu un'offensiva Alleata, che prevedeva l'uso combinato di forze di terra e aria, contro le forze tedesche sulla Linea Sigfrido, che venne condotta principalmente dallo sforzo congiunto della 1\u00aa e 9\u00aa Armata statunitensi. L'obiettivo principale era avanzare fino al fiume Roer e stabilire diverse teste di ponte oltre il corso d'acqua, per una successiva avanzata in Germania fino al fiume Reno. Parte di questa operazione prevedeva ulteriori combattimenti nella foresta di H\u00fcrtgen. L'offensiva cominci\u00f2 il 16 novembre con uno dei pi\u00f9 pesanti bombardamenti aerei tattici eseguiti dagli Alleati occidentali in questa guerra. Nonostante le forze tedesche fossero di molto inferiori di numero, l'avanzata Alleata fu molto lenta. Dopo diverse settimane di combattimento, gli Alleati raggiunsero il Roer, ma non furono in grado di attraversarlo e gli scontri nella foresta si impantanarono. I combattimenti estenuanti durante l'Operazione Queen, caus\u00f2 pesanti perdite agli Alleati e diede l'opportunit\u00e0 ai tedeschi di lanciare la loro controffensiva il 16 dicembre, che port\u00f2 all'offensiva delle Ardenne.\nControffensiva invernale.\nI tedeschi si erano preparati a lanciare un massiccio contrattacco ad ovest fin dalla fine della battaglia di Normandia. Il piano, chiamato \"Unternehmen Wacht am Rhein\" (Operazione Guardia sul Reno), prevedeva un attacco attraverso le Ardenne e la deviazione verso nord, in direzione di Anversa, per dividere le armate statunitensi e britanniche. Il contrattacco inizi\u00f2 il 16 dicembre in quella che divenne nota come offensiva delle Ardenne dove, a loro difesa, erano disposte le truppe della 1\u00aa Armata statunitense. Dopo un primo successo, aiutato dal maltempo che forn\u00ec ai tedeschi una copertura dalle forze aeree Alleate, l'avanguardia raggiunse il fiume Mosa. I tedeschi furono infine respinti indietro nelle loro posizioni originali il entro 15 gennaio 1945.\nLa Germania lanci\u00f2 una seconda minore offensiva nell'Alsazia, chiamata Operazione Nordwind (\"Unternehmen Nordwind\"), iniziata il 1\u00ba gennaio 1945, con lo scopo di riprendere il controllo di Strasburgo. I soldati tedeschi attaccarono il 6\u00ba Gruppo d'Armate in vari punti e, poich\u00e9 le linee di rifornimento Alleate erano in crisi a causa dell'offensiva sulle Ardenne, fu molto impegnativa fermare e respingere l'Operazione Nordwind che dur\u00f2 almeno quattro settimane. Gli Alleati riuscirono a ripristinare il fronte di attacco nella regione di confine con la Germania e fecero collassare i tedeschi nella sacca di Colmar.\nConseguenze.\nIl movimento a tenaglia della prima armata canadese nell'operazione Veritable, che avanzava dall'area di Nimega nei Paesi Bassi e della 9\u00aa Armata statunitense attraverso il fiume Roer nell'operazione Grenade doveva avere inizio l'8 febbraio 1945, ma venne rimandato di due settimane quando i tedeschi inondarono la valle del fiume distruggendo la diga presente a monte. Durante le due settimane di inondazione, Hitler non permise al generale Gerd von Rundstedt di ritirarsi ad est oltre il Reno, poich\u00e9 riteneva cos\u00ec di rimandare uno scontro inevitabile, ordinandogli quindi di rimanere e combattere sul posto.\nQuando le acque defluirono la 9\u00aa Armata statunitense fu in grado di attraversare il fiume Roer il 23 febbraio, mentre altre forze Alleate erano giunte nei pressi della riva occidentale del Reno. Le divisioni di von Rundstedt erano ovviamente rimaste a ovest del fiume Reno e furono fatte a pezzi, con 280\u00a0000 soldati fatti prigionieri. La resistenza dei tedeschi era costata agli Alleati circa 400 000 vittime. \nL'attraversamento del Reno venne effettuato in quattro punti:\nDopo l'attraversamento del Reno gli Alleati poterono procedere con l'invasione della Germania occidentale, l'ultima campagna degli Alleati occidentali prima della fine della guerra."}
{"id": "2036867", "revid": "124123", "url": "https://it.wikipedia.org/wiki?curid=2036867", "title": "Morti nel 27 a.C.", "text": ""}
{"id": "2036871", "revid": "124123", "url": "https://it.wikipedia.org/wiki?curid=2036871", "title": "Morti nel 16 a.C.", "text": ""}
{"id": "2036874", "revid": "124123", "url": "https://it.wikipedia.org/wiki?curid=2036874", "title": "Morti nel 14 a.C.", "text": ""}
{"id": "2036879", "revid": "124123", "url": "https://it.wikipedia.org/wiki?curid=2036879", "title": "Morti nel 7 a.C.", "text": ""}
{"id": "2036880", "revid": "124123", "url": "https://it.wikipedia.org/wiki?curid=2036880", "title": "Morti nel 4 a.C.", "text": ""}
{"id": "2036887", "revid": "287204", "url": "https://it.wikipedia.org/wiki?curid=2036887", "title": "David Mazzucchelli", "text": "La sua fama nel mondo dei \"comics\" \u00e8 principalmente legata alla realizzazione di due tra le pi\u00f9 importanti saghe supereroistiche degli anni ottanta, entrambe scritte da Frank Miller: ' (1986) e ' (1987).\nBiografia e carriera.\nMazzuchelli ha studiato alla \"Rhode Island School of Design\" a New York e ha cominciato a lavorare nel mondo dei \"comics\" nei primi anni ottanta, alla Marvel Comics, divenendo disegnatore regolare di \"Daredevil\", realizzando le storie del prolifico Denny O'Neil: il culmine della sua produzione nella storie dell'\"Uomo senza paura\" \u00e8 per\u00f2 senza dubbio il ciclo di storie \"Daredevil: Born Again\" (1986), sceneggiate da Frank Miller.\nIl suo stile \u00e8 stato subito caratterizzato da un tratto modulato nello stile di Alex Toth e in sequenze di taglio decisamente espressionista.\nPassati alla DC Comics, le doti del duo Miller-Mazzuchelli si evidenziano anche l'anno successivo nella saga \"\" (1987).\nMazzuchelli abbandona il genere supereroistico dopo \"Anno uno\", dedicandosi ad altri progetti, anche indipendenti: dopo un paio d'anni di pausa dai comics, in cui, dopo aver studiato il lavoro di altri artisti ed essersi dedicato anche a stampe e litografie autoproduce tre numeri della rivista \"Rubber Blanket\"; partecipa con storie brevi in numerose antologie; collabora con l'artista Paul Karasik alla trasposizione grafica di \"Citt\u00e0 di vetro\" dello scrittore Paul Auster (1994). Come illustratore ha collaborato con il \"The New Yorker\", disegnando pagine interne e copertine.\nIn seguito ha messo a punto diversi progetti che hanno ricevuto riconoscimenti critici importanti: il suo inconfondibile stile si rivede nel 2000 nelle pagine di \"The Fisherman and the Sea Princess\", pubblicata nell'antologia per bambini di Art Spiegelman e Francoise Mouly \"Little Lit: Folklore &amp; Fairy Tale Funnies\".\nNel 2009 viene pubblicato il graphic novel \"Asterios Polyp\", a cui ha lavorato per una decina d'anni, in Italia edito da Coconino.\nMazzuchelli vive a New York dove si dedica anche all'insegnamento presso la School of Visual Arts."}
{"id": "2036890", "revid": "31886", "url": "https://it.wikipedia.org/wiki?curid=2036890", "title": "Evelina Paoli", "text": "Biografia.\nNata nel 1878 in una famiglia della ricca borghesia fiorentina, Evelina Paoli inizi\u00f2 la sua carriera teatrale alla fine dell'Ottocento, all'et\u00e0 di diciotto anni, nella compagnia di Achille Vitti, passando in seguito a quella del Teatro Fiorentini di Napoli, diretto all'epoca da Cesare Rossi ed Andrea Maggi. All'inizio del '900 entr\u00f2 come attrice giovane nella compagnia di Eleonora Duse, con la quale fu in tourn\u00e9e nel periodo 1900-1902.\nNel 1904-1905 con la Compagnia di Mario Fumagalli. Tra le interpretazioni del periodo il ruolo di Angizia nella prima assoluta de \"La fiaccola sotto il moggio\".\nA fine 1905 entr\u00f2 nella Compagnia Stabile Romana del Teatro Argentina di Roma diretta da Eduardo Boutet rinunciando, con il marito Leone Papa, al contratto gi\u00e0 firmato con Irma Gramatica. A Ferruccio Garavaglia, ottenuta la direzione della Compagnia, venne affidato il compito di organizzare la nuova tragedia di Gabriele D'Annunzio, \"La nave\", e a Evelina Paoli l'interpretazione della protagonista Basiliola.\nNel triennio 1909-1912 in ditta con Flavio And\u00f2, anche direttore, e Antonio Gandusio con i quali form\u00f2 la compagnia And\u00f2-Paoli-Gandusio. Nel 1912 prima attrice con Ruggero Ruggeri. Nel 1913 prima attrice nella Compagnia dei grandi spettacoli diretta da Gualtiero Tumiati. Nel 1914-1915 fond\u00f2 una nuova compagnia con Alfredo De Antoni e Cesare Dondini, anche direttore. Il 16 giugno 1915 al Teatro Argentina di Roma venne ripresa \"La nave\" di Gabriele D'Annunzio che riscontr\u00f2 molto successo nel clima antiaustriaco di quei giorni.\nSi avvicin\u00f2 al cinema a met\u00e0 degli anni dieci, apparendo nei film \"Silvio Pellico\" di Livio Pavanelli (1915) e \"Il piacere\" di Amleto Palermi (1918).\nDopo il 1918 si ritir\u00f2 dalle scene per motivi di salute e riprese a recitare nel 1930 al Teatro greco di Siracusa con Giovanna Scotto e Corrado Racca, poi con la compagnia di Lamberto Picasso (1932), con la compagnia Merlini-Cimara-Tofano (1932-33), con la compagnia di Alfredo De Sanctis (1934-35), con i Carri di Tespi del 1938 e del 1939.\nDal 1932 al 1948 il ritorno alle pellicole del periodo sonoro in brevi ruoli da anziana caratterista, tra le quali \"Hanno rapito un uomo\" di Gennaro Righelli (1938), \"Noi vivi\" di Goffredo Alessandrini (1942).\nVedova del regista Enrico Guazzoni, nel 1956 and\u00f2 a vivere nella Casa di riposo degli artisti drammatici Lyda Borelli di Bologna, dove si spense nel 1974, all'et\u00e0 di novantasei anni, in seguito ad una trombosi cerebrale."}
{"id": "2036891", "revid": "599013", "url": "https://it.wikipedia.org/wiki?curid=2036891", "title": "Maschera nera", "text": ""}
{"id": "2036893", "revid": "287204", "url": "https://it.wikipedia.org/wiki?curid=2036893", "title": "Live (album)", "text": ""}
{"id": "2036895", "revid": "284822", "url": "https://it.wikipedia.org/wiki?curid=2036895", "title": "Gli uomini vuoti", "text": ""}
{"id": "2036901", "revid": "599013", "url": "https://it.wikipedia.org/wiki?curid=2036901", "title": "Nicoletta Caselin", "text": "Carriera.\nClub.\nHa giocato in A1 con Schio fino al 2001, e dal 2003 al 2005, vincendo quattro Coppe Italia, una Coppa Ronchetti e uno scudetto nel 2005. Dal 2001 al 2003 gareggia nel CUS Chieti quindi a Parma. Ha terminato la carriera in A2 al Bologna nel 2006-07.\nNazionale.\nHa esordito in nazionale il 21 Maggio 1993 in una gara amichevole con la Francia.\nHa vinto l'argento europeo al Campionato Europeo 1995 disputatosi a Brno.\nCon la maglia azzurra ha inoltre disputato gli Europei 1997."}
{"id": "2036903", "revid": "599013", "url": "https://it.wikipedia.org/wiki?curid=2036903", "title": "Sonia Iacono", "text": "Carriera.\nInizia la sua esperienza cestistica ad Ischia per poi passare con il Napoli Basket Vomero dove rimane per 10 anni, fino alla promozione in Serie A1 del 2002-03.\nHa giocato in A1 con Mercede Basket Alghero (2004/05 - 2005/06) e Centro Diana Maddaloni (2006-07).\nIl 15 giugno del 2002 ha partecipato a Cagliari all'\"All Star Game - Eismann\" di Serie A2."}
{"id": "2036905", "revid": "3115", "url": "https://it.wikipedia.org/wiki?curid=2036905", "title": "Agenzia europea per la sicurezza e la salute sul lavoro", "text": "L'Agenzia europea per la sicurezza e la salute sul lavoro ( EU-OSHA ) fu fondata nel 1994 a Bilbao, in Spagna. L'obiettivo prefissato, gi\u00e0 all'atto della fondazione, \u00e8 quello di rendere i luoghi di lavoro europei pi\u00f9 sicuri, produttivi e salutari, attraverso la condivisione e l'applicazione di informazioni di carattere giuslavoristico, sanitario e di prevenzione.\nDepressione.\nL'agenzia ha uno staff specifico che si occupa, a livello professionale, di sicurezza e salvaguardia della salute presso il luogo di lavoro (OSH). \nA livello nazionale, \u00e8 rappresentata attraverso un network di \"punti focali\" tra loro collegati, che generalmente gestiscono l'attivit\u00e0 dell'OSHA nel singolo stato membro. Per l'Italia il focal point \u00e8 l'ISPESL\nTra le attivit\u00e0 dell'agenzia si ricorda:\nLe campagne pubblicitarie includono i cosiddetti \"European Week for Safety and Health at Work\" (EW), che ogni volta sottolineano e focalizzano un dato aspetto inerente alla tematica lavoristica. \nIl summenzionato \"risk observatory\" fu fondato nel 2005 come parte integrante dell'Agenzia Europea per la Sicurezza e la Salute sul Lavoro.\nTale osservatorio mira ad identificare i nuovi rischi che possono, o potrebbero, presentarsi nei luoghi di lavoro promuovendo azioni di tipo preventivo."}
{"id": "2036907", "revid": "599013", "url": "https://it.wikipedia.org/wiki?curid=2036907", "title": "Manuela Monticelli", "text": "Playmaker di 170\u00a0cm, ha giocato in Serie A1 con la Trogylos Priolo e la Mercede Alghero, vincendo anche uno scudetto; ora ricopre il ruolo di assistente allenatore alla Mercede Basket Alghero.\nBiografia.\nNell'aprile del 2013 ha avuto una bambina nata dall'unione con Francesco De Rosa (direttore sportivo della Mercede Basket Alghero) col quale si \u00e8 sposata nel 2007 dopo essersi fidanzata nel 2005.\nHa una sorella omozigote, Martina, che gioca pure lei a basket nel suo stesso ruolo di playmaker; in carriera hanno giocato sia come compagne di squadra (a livello giovanile ed in prima squadra sia alla Virtus Rho che nel Sesto San Giovanni, tranne che nel 1997-98 quando Manuela gioc\u00f2 con la Geas Sesto San Giovanni ed invece Martina gioc\u00f2 in serie B con il Basket Biassono) che come avversarie sia nel 1997-98 a livello giovanile (Manuela col Sesto San Giovanni e Martina col Biassono) sia due volte in serie A2: nel 2001-2002 (Manuela alla Mercede Alghero e Martina all'Arezzo) che nel 2009-10 (Manuela con la Mercede Alghero e Martina con la Pallacanestro Sanga Milano appena salita dalla serie B d'Eccellenza).\nCarriera.\nLa sua carriera da cestista in Prima Squadra inizia molto presto nella sua regione di nascita, la Lombardia, con due societ\u00e0 sportive della provincia di Milano. Gi\u00e0, dal 1992, all'et\u00e0 di 14 anni, gioca con la Virtus Basket Rho (con cui esordisce in Prima Squadra nel 1993 all'et\u00e0 di 15 anni) dove resta fino al 1996 (raggiungendo ogni anno un obiettivo diverso): nel 1993 vicecampionessa italiana categoria allieve, nel 1994 promozione in serie A2, nel 1995 vicecampionessa italiana categoria cadette e nel 1996 promozione in serie A2 d'Eccellenza.\nDal 1996 al 1999 milita nella Geas Basket di Sesto San Giovanni. Nel 1997-98 alla Geas Sesto San Giovanni come allenatore in Prima Squadra ebbe il coach bresciano di origini svizzero Andrea Petitpierre, uno degli allenatori italiani di basket di maggiore esperienza (ha iniziato la sua carriera in panchina nel 1973 con il Team 72 Milano).\nNell'estate del 1999 approda in Sicilia alla Isab Energy Priolo di Priolo Gargallo con cui disputa due campionati. Esordisce in Serie A1 (pallacanestro femminile) a 20 anni nel 1999. Con la squadra siciliana ha vinto il campionato 1999-2000 ed ha anche partecipato all'Eurolega. Dal 1999 al 2001 come coach al Priolo ha avuto Santino Coppa, uno dei coach italiani pi\u00f9 esperti avendo iniziato ad allenare nel 1970 proprio la Trogylos Priolo. Nella stagione 1999-2000 a Priolo \u00e8 stata la 4\u00aa giocatrice del roster pi\u00f9 presente in campionato ed ha disputato la Coppa Ronchetti, mentre nel 2000-2001 ha preso parte all'Eurolega.\nIl 2001 \u00e8 l'anno del trasferimento in Sardegna, alla Mercede Basket Alghero con cui ritorna in Serie A1 nel 2004, giocando tre stagioni nella massima serie che si risolvono nella retrocessione in Serie A2 nel 2006-07. Retrocessa ancora in Serie B d'Eccellenza, la Monticelli non lascia comunque la categoria, perch\u00e9 la squadra viene ripescata. Nel 2008 avrebbe dovuto partecipare all'All Star Game di serie A2 svoltosi ad Alcamo sabato 14 e domenica 15 giugno, ma causa infortunio dovette rinunciare; al suo posto venne convocata una sua compagna di squadra, Tatiana Martellini. Per Manuela Monticelli il campionato 2010-11 in serie A2 con la Mercede Alghero \u00e8 stato il suo 10\u00ba consecutivo con la squadra sarda in serie A (3 in A1 e 7 in A2). Nel dicembre 2010 si infortuna, durante il girone di andata, nella partita giocata in trasferta contro la Libertas Basket Bologna, ma successivamente ritorna in campo per poi rifermarsi nuovamente. Dal 2004 al 2008 \u00e8 stata la capitana in serie A della Mercede Basket Alghero con cui ha partecipato 4 volte ai play-off promozione.\nNel gennaio 2012, dopo un lungo stop di circa 8 mesi e mezzo (l'ultima partita giocata, era stata il 16 aprile 2011 proprio contro la Libertas Basket Bologna), ritorna in campo in occasione del derby contro la Virtus Cagliari.\nStatistiche.\nPresenze e punti nei club.\n\"Statistiche aggiornate al 26 febbraio 2011\""}
{"id": "2036910", "revid": "767487", "url": "https://it.wikipedia.org/wiki?curid=2036910", "title": "Nadia Battain", "text": "Carriera.\nHa iniziato la sua carriera a livello professionistico nel 2004 giocando un campionato in Serie A1 con la Terra Sarda Alghero. Poi \u00e8 scesa di categoria giocando una stagione in Serie A2 con la Pallacanestro Napoli-Pozzuoli; dall'estate del 2006 al gennaio del 2007, ha mantenuto la serie indossando la maglia dell'Ancona Basket. Dal gennaio del 2007 sino all'estate dello stesso anno ha giocato con la Pallacanestro Femminile Umbertide. Infine la stagione 2007-08 l'ha affrontata, scendendo di categoria in Serie B d'Eccellenza femminile, con la casacca del Senigallia."}
{"id": "2036912", "revid": "599013", "url": "https://it.wikipedia.org/wiki?curid=2036912", "title": "Milka Bjelica", "text": "Ha un fratello minore, Milko, anche lui cestista e una sorella minore, Ana, pallavolista che, al contrario dei fratelli, ha deciso di rappresentare la Serbia.\nCarriera.\nClub.\nMilka Bjelica ha iniziato la sua carriera da cestista professionista in Serbia, nazione di nascita, prima con la Stella Rossa (1997-2000), poi con l'Hemofarm Vr\u0161ac (2000-2002) ed infine nuovamente alla Stella Rossa (2002-03). Durante i primi 3 anni da professionista, ha partecipato a due edizioni della Coppa Ronchetti: con la Stella Rossa nel 2000 (chiudendo con medie di 13,3 punti e 4,9 rimbalzi ed uscendo ai sedicesimi di finale) e con il Hemofarm Vr\u0161ac nel 2002 (terminando con medie di 9,5 punti e 6,1 rimbalzi ed arrivando sino agli ottavi di finale). La stagione 2003-2004 l'ha disputata in Ungheria con lo Szolnoki M\u00c1V Coop, arrivando in finale di EuroCup Women persa contro le russe del Baltiyskaya Zvezda Saint Petersburg. Giocatrice che ricopre il ruolo di ala-pivot ha giocato nel massimo campionato italiano con Alghero nella stagione 2004-05 (doppia-doppia di medie in campionato con 18,1 punti e 10,1 rimbalzi), con Taranto nelle stagioni 2005-06 (gioca l'All-Star Game e chiude in campionato con medie di 16 punti e 8,2 rimbalzi) e 2006-07 (medie in campionato di 12,5 punti e 7,4 rimbalzi ed in EuroCup Women di 14,5 punti e 6 rimbalzi).\nSi \u00e8 poi trasferita in Spagna, al Valencia: vince sia la Supercoppa di Spagna che il Campionato di Spagna. La stagione 2008-09 (medie in campionato di 10,7 punti e 8,1 rimbalzi) la disputa nelle file del Faenza con il quale si \u00e8 aggiudicata la Coppa Italia 2009. Tra l'agosto-settembre del 2008 e l'agosto-settembre 2009 ha disputato con la Nazionale di pallacanestro femminile del Montenegro le qualificazioni della Division B per accedere alla Division A nel 2010-2011. Quindi si trasferisce prima in Lituania al Teo Vilnius con cui disputa 9 partite (media di 11,7 punti e 9,2 rimbalzi) in EuroLeague Women e poi ritorna in Italia, per giocare con le campane del Napoli Basket Vomero la stagione 2009-10 (medie in campionato di 13,6 punti e 9,6 rimbalzi), salvandosi in finale playout vinta 2-1 contro Livorno. Dall'estate del 2010 milita con la squadra polacca del Lotos Gdynia (medie in campionato di 12 punti e 9,2 rimbalzi ed in EuroLeague Women di 13,3 punti e 6,1 rimbalzi) con cui vince la Coppa di Polonia e partecipa anche all'All-Star Game. Dall'estate del 2011 gioca, sempre in Polonia, con il Wisla Krakow.\nSi \u00e8 poi trasferita prima in Romania per giocare con il Targoviste e poi in Turchia dove ha militato al Be\u015fikta\u015f prima di approdare allo ZVVZ USK Praga.\nNazionale.\nCon le nazionali maggiori di pallacanestro femminile con le quali ha giocato, ha partecipato ad un Campionato mondiale: 12\u00aa nel 2002 (con la Jugoslavia) ed a 4 edizioni dei Campionati europei: 7\u00aa nel 1999 (con la Jugoslavia), 5\u00aa nel 2001 (ancora con la Jugoslavia), 8\u00aa nel 2003 (con la Serbia-Montenegro) e 6\u00aa nel 2011 (con il Montenegro).\nCon le nazionali giovanili invece ha partecipato nel 1997 al \"Campionato europeo categoria Cadette\" giungendo 7\u00aa con la Jugoslavia e nel 1998 al \"Campionato europeo categoria Juniores\" arrivando 5\u00aa con la Serbia-Montenegro."}
{"id": "2036913", "revid": "767487", "url": "https://it.wikipedia.org/wiki?curid=2036913", "title": "Marina Millanta", "text": "Carriera.\nHa giocato in A1 con Mercede Basket Alghero nella stagione 2004/05 e in A2 con Basket Femminile Carpedil Battipaglia nella stagione 2007-08."}
{"id": "2036916", "revid": "798140", "url": "https://it.wikipedia.org/wiki?curid=2036916", "title": "Centro europeo per la prevenzione e il controllo delle malattie", "text": "Il Centro europeo per la prevenzione e il controllo delle malattie (ECDC, da \"European Centre for Disease Prevention and Control\") \u00e8 un'agenzia indipendente dell'Unione europea con lo scopo di rafforzare le difese dei paesi membri dell'Unione nei confronti delle malattie infettive.\nIl centro, istituito nel maggio 2005, ha sede a Solna (contea di Stoccolma) in Svezia.\nL'ECDC nel corso di un periodo di tempo relativamente limitato \u00e8 riuscito a compiere buoni progressi nella creazione di una rete di sorveglianza delle malattie infettive in Europa e nella diffusione delle informazioni relative.\nStoria.\nNel contesto dell'Unione europea, assieme all'integrazione ed all'apertura delle frontiere, la cooperazione nell'ambito della salute e della prevenzione delle malattie sta diventando sempre pi\u00f9 importante. Infatti, l'idea di creare una sorta di Centro di coordinamento, a livello europeo, era gi\u00e0 sorta a numerosi esperti ma, a causa del pericoloso diffondersi della sindrome SARS nel 2003, l'idea divenne presto realt\u00e0, a tempo di record; infatti, la Commissione europea present\u00f2 una bozza legislativa nel luglio 2003, e solamente due anni dopo, nel maggio 2005, il centro apr\u00ec i battenti.\nStruttura organizzativa.\nIl Centro \u00e8 guidato da un direttore, attualmente Andrea Ammon. La struttura organizzativa \u00e8 composta da cinque unit\u00e0:\noltre all'Eurosurveillance Editorial Office.\nPubblicazioni.\nL'ECDC pubblica numerosi rapporti di natura scientifica e tecnica riguardanti l'analisi e la prevenzione delle malattie infettive.\nNel giugno 2007, l'ECDC ha dato il via al primo Annual Epidemiological Report on Communicable Disease in Europe (AER). Esso contiene una considerevole quantit\u00e0 di statistiche e dati riguardanti le 49 malattie pi\u00f9 diffuse nell'ambito europeo. Questi dati provengono da una monitorizzazione accurata di 25 stati membri dell'Unione europea, pi\u00f9 Norvegia ed Islanda.\n\"Eurosurveillance\".\n\"Eurosurveillance\" \u00e8 una pubblicazione di natura scientifica a revisione paritaria riguardante l'epidemiologia, la sorveglianza, la prevenzione ed il controllo delle malattie infettive, fondata nel 1995 e pubblicata dall'ECDC fin dal marzo del 2007. La rivista \u00e8 pubblicata su internet e il suo contenuto \u00e8 fornito con accesso libero (\"open access\"); gli articoli riguardano le malattie infettive prevalentemente da un punto di vista europeo, anche se sono presenti articoli di autori extra europei. I precedenti bollettini settimanali e pubblicazioni mensili sono stati unificati, divenendo un unico giornale-pubblicazione scientifico.\nStati membri.\nLa rete dell'ECDC comprende i seguenti stati:"}
{"id": "2036917", "revid": "1543377", "url": "https://it.wikipedia.org/wiki?curid=2036917", "title": "Laura Fumagalli", "text": "Carriera.\nLa sua carriera da professionista inizia nel 2004 quando gioca il suo primo campionato in Prima Squadra con la Terra Sarda Alghero in Serie A1.\nNel 2005 scende di categoria trasferendosi alla Memar Reggio Emilia con cui gioca un campionato in Serie A2; nel 2006 ritorna nella sua regionale natale, la Lombardia, mantenendo la categoria con la Pentamedia Carugate. Dal 2007 al 2009 gioca, sempre in serie A2, con il Basket Team Crema; la stagione 2009-10 la disputa a Milano con la Sea Logistic Sanga.\nDall'estate del 2010 \u00e8 ritornata ad indossare la maglia del Crema.\nDurante l'estate del 2011 scende di categoria andando a giocare in Veneto con l'Alpo Basket '99 in serie B.\nDal 2004 ad oggi, nei vari campionati disputati in Italia, ha giocato 171 partite segnando 2.121 punti per una media di 12,40 punti/partita (\"statistiche aggiornate al 1\u00ba maggio 2011\").\nPresenze e punti nei club.\n\"Statistiche aggiornate al 30 giugno 2009\""}
{"id": "2036920", "revid": "599013", "url": "https://it.wikipedia.org/wiki?curid=2036920", "title": "Valentina Piroli", "text": "Alta 188\u00a0cm, gioca nel ruolo di ala grande-pivot.\nCarriera.\nNell'agosto del 1999, all'et\u00e0 di 17 anni da poco compiuti, ha partecipato con la Nazionale italiana di categoria, alle fase di qualificazione per il Campionato Europeo Femminile Junior 2000. Nel maggio del 2004 ha realizzato fuori casa contro la Juventus Basket Pontedera in gara-3 di finale dei play-off promozione , il tiro libero decisivo per la promozione della Mercede Basket Alghero in Serie A1 (pallacanestro femminile).\nConta presenze in Serie A1 femminile con Alghero (2004-07) e Viterbo (2008-09). Dall'estate del 2009 gioca con le toscane della Pallacanestro Costone Siena, ora nella serie B regionale toscana. Dopo un anno di stop nel 2013 per essere diventata mamma ora gioca in serie B colle toscane del Costone Siena."}
{"id": "2036928", "revid": "767487", "url": "https://it.wikipedia.org/wiki?curid=2036928", "title": "Sara Farris", "text": "Carriera.\nDopo il settore giovanile con la Virtus Sassari e la Mercede Alghero, esordisce in Prima Squadra nel 2000 all'et\u00e0 di 15 anni proprio con la maglia della Mercede Basket Alghero, con cui disputa il campionato 2000-2001 in Serie B d'Eccellenza ed il successivo in Serie A2.\nDal 2002 al 2004 passa in prestito al Sant'Orsola Sassari, squadra della sua citt\u00e0 natale, con cui gioca due stagioni in Serie B d'Eccellenza.\nNel 2004 ritorna alla Mercede dove gioca un campionato in Serie A1 (pallacanestro femminile).\nLa stagione 2005-06 ritorna a giocare, sempre in prestito, al Sant'Orsola Sassari in Serie B d'Eccellenza. Nel 2006-2007, mantiene la categoria iniziando in Sicilia con la Futura Licata e poi trasferendosi nelle Marche alla Fe. Ba. Civitanova.\nNel 2007-08 passa alla Pallacanestro Ribera in Serie A1 e poi nel 2008-09 con il Broni in Serie A2 con cui retrocede in Serie B d'Eccellenza perdendo 2-1 contro Biassono la finale dei playout\nNell'estate del 2009, dopo la retrocessione col Broni, resta in Serie B d'Eccellenza andando a giocare con il Battipaglia, con il quale vince il campionato di Serie B d'Eccellenza.\nAffronta la prima parte della stagione 2010-11 indossando ancora la maglia del Battipaglia, per tornare poi a gennaio in Sardegna, per rivestire la casacca della Mercede Alghero, 6 anni dopo il suo esordio in Serie A1 avvenuto proprio con la squadra algherese.\nIl 27 luglio 2011 viene ufficializzato il suo passaggio alla Pallacanestro Vigarano con cui vince il campionato di serie A2.\nNell'estate del 2012 ritorna alla Mercede Basket Alghero di cui viene nominata nuova capitana succedendo alla storica Manuela Monticelli ritiratasi (capitana in serie A per 8 anni di fila dal 2004 al 2012).\nIl campionato 2013-14 \u00e8 il suo quattordicesimo giocato in Prima Squadra, cos\u00ec suddivisi tra le tre massime serie italiane: 2 in A1, 6 in A2 ed altrettanti in B.\nDal 2010 ad oggi ha giocato con Marika Zanardi 4 stagioni di fila a Battipaglia, Vigarano Mainarda ed Alghero."}
{"id": "2036935", "revid": "1573940", "url": "https://it.wikipedia.org/wiki?curid=2036935", "title": "Xerinae", "text": "Gli Xerini (Xerinae ) costituiscono una sottofamiglia di roditori in seno alla famiglia degli Sciuridi. In esso vengono classificate le numerose specie note collettivamente come \u00abscoiattoli di terra\u00bb.\nTassonomia.\nComprende 26 generi raggruppati in 3 trib\u00f9:"}
{"id": "2036937", "revid": "110157", "url": "https://it.wikipedia.org/wiki?curid=2036937", "title": "Centro europeo per lo sviluppo della formazione professionale", "text": "Il Centro europeo per lo sviluppo della formazione professionale (CEDEFOP) \u00e8 un'agenzia dell'Unione europea.\nFondato nel 1975 presso Berlino Ovest, il CEDEFOP fu trasferito presso la citt\u00e0 di Salonicco, in Grecia, dove tuttora ha sede.\nObiettivo dichiarato di questa agenzia \u00e8 quello di promuovere lo sviluppo della formazione educativa e professionale all'interno dell'Unione europea.\nAnalizzando e provvedendo alla diffusione delle informazioni recepite, il \"Centro europeo per lo sviluppo della formazione professionale\" aiuta professionisti e specialisti di tutta l'Unione a promuovere politiche di sviluppo in tal senso, organizzando forum, convegni e \"workshop\" su tematiche di comune interesse.\nIl CEDEFOP condivide la sua esperienza in questo campo attraverso pubblicazioni distribuite nei modi pi\u00f9 disparati, attraverso copie stampate, oppure moderni siti web.\nEsso collabora strettamente con la sua agenzia sorella, la Fondazione europea per la formazione professionale (ETF) di Torino, che ha un mandato in materia d'istruzione e formazione professionale nell'ambito dei Paesi extra UE."}
{"id": "2036941", "revid": "30610", "url": "https://it.wikipedia.org/wiki?curid=2036941", "title": "Albania", "text": "LAlbania ( ; in albanese: \"Shqip\u00ebria\"; storicamente \"Arb\u00ebria\"), ufficialmente Repubblica d'Albania (in albanese: \"Republika e Shqip\u00ebris\u00eb\", : ), \u00e8 uno Stato situato nella penisola balcanica. Confina a nord-ovest con il Montenegro, a nord-est con il Kosovo, a est con la Macedonia del Nord e a sud con la Grecia. Le sue coste si affacciano sul Mar Adriatico (sul Canale d'Otranto) e sullo Ionio. Il paese, con i suoi confini, ha una superficie di e una popolazione di 2,8 milioni di abitanti.\nCulla della civilt\u00e0 illirica, fu unita nel Regno d'Epiro con Pirro, sub\u00ec la colonizzazione greco-antica sul litorale e in et\u00e0 classica fu parte dell'Impero romano, divenendo tra i centri culturali e religiosi dell'Impero bizantino nel 1190 (Principato di Arbanon). Invasa successivamente dai barbari (slavi, avari, bulgari), ebbe la penetrazione militare dei Normanni e dei successivi re di Sicilia e di Napoli, e quella commerciale della Repubblica di Venezia. Nel Medioevo la battaglia di Kosovo (1389) port\u00f2 in Albania i Turco-Ottomani che, dapprima contenuti dalla Lega dei popoli albanesi, o Lega di Lezh\u00eb, creata nel 1444 da Giorgio Castriota detto \"Scanderbeg\", ebbero la meglio alla morte di questi (1467). Il Principato d'Albania fu l'unico paese dei Balcani che nel XV secolo resistette - per ben pi\u00f9 di due decenni - agli attacchi degli Ottomani. L'Albania fu divisa in piccoli principati autonomi sottoposti per quattro secoli e mezzo alla sovranit\u00e0 dell'Impero ottomano.\nNel XIX secolo si accentuarono rivolte popolari per l'indipendenza, fra cui rilevante fu quella dell'Epiro che riusc\u00ec a rendersi di fatto indipendente (1820-1822). La Lega di Prizren (1878) promosse l'idea di uno stato nazionale albanese, anche in difesa dei confini dalle pressioni serbo-montenegrine e greche, e stabil\u00ec il moderno alfabeto albanese. Il 28 novembre 1912 dichiar\u00f2 la sua indipendenza dai turchi, riconosciuta in seguito dalla Conferenza degli Ambasciatori a Londra nel 1913, anno in cui nacque il primo governo provvisorio nel pieno delle guerre balcaniche, il Regno dell'Albania. Divenuta brevemente un Protettorato italiano al termine della Prima guerra mondiale, fu nuovamente occupata e annessa al Regno d'Italia nel 1939. Durante il secondo conflitto mondiale vi furono inglobate parti dei territori della cosiddetta Albania etnica, comprendente solo i territori del nord-ovest e abitati di etnia albanese lasciati oltre i confini dello Stato. Dal 1944 al 1990 l'Albania fu uno Stato comunista estremamente isolazionista, stalinista e antirevisionista. Dal 1998 l'Albania \u00e8 una repubblica parlamentare.\nL'Albania \u00e8 membro delle Nazioni Unite, della NATO, dell'Organizzazione per la sicurezza e la cooperazione in Europa, del Consiglio d'Europa, dell'Organizzazione mondiale del commercio e uno dei membri fondatori dell'Unione per il Mediterraneo. Dal 24 giugno 2014 l'Albania \u00e8 ufficialmente candidata per l'adesione all'Unione europea dopo aver richiesto formalmente l'adesione all'UE il 28 aprile 2009. Riforme di libero mercato hanno aperto il paese agli investimenti stranieri, in particolare nello sviluppo di infrastrutture energetiche e di trasporto. \u00c8 tra i Paesi emergenti d'Europa e, grazie alle numerose bellezze storiche e naturali, tra le nuove mete turistiche della Penisola balcanica e del bacino del Mediterraneo.\nLa capitale d'Albania \u00e8 Tirana. Altri maggiori centri urbani sono Durazzo, Valona, Scutari e Argirocastro. L'albanese \u00e8 la lingua ufficiale; gli albanesi chiamano se stessi \"shqiptar\u00eb\".\nEtimologia.\nL'Albania \u00e8 chiamata dai suoi abitanti \"Shqip\u00ebri\". Sami Frash\u00ebri nella sua opera \"Shqip\u00ebria \u00e7'ka q\u00ebn\u00eb, \u00e7'\u00ebsht\u00eb e \u00e7'do t\u00eb b\u00ebhet\" (1899), dice che gli antenati degli albanesi si facevano chiamare arb\u00ebn, parola questa documentata almeno dal II secolo d.C. che per\u00f2 subisce un cambiamento: da arb\u00ebn in arb\u00ebr per via dell'abitudine che hanno i toschi (abitanti del sud dell'Albania) di cambiare la lettera \"n\" in \"r\". Arb\u00ebr o Arb\u00ebn cio\u00e8 coloro che lavorano la terra, da \"Ar\" che vuol dire terra, campo e \"b\u00ebr\" o \"b\u00ebn\" che si traduce con \u201cfare lavorare\u201d.\nSami Frash\u00ebri collega la parola Shqip\u00ebri al nome dell'\u201cuccello benedetto\u201d, cio\u00e8 l'aquila (shqipe, shqiponja nella lingua albanese). Frash\u00ebri considera l'aquila una vera divinit\u00e0 e scrive che gli antenati degli albanesi l'adoravano come se effettivamente lo fosse e, un tempo, l'animale era raffigurato anche sulla loro bandiera (all'epoca della pubblicazione del libro, l'Albania era una provincia dell'impero ottomano e non aveva una bandiera propria). Tuttavia, lo studioso conclude che la parola shqip\u00ebri sembra non essere molto antica, perch\u00e9 gli albanesi che si trasferirono in Italia e in Grecia non la conoscevano affatto e per questo utilizzavano la parola Arb\u00ebr. Il nome Albania deriverebbe dalla citt\u00e0 illirica di \"Albanopolis\", dal nome di una trib\u00f9 illirica; da l\u00ec \u00e8 derivato il nome Albania utilizzato dagli stranieri europei per indicare i territori dell'Albania. Fino al XV secolo era chiamata dagli albanesi Arberia, e tutti gli albanesi si identificavano con il nome di arb\u00ebresh\u00eb. In greco bizantino, il nome del paese \u00e8 \"Albania\", con le sue varianti \"Alba\u0113tia\", \"Arban\u0113tia\".\nIl termine \"Albania\", cos\u00ec come altri toponimi europei e mediterranei, ad esempio Alpi e Albione, pu\u00f2 avere due possibili etimologie, entrambe plausibili: dalla radice protoindoeuropea \"*albho-\", che indicava il \"bianco\", oppure dalla radice, sempre protoindoeuropea, \"*alb-\", ovvero \"collina\". Nel II secolo a.C., Polibio nelle sue \"Storie\" menziona una trib\u00f9 di nome \"Arbon\" nelle zone centrali dell'odierna Albania. Gli abitanti di quelle zone venivano chiamati \"Albano\u00ed\" e \"Arbanitai\".\nUn'altra ipotesi suggerisce che il toponimo derivi dalla trib\u00f9 Illirica degli Albani registrata da Tolomeo, che disegn\u00f2 una mappa nel 150 molto significativa per la storia dell'Illiria. Questa mappa mostra la citt\u00e0 di Albanopolis (situata a nordest di Durazzo), che fu in seguito chiamata Albanon e Arbanon, bench\u00e9 non sia sicuro che si tratti della stessa citt\u00e0. Un'ulteriore ipotesi \u00e8 quella che considera il toponimo come derivato dalla Albania caucasica nella vecchia Armenia, all'incirca corrispondente con il territorio dell'Azerbaigian e Daghestan meridionale.\nNelle sue \"Storie\" scritte nel 1079-1080, lo storico bizantino Michele Attaliate fu il primo a riferirsi agli \"Albanoi\" per aver preso parte ad una rivolta contro Costantinopoli nel 1043, e agli \"Arbanitai\", come popoli assoggettati dal duca di Durazzo. Fantasiosamente, richiamando la bandiera nazionale, simbolo araldico di Giorgio Castriota, il paese \u00e8 chiamato \"terra delle aquile.\nStoria.\nPreistoria e protostoria.\nLe prime indagini formali e la inventariazione dei monumenti archeologici dell'Albania inizi\u00f2 con Fran\u00e7ois Pouqueville, console generale di Napoleone presso la corte di Ali Pasci\u00e0, e William Martin Leake agente britannico presso la stessa corte. Una missione francese, guidata da Len Rey, lavor\u00f2 in Albania nel 1924-1938 e pubblic\u00f2 i risultati in \"Cahiers d'Arch\u00e9ologie, d'Art et d'Histoire en Albanie et dans les Balkans\" (Quaderni d'Archeologia, arte e storia in Albania e nei Balcani).\nIl territorio albanese \u00e8 stato abitato fin dalla preistoria, come dimostrano i ritrovamenti archeologici e gli studi antropologici su campioni di resti umani del medio-tardo paleolitico, risalenti a un periodo compreso tra e anni fa, rinvenuti presso la localit\u00e0 di Xare e nelle caverne di Santa Marina a Saranda, nel sud del paese. L'etnia albanese ha radici profonde nella storia di quest'area geografica e numerosi ritrovamenti ne testimoniano la presenza nei millenni passati. Studi di craniometria identificano nell'etnia albanese delle caratteristiche peculiari: la scatola cranica risulta essere piuttosto spessa con una fronte preponderante e una forma cubica leggermente lobata.\nAlcuni studiosi ipotizzano che gli albanesi siano etnicamente discendenti degli antichissimi Pelasgi e successivamente siano stati chiamati col nome di Illiri da scrittori antichi greci e romani. Dagli studi archeologici e i ritrovamenti si dimostra la tesi di un'origine illirica, dovuta non solo al nome della trib\u00f9 degli \"Albani\" nell'Albania centrale ma anche a causa di molti legami culturali con gli Illiri stessi, riguardando la vita sociale e politica. Inoltre questa tesi \u00e8 rafforzata dal fatto che la parola \" i lir\" in albanese si traduce \"Libero\", quindi Illiria \"Paese dei liberi\", che descriveva la formazione sociale delle trib\u00f9 illiriche. Altre tesi sollevate propongono un'origine sempre autoctona nei Balcani, in assenza di qualche migrazione da parte degli albanesi ma questa volta riguardanti la Dacia e Tracia, descrivendo gli abitanti della moderna Albania come un popolo balcanico non latinizzato, a differenza dei Rumeni.\nSulla storia antica dell'Albania, le antiche fonti letterarie offrono poche e vaghe notizie. Intorno al VI secolo a.C. gli stessi Illiri, grazie ad un rapido sviluppo economico agricolo e produttivo artigianale determinato dalla metallurgia \u2014 per uso civile e militare \u2014 del bronzo e del ferro, svilupparono una forte identit\u00e0 comune, rafforzando il predominio sul territorio con il commercio e, molto spesso, con atti di pirateria. Fondarono alcuni centri abitati tra cui Scutari (\"Shkod\u00ebr\"), sulla costa mediterranea. Si estendeva nei Balcani occidentali a sud del Danubio ed era formata da una serie di trib\u00f9 evolute che vivevano attorno alle citt\u00e0 stato, a capo delle quali c'era un unico re.\nCon il re Glauco, il paese aveva raggiunto il massimo dell'evoluzione, il suo erede fu Agron che aveva tendenze militari, e secondo il racconto di Strabone, nessuno dei suoi predecessori aveva reso tanto potente il paese dal punto di vista bellico; dopo la morte di Agron and\u00f2 al trono la regina Teuta che durante il suo Regno stipul\u00f2 molti trattati e alleanze. Dopo che un membro di ambasceria romana fu ucciso, Roma attacc\u00f2 l'Illiria con ingenti forze, e dopo uno scontro cruento, le due parti decisero una tregua con condizioni giudicate disonorevoli dalla regina Teuta, che si suicid\u00f2. Venne sostituita dal re Genzio, diplomatico e naturalista.\nGenzio decise di fondare la citt\u00e0 di Shkodra (Scutari), nel nord dell'Albania attuale, capitale dell'Illiria; accrebbe il potere centrale e ordin\u00f2 che solo Scutari potesse battere moneta. Non tutte le citt\u00e0-Stato aderirono, rendendo, forse sotto pressione romana, pi\u00f9 gracile e vulnerabile l'Illiria. Con il pretesto di un'alleanza di Genzio con la Macedonia, Roma sferr\u00f2 una terza guerra contro l'Illiria divisa, indebolita, e la conquist\u00f2 nel 168 a.C.\nAntichit\u00e0 e colonizzazione romana.\nNell'odierno territorio albanese erano presenti tre importanti colonie greche: \"Apollonia\", \"Epidamnos-Dyrrachion\" (attuale Durazzo) e \"Lissos\" (attuale Alessio).\nL'invasione dell'esercito romano nel II secolo a.C., come altrove, comport\u00f2 l'integrazione e l'assimilazione delle popolazioni locali, in particolare sulle coste. Il territorio fece in seguito parte della provincia romana dell'Illiria (\"Illyricum\"), all'epoca di Gaio Giulio Cesare. \u00c8 a \"Durrachium\" (odierna Durazzo) infatti che Cesare combatt\u00e9 contro Gneo Pompeo Magno.\nPeriodo bizantino e Medioevo.\nCon la divisione in due dell'Impero romano, nel 395 d.C., alla morte di Teodosio, l'Illiria si ritrov\u00f2 sotto il dominio dell'impero romano d'oriente (o bizantino) e sub\u00ec le invasioni da nord di popolazioni quali i Goti, gli Avari e gli Slavi, fino all'arrivo dei Bulgari nel VII secolo. \nTali invasioni indebolirono i centri urbani romano-bizantini. Solo le zone costiere rimasero in mano bizantina, compresa \"Dyrrachium\".\nNel IX secolo l'imperatore Teofilo riconquista alcuni territori creando il thema di Dyrrachium. Le zone interne dell'Albania verranno riconquistate dall'imperatore Basilio II, dopo la distruzione completa dell'impero bulgaro, nei primissimi anni del X secolo d.C. Nel 1081 Dyrrachium fu presa dai normanni, ma successivamente fu riconquistata dall'imperatore Alessio I.\nLa storia dell'Albania medievale come stato unitario inizi\u00f2 nel 1190, quando l'arconte Progon di Kruja fond\u00f2 il Principato di Arbanon con capitale Kruj\u00eb. A Progon succedettero i figli Gjin e Dhimitri, quest'ultimo che raggiunse l'apice del regno. Dopo la morte di Dhimiter, l'ultimo membro della dinastia Progon, il principato pass\u00f2 sotto il greco-albanese Gregory Kamonas e in seguito Golem di Kruja.\nNel XIII secolo il principato fu sciolto.\nDal 1204 l'Albania entr\u00f2 a far parte del despotato d'Epiro, quarant'anni dopo Giovanni Vatatse imperatore di Nicea conquister\u00e0 le zone settentrionali inclusa Durazzo. Con la restaurazione dell'impero bizantino nel 1261, la parte meridionale rest\u00f2 sotto il dominio del despotato d'Epiro (vassallo dei bizantini). Durazzo fu presa da Carlo I d'Angi\u00f2, mentre il rimanente fu ripreso dall'impero bizantino.\nArbanon \u00e8 considerato il primo nucleo di uno stato albanese, che ha mantenuto uno statuto semi-autonomo come l'estremit\u00e0 occidentale di un impero, sotto il \"doukai\" bizantino dell'Epiro o i Laskaridi di Nicea.\nPochi anni dopo la dissoluzione di Arbanon, Carlo I d'Angi\u00f2 concluse un accordo con i governanti albanesi, promettendo di proteggerli e le loro antiche libert\u00e0. Nel 1272 stabil\u00ec il regno di Albania e riconquist\u00f2 le regioni dal Despotato dell'Epiro. Il regno rivendic\u00f2 tutto il territorio dell'Albania centrale da Dyrrhachium lungo la costa del Mar Adriatico fino a Butrinto. Una struttura politica cattolica era alla base dei piani papali di diffusione del cattolicesimo nella penisola balcanica. Questo piano trov\u00f2 anche il sostegno di Elena d'Angi\u00f2, cugina di Carlo I d'Angi\u00f2, che a quel tempo governava i territori dell'Albania settentrionale. Circa 30 chiese e monasteri cattolici sono stati costruiti durante il suo governo, principalmente nell'Albania settentrionale. \nDal 1331 al 1355, l'impero serbo lott\u00f2 contro l'Albania. Nel 1367, diversi sovrani albanesi fondarono il Despotato di Arta. In quel periodo furono creati diversi principati albanesi, tra cui Balsha, Thopia, Kastrioti, Muzaka e Arianiti. Nella prima met\u00e0 del XIV secolo, l'Impero Ottomano invase la maggior parte dell'Albania e la Lega di Lezh\u00eb (la Lega dei popoli albanesi) venne fondata sotto Skanderbeg come governante, che divenne l'eroe nazionale della storia medievale albanese.\nIl Principato d'Albania e la resistenza anti-turca.\nNel 1478 il territorio del Principato dell'Albania, dopo un'ardua difesa durata ventiquattro anni guidata da Giorgio Castriota (\"Gjergji Kastrioti\") detto \"Scanderbeg\", nobile e principe d'Albania e re dell'Epiro, cadde inesorabilmente sotto il dominio turco-ottomano.\nGiorgio Castriota, l'eroe albanese, aveva sfidato il sultano Murad II, che furioso invi\u00f2 contro gli Albanesi un potente esercito guidato da Al\u00ec Pasci\u00e0, alla testa di uomini. Le forze di Scanderbeg, tutte le trib\u00f9 dell\"Arb\u00ebr\" erano notevolmente inferiori (non superavano i uomini), ma grazie alla sua tattica militare i Turchi riportarono una cocente sconfitta. Il sultano ordin\u00f2 un'altra spedizione contro gli Albanesi, Firuz Pasci\u00e0 part\u00ec quindi con un altro esercito, ma Scanderbeg ne usc\u00ec anche questa volta vittorioso, guadagnando dalle cancellerie europee e dal Papa Callisto III gli appellaivi di \"'Athleta Christi'\" e \"Defensor Fidei\" (Atleta di Cristo e Difensore Impavido della Fede).\nMurad II non si rassegn\u00f2, dispose agli ordini di Mustaf\u00e0 Pasci\u00e0 due eserciti per un complessivo di uomini, di cui ben la met\u00e0 cavalieri, che si scontrarono con gli Albanesi, l'esito fu disastroso per i turchi, si salvarono solo pochi Turchi e a stento Mustaf\u00e0 Pasci\u00e0 stesso. Le imprese di Skanderbeg, tuttavia, preoccupavano i Veneziani, che vedendo in pericolo i traffici nel frattempo stabiliti con i Turchi, si allearono con il sultano per contrastare Skanderbeg e lo attaccarono. La battaglia vide la dura sconfitta dei Veneziani. Nella primavera del 1449, Murad II in persona intervenne contro l'Albania alla testa di soldati. Tra scontri e assedi i Turchi persero met\u00e0 dell'esercito e il comandante Firuz Pasci\u00e0 venne ucciso personalmente da Scanderbeg.\nNonostante questo continuarono i tentativi di conquista del dominio di Scanderbeg da parte dei migliori condottieri turchi, con spedizioni ripetute contro il castello di Kruj\u00eb, nessuna di queste per\u00f2 ne usc\u00ec vittoriosa. La pervicacia dell'Impero ottomano nei confronti di Castriota era pienamente comprensibile, se si considera che ogni velleit\u00e0 di espansione verso l'Europa da parte dell'Impero era inammissibile finch\u00e9 fosse rimasta attiva la spina nel fianco dello Scanderbeg, o peggio la sua presenza alle spalle come inquietante incognita.\nLa fama di Scanderbeg era incontenibile, i principati europei erano continuamente aggiornati circa la sua accanita resistenza contro l'espansione ottomana. Nel 1458 si rec\u00f2 in Italia per aiutare Ferdinando I, re di Napoli, figlio del suo amico e protettore Alfonso d'Aragona nella lotta contro il rivale Giovanni II di Lorena e del suo esercito. Intanto, altre due armate turche comandate da Hussein Bey e Sinan Bey, nel febbraio del 1462, mossero contro gli Albanesi costringendo Kastrioti a rientrare in tutta fretta nella sua patria, per guidare il suo esercito. Ci fu una battaglia presso Skopje che vide la spedizione turca annientata. A questo punto Sceremet-Bey fu incaricato di muovere contro gli albanesi ma i turchi furono nuovamente sconfitti. Il Papa ipotizz\u00f2 addirittura una crociata contro gli Ottomani guidata da Skanderbeg, ma mor\u00ec senza riuscire a portare a termine il progetto.\nIn seguito alla morte del Papa e allo scongiurato pericolo della crociata, il Sultano intravide la possibilit\u00e0 di farla finita finalmente con Skanderbeg, mise insieme un poderoso esercito affidandolo ad un albanese, connazionale quindi di Skanderbeg, che era stato addestrato dai turchi come lo era stato lo stesso Skanderbeg: Ballaban Pasci\u00e0. Ma anche quest'impresa fall\u00ec; l'esercito turco fu messo in fuga dalle forze albanesi. Ancora una volta, nella primavera del 1466, l'Impero ottomano riun\u00ec forze imponenti, mosse contro gli Albanesi e cinse d'assedio Kruj\u00eb e una serie di scontri furiosi, nel corso dei quali Ballaban Pasci\u00e0 stesso fu ucciso, portarono Skanderbeg ad un'ennesima vittoria. Maometto II ostinatissimo, nell'estate del 1467, pose nuovamente l'assedio a Kruj\u00eb, ma, dopo ripetuti innumerevoli tentativi di assalto, dovette rassegnarsi e ritirarsi.\nFinch\u00e9 Giorgio Castriota Scanderbeg rimase in vita, i Turchi non riuscirono a conquistare l'Albania. Ma l\"Atleta della Cristianit\u00e0\" mor\u00ec di malaria ad Alessio il 17 gennaio 1468. Da l\u00ec in poi, molti albanesi, ai tempi chiamatisi \"arb\u00ebresh\u00eb\", dovettero lasciare la propria terra per trovare rifugio in terra straniera, in particolare modo nella vicina Italia, soprattutto nella zona meridionale (Basilicata, Calabria, Molise, Puglia e Sicilia), in modo che potessero mantenere e continuare cos\u00ec a professare la loro fede cristiana. Croia, l'eroica cittadina di Castriota, con l'intera Albania, caddero in mani turche dieci anni dopo.\nL'et\u00e0 moderna e la dominazione ottomana.\nLa presa di Croia da parte dei turchi del 1478 segn\u00f2 la fine dell'Albania medievale e l'inizio della sua storia moderna.\nL'Albania rimase sotto il controllo ottomano come parte della provincia di Rumelia fino al 1912, quando fu dichiarata l'Albania indipendente.\nCon lo stanziarsi degli Ottomani avvennero numerosissime migrazioni, quella che rappresent\u00f2 prima storica diaspora albanese. Le ondate migratorie albanesi, nell'allora Regno di Napoli e in generale in tutta l'Italia centro-meridionale, furono otto (1399-1409; 1416-1442; 1461-1470; 1470-1478; 1533-1534; 1646; 1744; 1774). La loro storia non lineare delle ondate migratorie e la molteplicit\u00e0 degli insediamenti in Italia, fornisce una giustificazione alla dispersione in un vasto territorio che, ancora, copre quasi tutto il meridione.\nL'arrivo degli ottomani port\u00f2 anche alla conversione di una parte della popolazione albanese all'Islam.\nIl processo di islamizzazione fu progressivo, a partire dall'arrivo degli Ottomani nel 14 \u00b0 secolo (fino ad oggi una minoranza di albanesi sono cristiani cattolici o ortodossi, sebbene la maggioranza della popolazione sia comunque musulmana). I titolari di Timar, la base del primo controllo ottomano nel sud-est dell'Europa, non erano necessariamente convertiti all'Islam, e occasionalmente si ribellarono; il pi\u00f9 famoso di questi ribelli fu Skanderbeg (la sua figura sarebbe divenuta pi\u00f9 tardi, nel XIX secolo, componente centrale dell'identit\u00e0 nazionale albanese). L'impatto pi\u00f9 significativo sugli albanesi fu il graduale processo di islamizzazione di una larga maggioranza della popolazione. Inizialmente confinato nei principali centri urbani di Elbasan e Scutari, a partire dal XVII secolo anche la popolazione rurale inizi\u00f2 ad abbracciare la nuova religione. I motivi per la conversione erano vari, a seconda del contesto. La mancanza di materiale storiografico non aiuta a indagare su tali problemi.\nCome musulmani, alcuni albanesi raggiunsero importanti posizioni politiche e militari all'interno dell'impero ottomano e contribuirono culturalmente al pi\u00f9 vasto mondo musulmano. Albanesi potevano essere trovati in tutto l'impero ottomano, in Iraq, Egitto, Algeria e in tutto il Maghreb, come elementi di riserva militari e amministrativi. Ci\u00f2 era in parte dovuto al sistema del dev\u015firme. \nGodendo di posizione privilegiata nell'impero, gli albanesi musulmani detenevano varie alte cariche amministrative, con oltre due dozzine di gran visir di origine albanese, come il generale K\u00f6pr\u00fcl\u00fc Mehmed Pasci\u00e0, che comandava le forze ottomane durante le guerre ottomano-persiane; il generale K\u00f6pr\u00fcl\u00fc Faz\u0131l Ahmed, che guid\u00f2 gli eserciti ottomani durante la guerra austro-turca; e successivamente Muhammad Ali Pasha dell'Egitto.\nDurante il XV secolo, quando gli Ottomani stavano conquistando una posizione solida nella regione, le citt\u00e0 albanesi furono organizzate in quattro sanjak principali. Il governo promosse il commercio stabilendo una consistente colonia ebraica di profughi sefarditi in fuga dalle persecuzioni cattoliche in Spagna. La citt\u00e0 di Valona vide passare attraverso i suoi porti merci importate dall'Europa come velluti, cotone, mohair, tappeti, spezie e cuoio di Bursa e Costantinopoli. Alcuni mercanti di Valona avevano partner commerciali in tutta Europa.\nIl Rinascimento nazionale albanese (\"Rilindja Komb\u00ebtare\") inizi\u00f2 nel 1870 e dur\u00f2 fino al 1912, quando gli albanesi dichiararono la loro indipendenza. La Lega di Prizren (\"Lidhja e Prizrenit\") venne costituita nel giugno 1878, nella citt\u00e0 vecchia di Prizren, in Kosovo. All'inizio le autorit\u00e0 ottomane appoggiarono la Lega, la cui posizione iniziale era basata sulla solidariet\u00e0 religiosa dei proprietari terrieri musulmani e delle persone legate all'amministrazione ottomana. Gli ottomani favorirono e protessero la solidariet\u00e0 musulmana e invocarono la difesa delle terre musulmane, compresa l'attuale Bosnia-Erzegovina. Questa fu la ragione per nominare la lega \"Il comitato dei veri musulmani\" (\"Komiteti i Mysliman\u00ebve t\u00eb V\u00ebrtet\u00eb\"). \nLa Lega eman\u00f2 un decreto noto come Kararname. Il suo testo conteneva una proclamazione secondo cui i popoli del nord dell'Albania, dell'Epiro e della Bosnia \"sono disposti a difendere\" l'integrit\u00e0 territoriale \"dell'Impero ottomano con tutti i mezzi possibili contro le truppe dei regni bulgaro, serbo e montenegrino\", che fu firmato da 47 deputati musulmani della Lega il 18 giugno 1878.\nCirca trecento musulmani parteciparono all'assemblea, inclusi i delegati della Bosnia e il mutasarrif (sanjakbey) del Sanjak di Prizren come rappresentanti delle autorit\u00e0 centrali, ma nessun delegato del vilayet di Scutari.\nGli ottomani ritrassero il loro sostegno quando la Lega, sotto l'influenza di Abdyl Bey Frash\u00ebri, si concentr\u00f2 sul lavorare verso l'autonomia albanese e chiese la fusione dei quattro vilayet ottomani di Kosovo, Scutari, Monastir e Ioannina in un nuovo vilayet dell'Impero ottomano, il Vilayet albanese. La lega us\u00f2 la forza militare per impedire che le aree annesse di Plav e Gusinje fossero assegnate al Montenegro dal Congresso di Berlino. Dopo numerose battaglie di successo contro le truppe montenegrine come a Novsice, sotto la pressione delle grandi potenze, la Lega di Prizren fu costretta a ritirarsi dalle regioni contese di Plav e Gusinje e in seguito la lega fu sconfitta dall'esercito ottomano inviato dal Sultano. La rivolta albanese del 1912, la sconfitta ottomana nelle guerre balcaniche e l'avanzata delle forze montenegrine, serbe e greche in territori dichiarati albanesi, portarono alla proclamazione dell'indipendenza dell'Albania da parte di Ismail Qemali a sud di Valona, il 28 novembre 1912.\nL'Indipendenza e la Prima Guerra Mondiale.\nLe scintille iniziali della Prima guerra balcanica nel 1912 furono innescate anche dalla rivolta albanese tra il 1908 e il 1910, diretta a contrastare le politiche dei Giovani Turchi di consolidamento dell'Impero Ottomano.\nAnche la classe intellettuale albanese avverte che ormai \u00e8 arrivata l'ora dell'indipendenza dai turchi e nel 1911 si riuniscono nell'attuale territorio del Montenegro adottando un memorandum in dodici punti, con il quale chiedono a Istanbul di riconoscere al proprio popolo la nazionalit\u00e0, l'autogoverno e l'insegnamento della lingua e della cultura albanese nelle scuole. Nel frattempo, infatti, anche tra gli albanesi \u00e8 cresciuto e si \u00e8 consolidato un movimento di identit\u00e0 nazionale, favorito anche dall'aiuto e dall'esperienza degli albanesi della diaspora, in particolare quelli delle comunit\u00e0 albanesi d'Italia, che hanno partecipato a pieno titolo e con particolare dedizione al Risorgimento italiano e alla costituzione del nuovo stato unitario.\nNel 1912 una coalizione tra il Regno di Serbia, Regno di Grecia, Regno di Bulgaria e Regno del Montenegro, gi\u00e0 proclamatosi indipendenti, muove guerra contro l'impero, sconfiggendolo in pochi mesi. La conclusione di questa prima guerra balcanica vede quindi rafforzarsi ed estendersi i giovani stati balcanici di Serbia, Bulgaria e Grecia, che cercarono di ingrandire i loro rispettivi confini sui rimanenti territori albanesi. L'Albania fu cos\u00ec invasa dalla Serbia nel nord e dalla Grecia nel sud, cosa che limit\u00f2 il paese a solo un pezzo di terra intorno alla citt\u00e0 costiera meridionale di Valona.\nIl 28 novembre 1912, a Valona, Ismail Qemali dichiar\u00f2 l'indipendenza dell'Albania, a cui segu\u00ec la formazione di un governo provvisorio, che tuttavia esercit\u00f2 la sua autorit\u00e0 solo in luoghi nelle immediate vicinanze di Valona. Altrove, il generale ottomano Essad Pasci\u00e0 form\u00f2 un \"Senato centrale albanese\" a Durazzo, mentre i membri pi\u00f9 conservatori delle trib\u00f9 albanesi ancora speravano in un ripristino della sovranit\u00e0 ottomana.\nIl principato di Albania fu stabilito il 21 febbraio 1914. La nascita del principato fu fortemente voluta sia dall'Austria che dall'Italia, che aveva a capo del governo un oriundo albanese, per smorzare il desiderio serbo di conquista delle coste, che li avrebbe rafforzati. Le grandi potenze designarono il principe Guglielmo di Wied, un nipote della regina Elisabetta di Romania, come sovrano della nuova Albania indipendente. Un'offerta formale, che egli accett\u00f2, fu presentata da 18 delegati in rappresentanza dei 18 distretti d'Albania il 21 febbraio 1914. Guglielmo d'Albania veniva appellato \"principe\" al di fuori dell'Albania, ma in Albania era denominato \"mbret\" (re), in modo da non sembrare inferiore al re del Montenegro.\nIl principe Guglielmo d'Albania arriv\u00f2 in Albania nella sua capitale provvisoria di Durazzo il 7 marzo 1914 insieme con la famiglia reale. La sua sicurezza era affidata a una gendarmeria comandata da ufficiali olandesi. Il principe Guglielmo d'Albania lasci\u00f2 il paese il 3 settembre 1914 a seguito di una rivolta pan-islamica guidata da Essad Pasci\u00e0 e poi ripreso da Haji Kamil il comandante militare dell'Emirato d'Albania localizzato attorno a Tirana. Tuttavia non rinunci\u00f2 mai alla sua pretesa al trono. Al posto di Guglielmo il Senato di Durazzo elesse pochi giorni dopo principe d'Albania Mehmed Burhaneddin Efendi, figlio dell'ex sultano ottomano Abdul Hamid II, che rimarr\u00e0 in carica fino al 1919.\nDiversi governi si succedettero nel tentativo di sviluppare uno stato laico, indipendente e democratico. .\nLa delimitazione dei confini del nuovo Stato lasci\u00f2 alcune comunit\u00e0 albanesi fuori dell'Albania. Questa popolazione fu divisa in gran parte tra il Montenegro e la Serbia (che all'epoca comprendeva anche parte della Repubblica di Macedonia). D'altra parte una rivolta nel sud del paese, dai Greci locali, port\u00f2 alla formazione di una regione autonoma denominata \"Repubblica Autonoma dell'Epiro del Nord\" all'interno dei suoi confini (1914), zona che rimase sotto il controllo greco fino al 1916.\nDurante la prima guerra mondiale parte del territorio divenne un Protettorato italiano. Gli italiani lasciarono il paese solo il 2 agosto 1920, soprattutto a causa della Rivolta dei Bersaglieri, moto popolare scoppiato il 26 giugno 1920 ad Ancona e nato in seguito al rifiuto di un reggimento di soldati di partire per l'Albania. Il moto poi fu appoggiato dalla popolazione civile e si diffuse in altre citt\u00e0. Represso nel sangue, convinse per\u00f2 il governo Giolitti a rinunciare all'occupazione e a firmare un patto con l'Albania in cui si prevedeva che solo Saseno sarebbe rimasta italiana.\nIl processo di riforma democratica e laica fu interrotto dal colpo di stato politico-militare guidato da Ahmet Zogu, che diede vita al Regno albanese, autonominatosi re col nome di Zog I. Nel periodo 1924-1939 si svilupparono intensi rapporti bilaterali economici tra Regno d'Italia e Albania.\nLa Seconda Guerra Mondiale.\nIl regime monarchico fu rovesciato nel 1939, quando l'Albania fu occupata dall'esercito italiano. Mussolini, infatti, sentiva il bisogno di controbilanciare le azioni dell'alleato tedesco che nel marzo del '39 aveva occupato la Cecoslovacchia (\"Ogni volta che Hitler prende uno stato, mi manda un messaggio,\" disse a Ciano). Vi erano inoltre supposte collaborazioni tra Re Zog e i governi anglofrancesi. Con un'invasione-lampo, il 7 aprile '39 l'esercito italiano disarm\u00f2 la debole resistenza albanese quasi senza colpo ferire. Re Zog ripar\u00f2 subito in Grecia. Il 16 aprile, l'Albania venne accorpata al territorio metropolitano italiano e Vittorio Emanuele III di Savoia venne proclamato Re d'Albania.\nNel novembre del 1940, dopo il disastroso attacco italiano alla Grecia, un terzo del territorio albanese fu occupato dai greci. Alcuni battaglioni albanesi nelle divisioni \"Venezia\" e \"Giulia\" vennero distrutti dai greci mentre proteggevano la ritirata italiana. Il colonnello Pervizi (rappresentante del comando albanese) decise allora di sottrarre la brigata \"Tomorri\" al rischio di una seconda strage, abbandonando a sorpresa il campo di battaglia. Badoglio parl\u00f2 di \"tradimento degli albanesi\" e decise il ritiro del loro esercito. In seguito all'intervento della Germania - subentrata nel 1941 in sostegno all'Italia - la Jugoslavia e la Grecia passarono sotto il controllo delle forze italo-tedesche, mentre il Kosovo e l'Epiro del nord furono annesse all'Albania. La situazione cambi\u00f2 nuovamente dopo la firma dell'armistizio con gli angloamericani da parte del governo Badoglio (armistizio di Cassibile), che spinse i tedeschi ad invadere l'Albania.\nSi form\u00f2 cos\u00ec un movimento composto da gruppi nazionalisti e di resistenza partigiana (formato principalmente dai componenti dal partito nazional-comunista guidato da Enver Hoxha). Ci fu anche il contributo degli ex militari italiani che formarono la formazione partigiana \"Brigata Gramsci\". La resistenza antinazista riusc\u00ec a prendere il controllo del paese nel novembre 1944, quando i tedeschi se ne andarono per non restare ivi insaccati dopo la resa di Romania e Bulgaria. I nazionalisti e i patrioti antifascisti albanesi si organizzarono nella \"L.A.N.\u00c7.\" - \"Lufta Antifashiste Nacional \u00c7lirimtare\".\nL'Albania \u00e8 l'unico paese dove tutti gli Ebrei furono salvati dalle persecuzioni durante la presenza dell'occupazione nazista (per maggiori dettagli Storia degli Ebrei in Albania). Nel corso del conflitto, infatti, il numero degli Ebrei aument\u00f2; molti vi emigrarono per salvarsi dalle persecuzioni razziali di altri paesi. Le autorit\u00e0 dello Stato albanese rifiutarono di consegnare la lista degli ebrei presenti nel paese. Contrariamente alle norme imposte, nessun ebreo fu consegnato ma furono nascosti nelle abitazioni o a volte momentaneamente negli edifici dei patrioti albanesi. Gli ebrei erano concentrati soprattutto nelle zone centrali tra Tirana e Durazzo e nelle citt\u00e0 di Valona e Berat (quest'ultima contava da sola 600 ebrei alla fine della guerra); spesso per nascondere i perseguitati gli albanesi hanno usato metodi di \"mimetizzazione\", procurando loro documenti falsi.\nIl periodo comunista.\nDal 1946 al 1990 l'Albania fu uno Stato comunista estremamente isolazionista, stalinista e anti-revisionista, che dedic\u00f2 poche energie alla cooperazione politica anche con gli altri stati comunisti del Patto di Varsavia dominato dall'Unione Sovietica, in quanto quest'ultima, con l'ascesa al potere di Nikita Kruscev, aveva assunto una forte opposizione al culto della personalit\u00e0 di Stalin, dopo la pubblicazione del rapporto \"Sul culto della personalit\u00e0 e le sue conseguenze\".\nIl nuovo governo fu scelto tramite le elezioni democratiche tenute verso la fine del 1945, che confermarono vincitore, con un'assoluta maggioranza, il gruppo del Fronte Democratico, d'ispirazione comunista. Il nuovo governo prese il potere nei primi mesi del 1946 (sebbene fin dalla fine dell'occupazione tedesca nel 1944 il paese fosse egemonizzato dal partito comunista), avendo come capo dello Stato Enver Hoxha, un comunista che era stato attivo nella guerra antifascista. Hoxha concentr\u00f2 la politica dello Stato intorno al Partito Comunista, unico partito legale. Come Primo Segretario generale del Partito Comunista dell'Albania, elimin\u00f2 inizialmente i suoi rivali storici, tra cui collaborazionisti con gli occupanti e persone provenienti da famiglie nobili e borghesi. Ben presto tutti i beni e propriet\u00e0 vennero confiscati e diventarono propriet\u00e0 pubblica, cosa inizialmente apprezzata dai ceti meno abbienti.\nNei primi anni del nuovo regime, lo Stato di Hoxha aveva buone relazioni diplomatiche ed economiche con la Jugoslavia, facendo di quest'ultima il principale partner commerciale. Ma le intenzioni non trasparenti degli jugoslavi non piacquero al dittatore, il quale ruppe tutte le relazioni politiche a partire dal 1948. Secondo le dichiarazioni unilaterali albanesi ci\u00f2 avvenne per un presunto tentativo della Jugoslavia di incorporare politicamente l'Albania privandola della sua indipendenza. Dopo questo importante fatto, il piccolo paese intensific\u00f2 le sue relazioni con l'Unione Sovietica, e di fatto, dipese anche economicamente da quest'ultima. Il Partito Comunista dell'Albania mut\u00f2 il suo nome in \"Partito del Lavoro\", seguendo un suggerimento di Stalin. Negli anni sessanta, irritata dalle valutazioni critiche di Nikita Sergeevi\u010d Chru\u0161\u010d\u0451v sulla personalit\u00e0 di Stalin, l'Albania raffredd\u00f2 i suoi rapporti con l'Unione Sovietica. Visto che l'Albania intendeva proseguire lo sviluppo verso una societ\u00e0 marxista mantenendo l'eredit\u00e0 stalinista, e che invece i paesi dell'area sovietica intendevano aderire alla revisione critica fatta da Kruscev, non solo Hoxha interruppe tutte le sue relazioni con l'URSS (1960), ma usc\u00ec ufficialmente dal Patto di Varsavia nel 1968, per protesta contro la repressione della Primavera cecoslovacca. Dopo aver fallito nuovamente l'amicizia tra Cina e Albania (1960-1978), il paese si ritrov\u00f2 isolato dal resto dell'Europa e del mondo per molto tempo, dato che il regime ritenne di essere l'ultima, unica, fortezza marxista al mondo.\nIl governo ha attuato riforme volte alla modernizzazione economica e ha raggiunto risultati significativi in industrializzazione, sviluppo agricolo, istruzione, arte e cultura, che hanno contribuito ad un aumento complessivo del tenore di vita. D'altra parte, politicamente, l'Albania \u00e8 stato l'unico paese comunista a rifiutare la destalinizzazione e ad imporre una severa dittatura.\nEnver Hoxha mor\u00ec nel 1985, lasciando il potere al suo fedelissimo Ramiz Alia. Quest'ultimo, a causa di massicce proteste e del clima di insopportabile pressione, concesse le prime elezioni libere nel 1991; l'esperienza comunista, complice anche la grave situazione economica, era da tempo in grave crisi, e - con la concessione delle elezioni e la negoziazione del debito estero - era da considerarsi formalmente conclusa.\nL'Albania liberale e la Repubblica.\nIl movimento di protesta e di rivolta che port\u00f2 alla rinascita del liberalismo e al ripristino del multi-partitismo sorse in seguito al desiderio di rinnovamento, seguito alla caduta del Muro di Berlino e ai cambiamenti che stavano avvenendo negli altri paesi dell'Est europeo; fu guidato dagli studenti e dai docenti universitari di Tirana, da intellettuali moderati e da tecnici delle fabbriche.\nIl paese soffriva per\u00f2 di molti problemi legati al limitatissimo sviluppo socio-economico. Furono decine di migliaia gli albanesi, in questi anni, che decisero di partire alla volta dell'Italia e si riversarono via mare sulle coste della Puglia, lungo il litorale salentino tra Brindisi e Otranto.\nIn Albania la prima riforma legislativa riguard\u00f2 la nuova Costituzione e la transizione ad un sistema politico ed economico di tipo liberalistico; in particolare la gestione statale dei beni venne sostituita con il ripristino della propriet\u00e0 privata. Successivamente venne intrapresa la lunga strada verso l'adeguamento ai programmi europei del Patto di stabilit\u00e0 e crescita secondo il protocollo del Trattato di Maastricht.\nInoltre, il 4 aprile 2009 il paese \u00e8 divenuto membro della NATO.\nGeografia.\nMorfologia.\nIl territorio \u00e8 costituito da una piccola porzione di terreno pianeggiante e agricolo, mentre la gran parte del territorio \u00e8 collinare, montuoso e molto impervio. La vetta pi\u00f9 alta \u00e8 il Monte Korab, che confina con la Macedonia del Nord e raggiunge i di altezza. Il clima nell'entroterra \u00e8 principalmente di tipo continentale, mentre la fascia costiera \u00e8 caratterizzata da un clima mediterraneo.\nLe coste.\nLe sue coste, bagnate dal Mare Adriatico, misurano in totale . Le pianure occidentali si affacciano sul mare, in particolare sul Canale d'Otranto, che separa l'Albania dalla Puglia; in tale canale l'estremo oriente del Salento costituito da Capo d'Otranto dista dalle coste albanesi circa .\nI fiumi.\nI fiumi maggiori sono il Drin, la Voiussa, il Seman e lo Shkumbin.\nI laghi.\nI laghi dell'Albania sono tre: il lago di \"Scutari\", \"Ocrida\" e \"Prespa\".\nIl lago di Scutari costituisce confine con il Montenegro, il lago di Ocrida costituisce confine con la Macedonia del Nord, e il lago di Prespa con la Macedonia del Nord e con la Grecia.\nClima.\nTrovandosi ad una latitudine soggetta a diverse caratteristiche climatiche durante le stagioni estiva e invernale, e avendo la costa affacciata sui mari Adriatico e Ionio e le regioni montuose appoggiate all'elevata massa dei Balcani, l'Albania ha un elevato numero di regioni climatiche considerata la sua modesta superficie.\nLe pianure litoranee hanno tipicamente un clima mediterraneo, le regioni montuose hanno un clima continentale. Sia nelle pianure che nell'interno, il clima varia marcatamente da nord a sud. Le pianure hanno inverni miti, con una temperatura media di . D'estate la temperatura media \u00e8 di con un'alta percentuale di umidit\u00e0. Nelle pianure del sud, le temperature medie sono di circa cinque gradi pi\u00f9 alte durante tutto l'anno. La differenza \u00e8 pi\u00f9 marcata durante l'estate.\nSociet\u00e0.\nLingue.\nLa lingua ufficiale in Albania \u00e8 l'albanese (nome nativo \"Gjuha Shqipe\" //, storicamente \"gluha arb\u00ebreshe\"), parlata in Albania da poco meno di 3 milioni di persone.\nStoricamente l'albanese \u00e8 parlato da comunit\u00e0 costituenti minoranze linguistiche di vecchia data in Croazia, Bulgaria, Romania, Crimea, Turchia, Egitto, Italia (l\"arb\u00ebresh\", parlato in zone dell'Italia meridionale e in Sicilia). Per via delle migrazioni pi\u00f9 recenti del XX secolo l'albanese ha numerosi locutori sparsi in Europa e nelle Americhe.\nL'albanese costituisce un gruppo a parte della famiglia linguistica indoeuropea. Alcuni studiosi suggeriscono che sia l'unico sopravvissuto del gruppo illirico parlato un tempo nella penisola sud-orientale dell'Europa. Altri suggeriscono che possa essere imparentato pi\u00f9 con l'antico daco, un tempo parlato in Mesia e in Dacia (Romania).\nUna piccola parte della popolazione dell'estremo sud parla il greco moderno. Una minoranza linguistica nell'est parla il macedone e un'altra minoranza linguistica nel nord-ovest parla il serbo (dialetto iekavo) e l'arumeno. \nEtnie.\nComposizione etnica (secondo una stima del 2012):\nSecondo altre fonti, nel 1989 la popolazione vivente in Albania di origine greca oscillava dall'1% (statistiche ufficiali del governo albanese) al 12% (statistiche di una organizzazione greca). Esistono inoltre altre minoranze quali i bosniaci musulmani, gli Ashkali detti anche \"Egiziani albanesi\", i Valacchi (o Arumeni), i Gorani, e i Rom. Vi sono anche una piccola comunit\u00e0 armena, e una ebraica a Tirana.\nLa diaspora albanese, avvenuta col definitivo controllo turco-ottomano dei territori abitati dagli albanesi, ha riguardato molti paesi e in particolare l'Italia. Si calcola che la pi\u00f9 antica e massiccia migrazione fu quella che riguard\u00f2 un cospicuo gruppo di famiglie (\"fis\") e interi villaggi (\"katund\") e citt\u00e0 (\"qytez\" o \"hor\u00eb\") che esuli dalle diverse parti d'Albania, specialmente l'Epiro, cos\u00ec come la Morea e l'Attica, si rifugiarono nel Regno di Napoli e nella Repubblica di Venezia. I loro discendenti sono gli albanesi d'Italia (\"arb\u00ebresh\u00ebt\"), che conservano ancora lingua, rito religioso, usi e costumi d'origine, e vive dislocata in un'area geografica (Arb\u00ebria) sparsa in sette regioni del sud Italia (soprattutto in Calabria e in Sicilia, cos\u00ec come in Molise, Basilicata, Puglia, Campania ed Abruzzo).\nReligione.\nNel periodo 1967-1990, durante il regime nazional-comunista di Enver Hoxha, tutte le religioni erano proibite per legge in quanto l'ateismo di stato era stato assunto a principio costituzionale e imposto con la forza. Nel 1976, nella Costituzione albanese, l'Albania si proclamava atea. Oggigiorno \u00e8 stata ristabilita la libert\u00e0 di culto e vi \u00e8 un aumento dei fedeli delle varie religioni, specialmente cristiana. La Costituzione del 1998, all'articolo 10, afferma la laicit\u00e0 dello Stato e sancisce l'uguaglianza dei vari culti. Inoltre, l'articolo 3 pone la coesistenza religiosa tra i principi fondanti dello Stato. Lo Stato riconosce come giorni festivi le feste delle quattro confessioni tradizionali, ovvero le comunit\u00e0 che registrano una presenza storica nel paese.\nLe religioni pi\u00f9 praticate in Albania sono l'Islam e il Cristianesimo. Nella storia dello Stato non si sono registrati particolari fenomeni di estremismo religioso e le varie confessioni normalmente convivono senza problemi. Il matrimonio interreligioso \u00e8 da secoli considerato socialmente accettabile. Il Dipartimento di Stato americano stima nel 25/40% la parte della popolazione che partecipa attivamente alle funzioni religiose.\nUno studio demografico del \"Pew Research Center\" risalente al 2009 afferma che i musulmani sarebbero la maggioranza, con una percentuale sul totale della popolazione del 59,9%. Il CIA World Factbook del 2014 fornisce una stima della distribuzione dei credenti che valuta i musulmani a circa il 56,7% della popolazione, i cristiani ortodossi il 6,8%, i cattolici di rito romano al 10%, i Bektashi al 2,1%, altri al 5,7%, non specificato al 16,2%. Tuttavia la fonte precisa che si tratta di semplici stime, poich\u00e9 non vi sono statistiche disponibili.\nLa World Christian Encyclopedia nel 2001 valutava i fedeli di religione islamica al 38,8%, seguiti a poca distanza dal 35,4% ottenuto dalla somma delle varie confessioni cristiane Secondo quanto riportato dal sito di informazione \"Operation World\", gestito dal gruppo evangelico WEC International, sarebbero invece i cristiani ad essere maggioranza nel paese (41,48%, a maggioranza ortodossi), seguiti dai musulmani (38,79%, quasi interamente sunniti) e dagli atei (19,54%).\nSecondo il censimento governativo del 2011 la popolazione \u00e8 divisa in 57,12% di musulmani sunniti, 10,11% di cattolici, concentrati soprattutto nelle zone montuose del nord e il 6,75% di ortodossi, diminuiti molto a causa dell'emigrazione verso la Grecia; la parte rimanente si dichiara atea o non affiliato. Esistono inoltre piccole minoranze religiose di ebrei, ahmadiyya, bektashi, protestanti, mormoni, testimoni di Geova.\nIl numero totale delle confessioni religiose registrate \u00e8 di 245 (189 cristiane e 56 islamiche od orientali). La mappa religiosa ha mantenuto nel tempo la distribuzione storica. I cattolici si trovano principalmente nell'Albania del Nord, i musulmani hanno una zona pi\u00f9 ampia con forte presenza nelle zone centrali e rurali, mentre gli ortodossi appaiono nelle zone meridionali del Paese dove \u00e8 stata forte in passato la presenza della chiesa cattolica di rito greco. La migrazione interna intanto ha fatto s\u00ec che si creassero molte zone dove la popolazione includa pi\u00f9 comunit\u00e0 religiose e confessioni.\nPer quanto riguarda le comunit\u00e0 cristiane, il problema principale \u00e8 la mancanza di sacerdoti e di suore di nazionalit\u00e0 albanese nei diversi ordini religiosi. Un problema di natura giuridica \u00e8 invece la restituzione delle propriet\u00e0 immobiliari degli ordini religiosi in Albania, confiscate dai governi durante il regime comunista. Tuttavia, in un accordo con la Santa Sede del 2002, il governo albanese si \u00e8 impegnato a ripristinare le propriet\u00e0 della Chiesa cattolica (Articolo 9).\nStoria religiosa.\nGli abitanti dell'antico territorio d'Illiria praticavano riti pagani e credevano nei miti della guerra, della natura e degli animali. Due figure importanti dell'antica mitologia e religione albanese sono la Drang\u00f9e, ossia una figura divina alata semi-umana e protettore dell'umanit\u00e0, associata al tempo e alle tempeste, che lotta e combatte contro i Kulshendra, enorme demone e drago serpentino femminile con diverse teste, composto d'acqua, fuoco, tempesta e ctono, il quale \u00e8 responsabile dei disastri contro l'umanit\u00e0. Il Cristianesimo si diffuse nelle terre illiriche durante il I secolo d. C. San Paolo scrisse di aver predicato anche nelle province romane dell'Illiria, e le Sacre Scritture narrano di una sua visita a Durazzo: l'apostolo conobbe l'Albania grazie ai suoi viaggi via terra dalla Giudea a Roma, durante i quali ci si imbarcava a Durazzo per raggiungere la penisola italiana.\nL'opera di cristianizzazione fu portata avanti, in seguito, anche dai missionari cristiani attraverso l'antica Via Egnatia e il territorio dell'antica Illiria, dove si fondano le prime comunit\u00e0 e chiese cristiane illiriche. Secondo scoperte archeologiche come le Sinagoghe Ebree nelle citt\u00e0 di Saranda e Valona , in alcune citt\u00e0 costiere del territorio dell'Albania in quei tempi sorsero anche alcune piccole comunit\u00e0 ebraiche.\nLe comunit\u00e0 cristiane rimasero legate alla Chiesa cattolica grazie alla presenza di capi spirituali e alla volont\u00e0 dei principi albanesi degli Arianiti, Kastrioti, Balshaj, Topiaj, Gjon Markaj, Dukagjini, Muzakaj.\nIn seguito alla divisione dell'Impero romano in Impero d'Oriente e Impero d'Occidente nel 395, l'Albania venne posta sotto la giurisdizione dall'Impero Romano d'Oriente, ma in termini ecclesiastici rimase dipendente da Roma. Nel 732 l'imperatore bizantino, Leone l'Isaurico, assoggett\u00f2 l'area al patriarcato di Costantinopoli. Per secoli la terra di Albania divenne l'arena delle lotte ecclesiastiche fra Roma e Costantinopoli. Molti degli albanesi gheghi che vivevano a nord del fiume Shkumbini (area comprendente l'odierna Durazzo-Apollonia-Elbasan fino a Korca e l'area di Scutari, la pianura compresa fra il Mare Adriatico e il lago di Scutari) erano cattolici di tradizione latina, mentre gli albanesi toschi che vivevano fra le regioni montuose del sud-est e le regioni sud-occidentali a sud del fiume Shkumbini praticavano il rito greco-bizantino, seppur in comunione con la Santa Sede.\nLa comunit\u00e0 cristiana greco-cattolica, sotto il regime politico-militare dell'Impero Bizantino, si divise passando una parte d'essa con l'autorit\u00e0 di Costantinopoli.\nIn seguito all'invasione dell'Impero ottomano, avvenuta nel 1478, ebbe inizio una lenta conversione all'Islam del popolo albanese, favorita specialmente dai vantaggi sociali ed economici che la nuova religione assicurava all'interno della societ\u00e0 ottomana. Una consistente minoranza, tuttavia, continu\u00f2 a praticare il cristianesimo in segreto in modo da evitare le pesanti tassazioni che erano previste per coloro che non accettavano l'Islam come religione.\nNel 1912 gli albanesi riuscirono a divenire indipendenti e, dopo un breve regno, durato fino al 1939, e l'occupazione italiana, si instaur\u00f2 un regime a carattere Comunista che impose l'Ateismo di Stato e proib\u00ec ogni attivit\u00e0 religiosa. In seguito alla caduta del regime la pratica delle religioni \u00e8 tornata legale e tuttora esistono nel Paese due grandi comunit\u00e0 cristiane e musulmane e una minoranza ebraica. Le diverse religioni, a differenza di altri paesi, hanno sempre convissuto pacificamente.\nMedia e libert\u00e0 d'informazione.\nTelevisione, riviste e giornali in Albania sono gestiti da societ\u00e0 sia pubbliche sia private che dipendono dalla pubblicit\u00e0, dall'abbonamento e da altri ricavi relativi alle vendite. La Costituzione dell'Albania garantisce la libert\u00e0 di parola. I media albanesi sono abbastanza diversificati, politicizzati e non, o influenzati da interessi economici e politici.\nil Kanun.\nIl Kanun \u00e8 il codice d'onore albanese che sanciva i principi della vita di un albanese, secondo la tradizione bisogna assolutamente avere a cuore l'accoglienza dello straniero, l'onore e la vendetta. Il Kanun specie nel nord dell'Albania ancora oggi porta dietro numerosi omicidi e faide familiari. Il governo sta ormai da decenni cercando di eliminare il Kanun..\nOrdinamento.\nIl parlamento.\nIl sistema politico dell'Albania si basa sulla divisione del potere legislativo, esecutivo e giudiziario. Il potere legislativo \u00e8 esercitato dal parlamento unicamerale, l'Assemblea di Albania, composto da 140 deputati (uno ogni circa persone), eletti secondo un sistema semi-proporzionale, ogni 4 anni, in base alle 12 contee in cui \u00e8 diviso lo Stato. Un progetto di legge pu\u00f2 essere proposto da un membro dell'Assemblea, oppure da qualsiasi cittadino che raccolga firme di votanti. In altri casi di importanza nazionale, una raccolta di firme concede l'ultima parola ad un referendum.\nOttenuta l'approvazione dal Parlamento, il progetto di legge viene indirizzato al Presidente della Repubblica, il quale ha il diritto di veto, con la dovuta giustificazione, e pu\u00f2 rimandare la legge in una seconda votazione, o coinvolgere la Corte Costituzionale, che ne stabilisce la legittimit\u00e0, nel caso il capo dello Stato ritenga che la Costituzione sia stata violata. La Costituzione dell'Albania, attualmente in vigore, \u00e8 stata adottata ufficialmente il 28 novembre 1998, dopo l'esito di un referendum. Nel 1997 l'Albania \u00e8 stata riaffermata, con circa il 65% dei voti, repubblica parlamentare, da un referendum che aspirava alla creazione di una monarchia parlamentare.\nPresidente.\nCapo di Stato dell'Albania \u00e8 il Presidente della Repubblica eletto ogni cinque anni con i 3/5 dei voti dell'Assemblea (\"Kuvendi\") a scrutinio segreto.\nIl presidente \u00e8 Ilir Meta, in carica dal 24 luglio 2017.\nIl Presidente ha il potere di garantire il rispetto della costituzione e di tutte le leggi, manda messaggi all'Assemblea e altri organi statali, opera come Comandante Supremo delle Forze Armate (mosse con la fiducia del parlamento), e altri poteri, in maggior parte formali e cerimoniali.\nIl Presidente, con la proposta del leader del partito o coalizione di partiti che detiene la maggioranza nell'Assemblea, nomina il Primo Ministro, il quale propone al Presidente i membri del Consiglio dei ministri. L'intero Consiglio poi viene approvato dal voto dell'Assemblea.\nIl governo.\nIl potere esecutivo viene esercitato dal Consiglio dei ministri. Il presidente del Consiglio \u00e8 nominato dal Presidente; i ministri sono anch'essi nominati dal Presidente sulla base di raccomandazioni del Primo Ministro. L'Assemblea del Parlamento d\u00e0 l'approvazione definitiva alla composizione del Consiglio. Il Consiglio \u00e8 responsabile sia della politica interna che esterna. Dirige e controlla l'attivit\u00e0 dei Ministeri e di altri organi dello Stato.\nOrdinamento scolastico e il sistema universitario.\nIn Albania ci sono universit\u00e0 di diritto pubblico statali e private che sono nella fase di sviluppo dei \"curricula accademici\" per il riconoscimento del titolo di studio con ECTS \"European Credit Transfer System\", con obiettivo l'integrazione nel sistema accademico e universitario dell'Unione Europea, secondo il processo della dichiarazione di Bologna.\nMolte hanno sedi a Tirana, come l'Universit\u00e0 di Tirana, la prima universit\u00e0 fondata in Albania, nel 1957, (in precedenza 'Universit\u00e0 statale di Tirana' e 'Universit\u00e0 di Tirana \"Enver Hoxha\"'), l'Universit\u00e0 Politecnica di Tirana, l'Universit\u00e0 statale Agraria, Accademia statale delle Belle Arti e della Musica, l'Universit\u00e0 dello Sport (Istituto statale unico per la Ricerca in Medicina Sportiva, l'Educazione Fisica e per lo Sport), l'Universit\u00e0 statale degli Studi Militari, l'Accademia statale della Polizia, le due ultime in collaborazione (per la riforma dei curricula accademici) con le strutture di formazione della NATO, PAMECA (missione dell'Unione Europea in Albania), e con specializzazioni nelle accademie dell'Esercito Italiano e Carabinieri in Italia.\nAltre sedi universitarie pubbliche sono nelle principali citt\u00e0: Scutari, Durazzo (Universit\u00e0 Aleksand\u00ebr Moisiu), Elbasan, Korca, Valona e Argirocastro.\nL'Universit\u00e0 di Dyrrachium (o Universit\u00e0 Medievale di Durazzo), stabilita verso il 1380 - la prima universit\u00e0 medievale nei Balcani - pu\u00f2 rappresentare ancora oggi un riferimento universitario storico dell'Albania nel medioevo.\nCi sono 35 universit\u00e0 private costituite come Societ\u00e0 a responsabilit\u00e0 limitata (S.r.l.); di queste (S.r.l.), 10 sono propriet\u00e0 dei investitori privati albanesi, 1 turco, 2 greco-cipriota, 1 greco-americana, 1 italiana di educazione a distanza (e-learning). L'offerta delle universit\u00e0 private in Albania \u00e8 invece maggiormente concentrata sulle facolt\u00e0 di economia finanziaria e commercio, giurisprudenza, medicina, odontoiatria, ingegneria elettronica, edile e architettura.\nSistema sanitario.\nIl servizio sanitario base in Albania viene effettuato dai medici di famiglia, i quali coprono un'unit\u00e0 amministrativa. Questo servizio viene offerto nei cosiddetti ambulatori, che corrispondono ad un unico quartiere. Il medico di famiglia possiede le cartelle mediche con dati sulle malattie e la condizione di salute delle persone di et\u00e0 sopra i quattordici anni, invece i minori vengono seguiti dai pediatri e anche loro negli ambulatori. Nei casi particolari in cui i pazienti non possono essere portati in ambulatorio, per motivi di salute, il servizio viene erogato nel loro domicilio.\nQuesto modo di fornire il servizio sanitario pubblico in Albania, tramite il medico di famiglia, \u00e8 relativamente nuovo ed \u00e8 cominciato negli anni novanta, dopo i cambiamenti democratici nel paese. Il medico di famiglia tratta i cittadini secondo lo schema dettato dall'Istituto delle Assicurazioni della Salute Pubblica, ossia effettua le visite mediche su richiesta del paziente, rilascia ricette mensili per i malati cronici e inoltre indirizza i pazienti verso gli specialisti se bisognosi di visite pi\u00f9 accurate. I medici specialisti sono raggruppati in ambulatori particolari, che coprono 2/3 unit\u00e0 amministrative e non sono ancora stati inclusi nello schema dell'Istituto delle Assicurazioni, infatti vengono pagati dal Ministero della Salute.\nIl servizio medico, per tutti i cittadini non assicurati, viene effettuato lo stesso dai medici di famiglia, sotto il compenso di circa 1,60 euro per visita medica, che va poi consegnato all'Istituto delle Assicurazioni. Si pensi che ogni medico offre servizi a circa persone, dei quali solo un certo numero \u00e8 assicurato e gli altri invece sono disoccupati o sotto l'et\u00e0 minima per lavorare, e in base al numero di assistiti riceve un aumento insignificante sullo stipendio.\nPer i pensionati, e alcune altre categorie, i medicamenti vengono rimborsati al 100%, questa scelta rischi\u00f2 di portare negli anni passati al fallimento dello schema dettato dall'Istituto delle Assicurazioni che per\u00f2 si riusc\u00ec a salvare grazie all'intervento di numerosi fondi del budget pubblico. Tale schema per\u00f2 funziona a malapena, cosa che tra l'altro viene riflessa anche nella qualit\u00e0 dei servizi offerti agli assicurati e nel bassissimo stipendio dei medici di famiglia, i quali, ad esempio, con 25/30 anni di esperienza, ricevono non pi\u00f9 di 250 euro mensili.\nSi sta parlando di una riforma totale del servizio base di salute in Albania, che si pensa possa riuscire a portarlo a livelli confrontabili a quelli dei paesi pi\u00f9 sviluppati dell'Europa, ma niente di concreto \u00e8 stato fatto. In generale quindi il servizio medico soffre mancanze di tipo materiale e organizzativo.\nForze armate.\nLe forze armate albanesi sono supervisionate dal Quartier Generale dello Stato Maggiore e consistono in forze armate di terra (esercito), commando forza navale (marina), difesa aerea, commando di dottrina e formazione e commando logistico.\nNel 2002, le forze armate albanesi hanno lanciato un programma di riforma di 10 anni sponsorizzato e supervisionato dal Dipartimento della Difesa degli Stati Uniti per perfezionare e modernizzare significativamente le proprie forze armate; l'esercito impiega pi\u00f9 di soldati. Nell'aprile 2008 l'Albania e la Croazia hanno ricevuto un formale invito di adesione alla NATO e ne sono diventati membri effettivi il 4 aprile 2009\nL'esercito albanese partecipa a missioni di pace sia in Afghanistan, sia in Iraq.\nPolitica.\nGoverno.\nDi seguito l'elenco dei ministri in carica dal 13 settembre 2017, in seguito ad un secondo mandato vinto dal Partito Socialista d'Albania dopo le elezioni parlamentari del 25 giugno. \nRelazioni con l'Unione europea.\nL'Albania ha condotto con l'Unione europea il percorso di adesione alla stessa Unione. Negli ultimi anni ha fatto registrare progressi pi\u00f9 o meno ampi nel rispetto di tutti i criteri di adesione: democrazia, stato di diritto, economia. Queste le tappe gi\u00e0 percorse:\nRapporti con l'Italia.\nLa lingua italiana \u00e8 la lingua straniera pi\u00f9 conosciuta. Diverse generazioni e gruppi etnici sociali, anche grazie alle trasmissioni dei diversi canali radio televisivi italiani i quali raggiungono la maggior parte del territorio albanese via satellite o terrestre, hanno permesso un ampliamento della conoscenza della lingua italiana. I rapporti culturali reciproci sono di antica data, non solo nella conoscenza linguistica dell'italiano in Albania, ma soprattutto dalla storica presenza della minoranza albanese d'Italia (\"arb\u00ebresh\u00ebt\") che dal XV secolo vive nel meridione d'Italia. Negli ultimi anni i progetti culturali fra i due Paesi si intrecciano con maggiore intensit\u00e0.\nLo studio e la conoscenza dell'italiano \u00e8 sostenuta, inoltre, dal \"Programma Illiria\" (convenzione politica ottenuta con accordi bilaterali dei governi italiano e albanese), che offre la possibilit\u00e0 di studiare la lingua italiana a diversi alunni delle scuole pubbliche statali del primo ciclo fino alle medie superiori nelle sessioni bilingue in Albania e a studenti albanesi di studiare anche in Italia. Il programma di Protocollo Scientifico Italia-Albania prevede anche la formazione continua di docenti, professori, insegnanti e traduttori albanesi, anche nell'ambito del Dipartimento di Italianistica della Facolt\u00e0 delle Lingue Straniere e del Dipartimento di Scienze Pedagogiche e di Psicologia della Facolt\u00e0 delle Scienze Sociali dell'Universit\u00e0 di Tirana.\nAltre note riguardo ai rapporti culturali fra Albania e Italia:\nSuddivisione amministrativa.\nL'Albania si articola in 12 prefetture o \"contee\" (il termine ufficiale \u00e8 \"qark/qarku\", ma viene usato anche \"prefektur\u00eb/prefektura\"), a loro volta suddivise in 36 distretti (\"rrethe\" in albanese) prive per\u00f2 di rilevanza amministrativa, e 61 comuni.\nCitt\u00e0 principali.\nLa capitale d'Albania \u00e8 Tirana; altre citt\u00e0 principali sono Durazzo (tra le citt\u00e0 pi\u00f9 antiche), Scutari (spesso considerata la capitale culturale), Elbasan, Coriza, Valona, Argirocastro, Fier, Alessio.\nI centri di Dulcigno in Montenegro, Pristina in Kosovo, Skopje, Tetovo e Bitola in Macedonia, Giannina e Arta in Grecia, rimasti fuori dai confini nazionali, sono abitati in gran parte da gente albanese, i quali in diverso modo mantengono contatti con gli albanesi d'Albania e lo Stato schipetaro.\nConfini politici d'Albania.\nL'Albania confina con il Montenegro a nord (per ), con il Kosovo e con la Macedonia del Nord a nord-est (), e con la Grecia per a sud. Ad eccezione della linea costiera, tutti i confini dell'Albania sono convenzionali, stabiliti in linea di principio durante la Conferenza degli Ambasciatori del 1912-1913 a Londra, dopo la proclamazione dell'indipendenza.\nLa Conferenza degli Ambasciatori lasci\u00f2 l'Albania con un territorio esiguo in cui viveva solo il 30% degli albanesi, mentre gli ampi territori della Kosova e Ciamuria furono inglobati rispettivamente dalla Serbia e dalla Grecia; in realt\u00e0 soltanto l'intervento diplomatico dell'Italia, preoccupata dell'influenza slava e greca sull'Adriatico evit\u00f2 il completo smembramento dello Stato; per questo motivo re Zog I si proclam\u00f2 Re degli albanesi e non Re d'Albania.\nIl paese venne occupato, durante la prima guerra mondiale, dagli eserciti di Italia, Serbia, Grecia e Francia, ma i confini stabiliti nel 1913 furono essenzialmente riaffermati dalle potenze vincitrici nel 1921.\nAlcune variazioni sono state accordate per salvaguardare le situazioni economiche locali, ad esempio per impedire la separazione di un villaggio dalle sue zone di pascolo o i mercati dalle relative zone di produzione. Le pressioni politiche inoltre furono un fattore importante nelle trattative, ma il risultato fu condizionato dall'approvazione delle Potenze, che avevano interessi pi\u00f9 astratti, soprattutto mantenere l'equilibrio delle forze piuttosto che specifiche ambizioni economiche.\nDopo la seconda guerra mondiale la Grecia espulse tutte le comunit\u00e0 albanesi della Ciamuria, accusate di aver appoggiato i fascisti italiani, prendendo pieno controllo del territorio e troncando sul nascere ogni possibile rivendicazione.\nLa divisione della regione dei laghi fra tre nazioni richiese che ciascuno di essi avesse una parte delle pianure nelle vicinanze. Questa decisione artificiale, una volta presa, condizion\u00f2 necessariamente i confini settentrionale e meridionale. Il confine che si estende dai laghi generalmente verso nord, sebbene segua le creste degli alture orientali, rimane distante dai 16 ai dallo spartiacque. Poich\u00e9 i negoziatori al congresso di Londra si rifiutarono di utilizzare lo spartiacque come confine nordorientale del nuovo Stato dell'Albania, la popolazione albanese del Kosovo fu incorporata nella Serbia.\nNell'estremo nord e nelle regioni montagnose del nordest dell'Albania, il confine segue le creste delle montagne attraverso le in gran parte inaccessibili Alpi Albanesi settentrionali, conosciute localmente come \"Bjeshk\u00ebt e Namuna\". Per la maggior parte, non esiste un confine naturale dalle alture all'Adriatico, anche se il lago di Scutari (\"Shkoder\") e una parte del corso del fiume Buna a sud del lago sono stati usati per contrassegnare il confine nord-occidentale dell'Albania. A sud e sud-ovest, tra la regione dei laghi e il Mar Ionio, il confine sudorientale del paese non segue lo spartiacque ma attraversa alcune creste montuose.\nEconomia.\nIl sistema socio-economico dell'Albania \u00e8 considerato quello di un \"Paese in Via di Sviluppo\", secondo la metodologia del Fondo monetario internazionale (IMF) e delle Nazioni Unite (UN). La caduta del regime politico comunista del 1990 \u00e8 infatti avvenuta pi\u00f9 tardi e in modo pi\u00f9 caotico rispetto agli altri paesi dell'Europa dell'Est, ed \u00e8 stata caratterizzata da un massiccio esodo di rifugiati politici ed emigranti economici verso l'Italia e la Grecia nel 1991 e nel 1992. I primi tentativi di riforma cominciarono all'inizio del 1992, dopo che il valore reale del PIL era diminuito di oltre il 50% rispetto al picco del 1989.\nA partire dagli anni 2000, per\u00f2, il paese ha fatto passi da gigante e ha finalizzato in maniera molto soddisfacente la transizione verso un'economia di mercato. Gli investimenti sono in continua crescita, in particolare per il settore energetico.\nAlbania, Cipro e Polonia sono gli unici paesi in Europa ad aver registrato una crescita economica nel 2010 e nel 2011. Inoltre, nel suo ultimo rapporto, la commissione europea, prevede per il 2015 una crescita del 3%, per il 2016 del 4% ed per il 2017 del 4,5% e anche un calo della disoccupazione.\nSecondo i dati del 2014 il 18,4% del PIL \u00e8 prodotto dal settore primario, il 16,3% dal settore secondario mentre il 65,3% dal settore terziario. Dal punto di vista occupazionale, invece, il 44,7% della forza lavoro \u00e8 impiegata nell'agricoltura, il 15,5% nell'industria e il 39,8% nei servizi.\nSecondo i dati della Banca Mondiale l'Albania ha registrato una crescita economica per il 2018 dello 4,2% sul PIL Per l'anno 2019 si prevede una crescita del PIL che si aggira sempre intorno al'4%.\nTurismo.\nUna cospicua parte delle entrate nazionali dell'Albania proviene dal turismo. Il turismo, nel 2013, ha rappresentato il 10% del prodotto interno lordo del paese. Nel 2011 l'Albania \u00e8 stata consigliata come \"top travel destination\" dalla rivista Lonely Planet e nel 2014 \u00e8 stata nominata la 4\u00b0 destinazione turistica da visitare dal New York Times.\nL'aumento del numero dei turisti negli ultimi anni \u00e8 un dato davvero impressionante, in quanto nel 2005 ammontavano a visitatori mentre nel 2012 sono stati circa 4,2 milioni, un aumento quindi del 740% in soli 7 anni. Secondo una ricerca del portale sul turismo e le vacanze in Albania , soltanto nel mese di gennaio 2018 sono entrati nel territorio albanese circa visitatori, un aumento del 34,5% rispetto a gennaio 2017.\nL'industria del turismo \u00e8 concentrata prevalentemente lungo la costa Adriatica e Ionica ma anche nelle montagne e nei grandi parchi nazionali del nord del paese. Inoltre, l'Albania ospita diversi siti dell'UNESCO:\nLa maggior parte dei turisti proviene da altri paesi dell'est Europa, in particolare dalla Polonia e dalla Repubblica Ceca, ma anche da paesi dell'Europa occidentale, quali Italia, Norvegia, Germania, Austria, Paesi Bassi, Francia e altri.\nTrasporti.\nRete stradale.\nTutte le principali citt\u00e0 albanesi sono collegate fra loro con strade statali.\nC'\u00e8 un'autostrada a quattro corsie che collega Durazzo a Tirana, e un'altra (per la maggior parte ancora da costruire) da Durazzo a Valona. Dal 2007 l'Albania sta assistendo alla costruzione di numerose strade.\nL'opera principale da allora pu\u00f2 essere considerata l'inaugurazione dell'\"Autostrada della Patria\" (a 4 corsie) che collega Pristina con Durazzo, per una lunghezza totale di . Il 26 giugno 2009 \u00e8 stato inaugurato il tratto dell'autostrada Durazzo-Kuk\u00ebs, per con anche un tunnel di . Importante anche il tratto Tirana-Elbasan, che grazie ad un tunnel di 2,4 chilometri ha ridotto notevolmente la distanza tra le due citt\u00e0, e in generale tra la capitale e il sud del paese.\nLa seconda priorit\u00e0 invece \u00e8 la costruzione del Corridoio Europeo 8, che collegher\u00e0 l'Albania alla Macedonia del Nord e alla Grecia.\nTrasporti aerei.\nL'Albania aveva un solo aeroporto internazionale: l'Aeroporto Internazionale di Tirana. Si trova a dalla capitale ed \u00e8 collegato a 30 destinazioni con 13 linee aeree.\nDa poco hanno aperto un nuovo aeroporto: l'aeroporto di Kuk\u00ebs.\nA partire dagli anni novanta, l'aeroporto ha subito una notevole crescita in termini di passeggeri, arrivando, nel 2007, a servire oltre 1 milione di passeggeri.\nL'aeroporto era uno scalo per l'Albanian Airlines ma, dopo la revoca della licenza di volo da parte dell'Autorit\u00e0 per l'Aviazione Civile albanese, la compagnia aerea pi\u00f9 presente era la low cost Belle Air, che a Tirana aveva il suo hub, fino al fallimento della suddetta nel 2013, sostituita da compagnie simili come Livingston, Air One e Blue Panorama. Vi fanno regolarmente scalo anche Adria Airways, Alitalia, British Airways, Jetairfly, Austrian Airlines, Lufthansa, Olympic Airlines, Pegasus e Turkish Airlines.\nRete ferroviaria.\nIl sistema ferroviario fu prevalentemente promosso all'epoca del regime di Enver Hoxha: infatti in quel periodo l'uso di automezzi privati era vietato.\nLe ferrovie in Albania sono gestite dalla Hekurudhat Shqiptare (HSH) (Ferrovie Albanesi) che, con un totale di circa di linee principali e circa di linee secondarie, a binario unico, collega fra loro le principali citt\u00e0 albanesi. La trazione \u00e8 diesel, prevalentemente basata su locomotive dell'azienda ceca \u010cKD di Ostrava.\nLa rete ferroviaria albanese \u00e8 di fatto disconnessa dalle reti dei paesi circostanti; nonostante qualche incoraggiante miglioramento in corso, si pu\u00f2 considerare in genere gravemente degradata rispetto al livello medio delle ferrovie europee.\nMolti tratti di linea sono danneggiati, con infrastrutture lesionate e insicure; molti tratti sono di fatto abbandonati o dismessi. \nCultura.\nPatrimoni dell'umanit\u00e0.\nL'Albania possiede quattro siti iscritti nella Lista dei patrimoni dell'umanit\u00e0 dell'UNESCO.\nFotografia.\nIl Museo Marubi (in albanese: Muzeu Marubi) di Scutari \u00e8 il primo museo di fotografia in Albania ed \u00e8 considerato uno dei pi\u00f9 ricchi della regione dei Balcani, conta infatti un archivio di oltre negativi. Nel 2016 \u00e8 stato incluso in un progetto statale di valorizzazione delle opere storiche. Inoltre l\"archivio fotografico Marubi\", oggi conservato presso il Museo, \u00e8 stato riconosciuto patrimonio internazionale dell\u2019UNESCO, costituendo un esempio quasi unico in Europa per qualit\u00e0 e importanza dal punto di vista documentario.\nMusica.\n\u00c8 possibile individuare nella musica tradizionale albanese due raggruppamenti:\nLa musica popolare, di origine molto antica, \u00e8 stata tramandata oralmente di in generazione ed \u00e8 accompagnata da balli tipici tradizionali (Shota, Pogonishte, Il Ballo dei uomini, per citarne alcuni).\nE inoltre ricordiamo l'iso-polifonia albanese, inserita nel 2008 nella lista dei patrimoni immateriali dell'umanit\u00e0 dell'UNESCO.\nLetteratura.\nLa letteratura albanese moderna nasce in diaspora nel XV secolo; mentre si si afferma dal XVIII al XIX secolo con il racconto popolare e le rapsodie.\nTra il XIX e il XX secolo, con la nascita dei moti rivoluzionari d'indipendenza e la nascita della nazione libera e sovrana, una cospicua produzione letteraria vede numerosi religiosi intellettuali, come Gjergj Fishta. Tra i contemporanei spiccano i nomi di Drit\u00ebro Agolli, scrittore, il poeta Millosh Gjergj Nikolla, e Ismail Kadare, letterato pi\u00f9 volte candidato al Premio Nobel per la Letteratura.\nGastronomia.\nLa cucina albanese, in parte a causa della dominazione ottomana che si protrasse per secoli e per un periodo di occupazione italiana, risente della cucina mediterranea e di alcune zone dei Balcani.\nTra le componenti pi\u00f9 importanti ci sono l'olio d'oliva, dalla frutta, dalla verdura, di alcune erbe aromatiche e dal pesce. I cibi variano tra l'Albania settentrionale, quella meridionale e quella centrale ma i cibi pi\u00f9 diffusi sono peperoni, porri, funghi, pomodori, cetrioli, patate, carote, mais, fagioli, cavoli ma anche ciliegie, noci, mandorle, l'aglio, le cipolle, la salsiccia, i frutti di mare, le mele, le pesche, l'uva, l'anguria, origano, salvia, rosmarino, timo, lavanda, cannella, peperoncino, menta e zafferano.\nDurante la colazione albanese viene consumato molto burro, formaggio, marmellata e yogurt, accompagnato da olive, caff\u00e8, latte, t\u00e8, grappa o Rak\u0131.\nTra i piatti tipici dell'Albania ci sono f\u00ebrges\u00eb, noto anche come f\u00ebrgese tiran\u00ebIl, japrak, tarator, gjell\u00eb, il Burek, il Sufllaqe, le Qofte, il Tav\u00eb Kosi, il Riso Pilaf, le zuppe come tarhana, Grosh\u00ebt e Shqeto e infine i dolci come il Baklava, il Tamb\u00ebloriz, il Kadaif, Tollumba, l'Halva, il Kadaif, il Cozonac, il Ballokume, il \"kanoj\u00ebt\", versione albanese del cannolo siciliano, l\"akullore\" (il gelato albanese), il \"pandispanje\" con cioccolata e fragole, e la \"zupa\", la versione albanese della zuppa inglese.\nSport.\nIl calcio \u00e8 lo sport pi\u00f9 popolare in Albania disciplinato dalla Federcalcio Albanese (\"Federata Shqiptare e Futbollit, F.SH.F.\"), creato nel 1930, membro della FIFA e membro fondatore della UEFA.\nAltri sport molto praticati sono la pallavolo, la pallacanestro, il tennis, il rugby, l'atletica leggera, e gli sport acquatici, come nuoto, pallanuoto e tuffi.\nTra le principali organizzazioni sportive vi sono:\nTra gli sportivi albanesi che si sono maggiormente distinti in campo internazionale citiamo Ymer Pampuri, oro mondiale ai Campionati mondiali di sollevamento pesi del 1972, primo albanese a diventare campione del mondo. Altri giocatori albanesi conosciuti a livello europeo sono Hysaj che gioca nel Napoli e Armando Sadiku che gioca in Spagna con il Levante, Thomas Strakosha della Lazio e Berat Djimsiti dell'Atalanta. Non va dimenticato, inoltre, Igli Tare, che dopo aver giocato da professionista nella Bundesliga (Waldhof Mannheim, Karlsruhe, Fortuna D\u00fcsseldorf e Kaiserslautern, ha poi proseguiito la sua carriera in Italia con il Brescia, il Bologna e la Lazio, per poi rimanere come direttore sportivo di quest'ultima dopo il suo ritiro dal calcio giocato, incarico che mantiene tuttora."}
{"id": "2036942", "revid": "1543377", "url": "https://it.wikipedia.org/wiki?curid=2036942", "title": "Selenoli", "text": "I selenio-mercaptani sono composti chimici caratterizzati dalla presenza di selenio e di un tiolo (o mercaptano), aventi formula formula_1.\nI selenio-mercaptani sono altamente tossici, e allo stesso modo hanno un odore molto forte. Tra i pi\u00f9 intensi vi \u00e8 il selenio-butantiolo (o selenio-butilmercaptano, formula_2), prodotto dalle moffette, che \u00e8 stato classificato dal Guinness dei primati come una delle sostanze presenti in natura dall'odore peggiore, insieme con l'etantiolo."}
{"id": "2036951", "revid": "600229", "url": "https://it.wikipedia.org/wiki?curid=2036951", "title": "Notazione sangallese", "text": "La notazione sangallese \u00e8 una maniera di annotare il canto gregoriano.\n\u00c8 la notazione pi\u00f9 antica, pi\u00f9 conosciuta e pi\u00f9 studiata per chi affronta lo studio della musica antica.\nSi \u00e8 sviluppata nell'Abbazia di San Gallo in Svizzera e si \u00e8 diffusa nell'ambiente germanico e pi\u00f9 in generale nell'Europa centrale. La tradizione leggendaria per\u00f2, anche se non sembra avere fondamento, vuole che la fonte dei neumi dell'abbazia fondata nel 725, sia stata Roma stessa attraverso l'opera del cantore Romanus .\nLa notazione sangallese \u00e8 una notazione di tipo adiastematico: i neumi sono scritti in campo aperto senza il riferimento del rigo musicale e resta tra le pi\u00f9 ricche di indicazioni preziose per l'interpretazione del canto gregoriano ed il suo studio s'impone a chiunque voglia conoscere a fondo il canto gregoriano.\nIl codice pi\u00f9 antico, il codice C St. Gallen 359, \u00e8 un \"cantatorium\" che risale all'inizio del X secolo.\nIl \"Graduale Triplex\" riporta in inchiostro rosso, sempre sotto la notazione quadrata e sotto la notazione metense in nero i neumi della scuola di san Gallo, permettendo la lettura sinottica."}
{"id": "2036954", "revid": "124576996", "url": "https://it.wikipedia.org/wiki?curid=2036954", "title": "Andrea Frova", "text": "Biografia.\nHa frequentato il Liceo Scientifico Vittorio Veneto di Milano e si \u00e8 laureato in Fisica presso l'Universit\u00e0 degli Studi di Pavia nel 1959, come alunno del Collegio Borromeo. \u00c8 stato professore ordinario di Fisica Generale e docente di Acustica Musicale presso la Sapienza - Universit\u00e0 di Roma dal 1967.\nIn passato, \u00e8 stato per anni ricercatore degli AT&amp;T Bell Laboratory a Murray Hill nel New Jersey e visiting professor nelle universit\u00e0 dell'Illinois, di Stoccarda, della California, oltre che presso il Politecnico Federale di Losanna.\nAutore di numerosi articoli scientifici nel campo della fisica della materia condensata, della spettroscopia, dei semiconduttori in particolare, pubblicati dalle pi\u00f9 importanti riviste italiane e straniere, \u00e8 anche autore di libri di divulgazione scientifica e di narrativa. Ha scritto due testi universitari, \"Semiconduttori\" (Veschi-Masson 1977) e \"Fisica nella Musica\" (Zanichelli 1999) ed \u00e8 stato curatore (editor) di 5 libri monografici di Fisica in inglese.\nHa pubblicato articoli di carattere non tecnico su quotidiani e riviste (\"La Repubblica\", \"Corriere della Sera\", \"La Stampa\", \"Sapere\", \"Le Scienze\", \"Newton\", ecc).\nAlcuni dei suoi libri sono stati tradotti in inglese, giapponese, spagnolo, portoghese, russo,\nolandese\ncoreano\n\u00c8 risultato vincitore del \"Premio letterario Galileo per la divulgazione scientifica\" del 2008 con l'opera \"Se l'uomo avesse le ali\".\nVincitore del premio letterario Citt\u00e0 di Como con l'opera \"Newton and Co. Geni Bastardi\", coautrice Mariapiera Marenzana (Carocci Editore 2015)"}
{"id": "2036958", "revid": "113757", "url": "https://it.wikipedia.org/wiki?curid=2036958", "title": "Brigoreata Paracadutisti Folgore", "text": ""}
{"id": "2036959", "revid": "392652", "url": "https://it.wikipedia.org/wiki?curid=2036959", "title": "Chakapara", "text": " \nChakapara \u00e8 una suddivisione dell'India, classificata come \"census town\", di 24.212 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 37' 56 N e 88\u00b0 20' 55 E e ha un'altitudine di 13 \nSociet\u00e0.\nEvoluzione demografica.\nAl censimento del 2001 la popolazione di Chakapara assommava a 24.212 persone, delle quali 12.602 maschi e 11.610 femmine. I bambini di et\u00e0 inferiore o uguale ai sei anni assommavano a 2.561, dei quali 1.309 maschi e 1.252 femmine. Infine, coloro che erano in grado di saper almeno leggere e scrivere erano 18.059, dei quali 9.982 maschi e 8.077 femmine."}
{"id": "2036960", "revid": "125905632", "url": "https://it.wikipedia.org/wiki?curid=2036960", "title": "Emanuela Pacotto", "text": "\u00c8 lei stessa un'estimatrice degli anime e si prodiga attivamente per la diffusione della cultura pop giapponese, partecipando regolarmente a fiere, rassegne ed eventi, esibendosi in spettacoli con le voci dei suoi personaggi celebri e cantando sigle originali in lingua giapponese. Nell'edizione italiana dell'anime \"Shugo Chara - La magia del cuore\" canta gli intermezzi musicali tradotti in italiano.\nTalvolta, nei titoli di coda, viene erroneamente accreditata come \"Manuela Pacotto\".\nBiografia.\nSin da piccola mosse i suoi primi passi nell'ambito dello spettacolo partecipando a concorsi canori, sceneggiati televisivi e servizi pubblicitari. La sua carriera canora continu\u00f2 nel coro dei Piccoli Cantori di Milano diretti da Nin\u00ec Comolli, incidendo varie sigle televisive. Nel 1975 fu scelta tra pi\u00f9 di 500 bambini per \"La bambola abbandonata\", facendo il suo debutto teatrale per la regia di Giorgio Strehler.\nDopo aver formato un gruppo con alcuni suoi ex-compagni del coro dei cantori di Milano, dal nome \"Teen Agers\", Emanuela continu\u00f2 a studiare danza classica. Nonostante frequentasse gi\u00e0 la scuola privata di recitazione \"Centro Teatro Attivo\" di Milano diretto da Nicoletta Ramorino, a 17 anni super\u00f2 l'esame di ammissione all'Accademia d'arte dei Filodrammatici riuscendo cos\u00ec a diplomarsi attrice.\nDopo svariati ruoli d'attrice, venne scelta per interpretare il ruolo di Marika in \"Kiss Me Licia\", la versione recitata dell'omonimo cartone giapponese. In questo telefilm figura e voce vengono separate, infatti gli attori venivano ridoppiati dai doppiatori italiani dello stesso anime. A un certo punto della serie la doppiatrice del personaggio di Marika, Elisabetta Cucci, dovette venir meno al suo ruolo, ci si pose cos\u00ec il problema di chi dovesse doppiare Emanuela e venne infine proposto che fosse lei stessa a ridoppiare il proprio personaggio, cos\u00ec da quel momento rimase agganciata al mondo del doppiaggio.\n\u00c8 stato l'inizio della carriera di doppiatrice per la Pacotto, che l'ha condotta all'affermarsi nei vari ruoli di alcuni degli anime pi\u00f9 visti in Italia. Tra i pi\u00f9 noti si possono ricordare Bulma in \"Dragon Ball, Dragon Ball Z, Dragon Ball GT e Dragon Ball - La saga\", Lisa in \"Lisa e Seya un solo cuore per lo stesso segreto\", Sakura Haruno in \"Naruto\", Nami in \"One Piece - All'Arrembaggio\", Jessie in \"Pok\u00e9mon\" e Rina in \"Slayers - Un incantesimo dischiuso tra i petali del tempo per Rina\". Altri due ruoli importanti sono Twilight Sparkle in \"My Little Pony - L'amicizia \u00e8 magica\" e Mirka in \"Littlest Pet Shop\". Allo stesso modo presta la sua voce anche in altri programmi, videogiochi e spot televisivi.\nEmanuela Pacotto ha partecipato a diverse manifestazioni come Romics, Lucca Comics, Cartoomics e Fumettopoli, cantando alcune sigle originali di anime in lingua giapponese quali \"Bon Voyage\" di \"One Piece\" e \"Plenty of Grit\" di \"Slayers Revolution\", apprezzate da fan e web magazine del settore.\nNel 2010 ha partecipato al Japan Anime Live, il pi\u00f9 grande show europeo sugli anime prodotto interamente dal Giappone. Si \u00e8 esibita nei momenti dedicati al doppiaggio \"live\" ed \u00e8 stata anche l'inviata ufficiale dei reportage curati dal team \"Ambitionworld.it\",\nCon la produzione del team \"Ambitionworld.it\" e la regia di Massimiliano Coltorti\",\" il 3 novembre 2012 si \u00e8 esibita nel concerto \"Emanuela Pacotto - iDOL AMBITION Live Concert\", diventando la prima artista occidentale ad aver realizzato uno spettacolo in stile \"Idol\", interpretando sigle di anime in giapponese al di fuori del Giappone. Ha tenuto due spettacoli, il primo al \"Lucca Comics &amp; Games\" il secondo a Etna Comics nel giugno dell'anno successivo. Nel 2017 \u00e8 tornata ad esibirsi come cantante nel concerto di chiusura della manifestazione Rai - \"Cartoons on the Bay\" con il nuovo spettacolo \"iDOL 2.0 - Anime Tribute Live Concert\", versione \"estesa\" del primo \"iDOL,\" in cui si sono avvicendati vari ospiti tra cui Renato Novara (voce di Rubber/Luffy - One Piece), Patrizia Scianca (voce di Nico Robin - One Piece), Federica Valenti (voce di Chopper - One Piece). Special Guest il cantante/musicista Giorgio Vanni con cui ha duettato, per la prima volta in assoluto, la sigla italiana \"What's my Destiny Dragon Ball\".\nIn qualit\u00e0 di attrice ha interpretato ruoli da protagonista in CENSORS, il primo Anime Live Action realizzato in Italia nel 2015 e vincitore di 6 premi al Rome Web Awards 2016 tra cui il premio quale \u201cMiglior Attrice\u201d.\nDurante la presentazione mondiale di CENSORS viene insignita dell\u2019onorificenza \u201cAmica di Lucca\u201d dal Presidente di Lucca Comics &amp; Games, Francesco Caredio.\n\u00c8 la protagonista del primo anime live action italiano CENSORS, scritto e diretto da Massimiliano Coltorti. CENSORS \u00e8 un film per il web pubblicato il 2 novembre 2015 su YouTube, in cui Emanuela interpreta tre ruoli differenti.\nCENSORS ha collezionato 6 premi al Rome Web Awards 2016 tra cui il premio quale \u201cMiglior Attrice\u201d. Durante la presentazione mondiale di CENSORS, Emanuela viene insignita dell\u2019onorificenza \u201cAmica di Lucca\u201d dal Presidente di Lucca Comics &amp; Games, Francesco Caredio.\n\u00c8 co-produttrice, autrice e interprete delle web serie FAVOLANANNA (presentata al \"Lucca Comics &amp; Games 2016\") e \"#ANIMERIBELLI\", entrambe dirette da Massimiliano Coltorti. Nella seconda ella d\u00e0 voce alle \"action figure\" dei suoi personaggi pi\u00f9 celebri, e durante la pandemia di Covid-19 ne ha realizzato una speciale versione nella quale i suoi personaggi muniti di mascherina, invitano le persone a rimanere a casa. Al diciannovesimo episodio della serie hanno partecipato anche i colleghi Simone D'Andrea e Pietro Ubaldi, realizzando cos\u00ec un motto che riprende quelli tipici del Team Rocket della serie \"Pok\u00e9mon\".\n\u00c8 autrice del libro di fiabe FAVOLANANNA edito da POLINIANI Editore presentato ufficialmente nel corso di Lucca Comics &amp; Games 2021. Il libro contiene 12 fiabe illustrate dall\u2019artista Michela Frare con la prefazione di Nicola Conversa dei Nirkiop e la postfazione di Cristina Scabbia dei Lacuna Coil.\n\u00c8 stata la speaker ufficiale del canale TeenNick."}
{"id": "2036962", "revid": "1123126", "url": "https://it.wikipedia.org/wiki?curid=2036962", "title": "Chiesa cattolica in Iraq", "text": "La Chiesa cattolica in Iraq \u00e8 parte della Chiesa cattolica universale in comunione con il vescovo di Roma, il papa. \n\u00c8 formata da Chiese sia di rito latino sia di rito orientale. Il gruppo pi\u00f9 rappresentativo, che raccoglie i tre quarti di tutti i cristiani iracheni, \u00e8 costituito dalla Chiesa cattolica caldea, il cui capo ha il titolo di Patriarca di Babilonia dei Caldei. Tale Chiesa utilizza una lingua liturgica simile all'aramaico, la lingua che si parlava in Israele ai tempi di Ges\u00f9 Cristo. \nEsistono inoltre comunit\u00e0 siro-cattoliche, armeno-cattoliche, greco-cattoliche e latine.\nAttualmente nella capitale Baghdad ci sono sessantacinque chiese cristiane, oltre ai conventi. Circa met\u00e0 delle chiese sono cattoliche.\nIl 9 febbraio 2010 i capi religiosi di tutte le Chiese cristiane presenti nel Paese hanno istituito il \u00abConsiglio dei capi delle comunit\u00e0 cristiane in Iraq\u00bb. Scopo dell'iniziativa \u00e8 creare una linea unitaria di dialogo col paese. Il Consiglio \u00e8 l'unico organo che parla a nome di tutti i cristiani iracheni. Primo segretario generale \u00e8 mons. Avak Asadorian, vescovo della Chiesa armena; il suo vice \u00e8 mons. George Casmoussa, vescovo siro-cattolico di Mosul. I temi principali che affronter\u00e0 il Consiglio sono la diaspora cristiana e il dialogo con i musulmani.\nStoria.\nDalle origini al XX secolo.\nLa storia del Cristianesimo in Iraq ha tradizioni antichissime. Secondo la tradizione, la presenza dei cristiani in Iraq trae origine dalla predicazione di San Tommaso apostolo che giunse in Mesopotamia dopo la distruzione del Tempio di Gerusalemme (70 d.C.). La tradizione attribuisce la fondazione della Chiesa cristiana in Mesopotamia a due discepoli di San Tommaso: Taddeo di Edessa e Mar Mari.\nLe pi\u00f9 antiche testimonianze documentate (storiche ed archeologiche) della presenza di fedeli di Ges\u00f9 risalgono ai primi decenni del II secolo.\nDurante il III secolo la Chiesa della Mesopotamia perse i collegamenti con le Chiese dell'Impero romano e pass\u00f2 definitivamente sotto la dominazione persiana. Nel IV secolo venne organizzato il primo concilio interno alla Chiesa di Mesopotamia (oggi definita \"Assira\").\nI cristiani in Iraq hanno vissuto soprattutto nelle maggiori citt\u00e0: Baghdad, Kirkuk, Mosul e Bassora.\nIl regime di Saddam Hussein (1979-2003) diede un duro colpo alla libert\u00e0 dei cristiani nazionalizzando le loro scuole. Inoltre i cristiani vennero discriminati rispetto ai musulmani. Una legge stabil\u00ec che nelle scuole statali si potesse insegnare storia del cristianesimo solo se almeno un quarto degli alunni era cristiano. Ma bastava la presenza di un alunno musulmano per imporre a tutti lo studio del Corano.\nLa comunit\u00e0 cristiana fin\u00ec anche nel mirino dei ribelli curdi, che colpirono numerosi villaggi cristiani tra il 1978 e il 1980, con il pretesto che fossero \u00aballeati\u00bb di Saddam. Saddam ebbe un cristiano quale vice presidente, Mikhail Yuhanna, noto come Tariq Aziz.\nOggi ci sono circa 300.000 cattolici in Iraq, meno dell'1% della popolazione.\nDal 2003 ad oggi.\nLa nuova Costituzione irachena, approvata con un referendum popolare nel 2005, garantisce il rispetto della libert\u00e0 religiosa, ma nello stesso tempo afferma che \u00abnon pu\u00f2 essere approvata alcuna legge in contrasto con le indiscusse regole dell'islam\u00bb. Dopo il crollo della dittatura, nel 2003, ed il ritorno alla democrazia \u00e8 caduto il divieto di stampare opere religiose non musulmane. Si possono stampare di nuovo libri cristiani in Iraq. Ma nello stesso tempo si \u00e8 accresciuto in tutto il Paese il radicalismo islamico e, con esso, l'intolleranza religiosa. Sono stati soprattutto gli sciiti a colpire i cristiani. Gli attacchi, inizialmente isolati, si sono trasformati in una persecuzione. Sono state stilate vere e proprie liste di proscrizione.\nIn soli cinque anni (2003-2008) la popolazione cristiana dell'Iraq \u00e8 passata da 800\u00a0000 a 450\u00a0000 fedeli.. Oltre 65 chiese sono state attaccate o distrutte in una trentina di attentati. Chi \u00e8 uscito dal Paese si \u00e8 recato in Europa o nell'America del Nord, o in paesi vicini, come Giordania e Siria. Parlando dei rapporti tra cristiani e musulmani, il patriarca della Chiesa caldea, Emmanuel III Delly ha dichiarato: \u00abPer quattordici secoli, abbiamo convissuto con spirito di tolleranza e fraternit\u00e0, condividendo la vita e costruendo insieme la nostra amata patria. Non dobbiamo lasciare che le forze oscure che vengono dall'esterno smembrino la nostra unit\u00e0 nazionale.\nPapa Francesco, primo papa nella storia, si \u00e8 recato in Iraq dal 5 all'8 marzo 2021. La visita del pontefice ha avuto un'importanza storica non solo per la comunit\u00e0 cristiana irachena e degli altri paesi del Medio Oriente ma anche per la speranza di un futuro di convivenza pacifica tra i gruppi religiosi della regione, come ha affermato lo stesso papa Francesco in occasione dell'incontro con il grande ayatollah Ali al-Sistani.\nDopo i delitti accaduti nel 2008, oltre 15.000 cristiani hanno lasciato il Paese per la Siria, il Libano, la Turchia. Oggi in Iraq di fronte alle chiese non si possono parcheggiare n\u00e9 possono transitare automobili. \nLouis Sako, arcieparca di Kirkuk, ha affermato che, da quando il fondamentalismo ha rialzato la testa nel 2003, si sono contati 710 martiri cristiani in tutto il Paese. Milizie fondamentaliste hanno preso a imporre la tassa che, per il Corano, devono pagare i fedeli di altre religioni.\nNel giro di quattro anni (2005-2009), i cristiani fuggiti da Baghdad, Bassora e Mosul si sono rifugiati in Kurdistan, nella capitale Erbil. Il sobborgo di Ankawa, cittadella cristiana di Erbil, \u00e8 passato da 8.000 a oltre 35.000 abitanti cristiani. Ad Ankawa si sono trasferiti anche il seminario di Baghdad e la facolt\u00e0 teologica della capitale.\nAlle elezioni locali del 2009, sono stati riservati ai cristiani solo un seggio nel distretto di Baghdad, uno a Mosul ed uno a Bassora.\nIl 31 ottobre 2010 \u00e8 avvenuto \u00abil pi\u00f9 sanguinario attacco dalla fine della seconda guerra mondiale contro i cristiani iracheni\u00bb: un gruppo di terroristi ha fatto irruzione nella chiesa siro-cattolica di Nostra Signora della Salvezza e ha preso in ostaggio i fedeli. Poi ha compiuto un massacro: almeno 58 persone sono morte e 75 sono rimaste ferite. La chiesa si trova nel quartiere Karrada. Nelle settimane successive diversi raid anti-cristiani sono stati compiuti ad Almiriya, al Mansour, Dora, Zaytouna, Camp Sara, i quartieri misti cristiano-sunniti della capitale. Quaranta delle sessantacinque chiese della capitale sono state colpite almeno una volta. Nel Paese mediorientale la persecuzione religiosa \u00e8 ormai cos\u00ec sistematica che la Commissione USA sulla libert\u00e0 religiosa ha inserito l'Iraq nella lista dei \u00abpaesi particolarmente preoccupanti\u00bb. Nel 2011 l'organizzazione non governativa internazionale \u00abPorte Aperte\u00bb (\"Open Doors International\"), che tutti gli anni compila la lista dei paesi pi\u00f9 violenti nei confronti dei cristiani, ha collocato l'Iraq all'ottavo posto, mentre nel rapporto del 2010 occupava il diciassettesimo.\nL'ondata di persecuzione ha avuto una recrudescenza nel 2014: il 9 giugno i jih\u0101disti di Abu Bakr al-Baghdadi hanno occupato la citt\u00e0 di Mosul e il 6 agosto successivo sono dilagati nella piana di Ninive. L'occupazione, durata circa un anno, ha avuto lo scopo di costringere i cristiani a ripudiare la loro religione.\nIl patriarca caldeo Louis Sako ha affermato che dopo la caduta del regime di Saddam Hussein sono stati uccisi 1.200 cristiani (tra cui cinque sacerdoti e l'arcivescovo Paulos Rahho), danneggiate 62 chiese e messi in fuga oltre 100.000 profughi derubati di tutti i loro averi.\nDiocesi.\nChiesa cattolica sira.\nIn Iraq il numero di fedeli siro-cattolici si aggira sulle 90.000 unit\u00e0 (2010).\nNunziatura apostolica.\nFin dall'Ottocento \u00e8 esistita nel Paese la delegazione apostolica della Mesopotamia, Kurdistan e Armenia Minore, divenuta nel primo dopoguerra delegazione apostolica dell'Iraq. Il 26 agosto 1966 Santa Sede ed Iraq hanno stabilito relazioni diplomatiche. La nunziatura apostolica d'Iraq \u00e8 stata istituita il 14 ottobre 1966 con il breve \"Quantum utilitatis\" di papa Paolo VI.\nAssemblea degli ordinari.\nElenco dei presidenti dell'Assemblea dei vescovi cattolici d'Iraq:"}
{"id": "2036963", "revid": "1782831", "url": "https://it.wikipedia.org/wiki?curid=2036963", "title": "Associazione Calcio Femminile Dilettantistica Venezia 1984", "text": "L'Associazione Calcio Femminile Dilettantistica Venezia 1984, meglio nota come Venezia 1984, \u00e8 stata una societ\u00e0 di calcio femminile italiana con sede nella citt\u00e0 di Venezia. Ha militato per quattro stagioni consecutive in Serie A, massima serie del campionato italiano di calcio femminile fino al 2012, quando ha rinunciato alla partecipazione e si \u00e8 sciolta.\nStoria.\nIl club venne fondato nel 1984 come Associazione Calcio Femminile Jesoldolce, dal nome dello sponsor principale, a Jesolo, iniziando l'attivit\u00e0 agonistica nella Serie D regionale. Nel 1987 la societ\u00e0 si fuse con la A.C.F. Venezia, cambiando denominazione in Associazione Calcio Femminile VeneziaJesolo. Giunta in Serie B nella met\u00e0 degli anni novanta, rimase per diversi anni nel secondo livello nazionale, venendo promossa in Serie A2, la neocostituita seconda serie, al termine della stagione 2001-2002 con il secondo posto conquistato alle spalle del C.F.R. Mantova. \nNel 2007 la societ\u00e0 cambi\u00f2 denominazione in Associazione Calcio Femminile Dilettantistica Venezia 1984. Nella stagione 2007-2008, dopo cinque stagioni terminate a met\u00e0 classifica, vinse il girone A di Serie A2 con un solo punto di vantaggio sul Mozzanica, venendo cos\u00ec promossa in Serie A, massima serie nazionale. Con l'arrivo in massima serie femminile, la societ\u00e0 spost\u00f2 il suo campo di gioco principale da Jesolo a Venezia-Mestre. L'esordio in massima serie nella stagione 2008-2009 si concluse con un nono posto con tre punti di vantaggio sulla zona retrocessione. Anche la stagione 2009-2010 vide il Venezia 1984 lottare per la salvezza, terminando al decimo posto, l'ultimo che assicurava il mantenimento della categoria. Nella stagione 2010-2011 il Venezia 1984 concluse al nono posto, ma in posizione di media classifica, complice anche l'allargamento dell'organico della Serie A a 14 squadre. L'ultima parte di stagione venne caratterizzata da due larghe sconfitte, 1-7 dalla Torres capolista alla ventitreesima giornata e 0-8 casalingo dalla Reggiana in lotta per la salvezza alla ventiquattresima giornata, e che portarono alle dimissioni dell'allenatrice Fabiana Comin. La stagione venne chiusa in autogestione da parte delle calciatrici, con la societ\u00e0 che nomin\u00f2 Walter Bedin nuovo allenatore per la stagione entrante.\nLa stagione 2011-2012 part\u00ec con la prospettiva di raggiungere la salvezza per la quarta stagione consecutiva in Serie A. Nel corso della pausa di dicembre con la squadra al penultimo posto venne esonerato Bedin e la guida tecnica venne affidata ad Andrea Baldin. La squadra riusc\u00ec a recuperare alcune posizioni e a terminare il campionato al dodicesimo posto, accedendo ai play-out salvezza. Lo spareggio venne giocato in gara secca il 26 maggio 2012 contro la Lazio: il Venezia 1984 vinse per 1-0 sulle biancocelesti, grazie alla rete realizzata da Irene Tombola, e conquist\u00f2 la salvezza in Serie A. Nei giorni successivi il presidente Franco Saramin, alla guida della societ\u00e0 sin dalla fondazione nel 1984, annunci\u00f2 la volont\u00e0 di sciogliere la societ\u00e0 a causa di dissidi con il comune di Venezia sulla mancanza di un impianto sportivo in gestione alla societ\u00e0 veneziana. Il Venezia 1984 venne comunque iscritto al campionato di Serie A 2012-2013, con il presidente Saramin che dichiar\u00f2 la presenza di una cordata di imprenditori interessata all'acquisizione della societ\u00e0 e che aveva contribuito all'iscrizione. All'inizio di agosto 2012 Franco Saramin annunci\u00f2 di aver iscritto l'A.C.F.D. Zelarino Venezia, societ\u00e0 fondata nel 2008, al campionato di Serie C regionale e di disinteressarsi all'A.C.F.D. Venezia 1984, che avrebbe lasciato in mano alla cordata di imprenditori. La societ\u00e0 successivamente dichiar\u00f2 la sua inattivit\u00e0 e il 10 agosto 2012 la Divisione Calcio Femminile della LND prese atto che l'A.C.F.D. Venezia 1984 aveva rinunciato alla partecipazione al campionato di Serie A in qualit\u00e0 di societ\u00e0 avente diritto e con conseguente svincolo di tutte le sue tesserate."}
{"id": "2036964", "revid": "767487", "url": "https://it.wikipedia.org/wiki?curid=2036964", "title": "Tito Albucio", "text": "Termin\u00f2 i suoi studi ad Atene nell'ultima met\u00e0 del secondo secolo a.C. e fu epicureo. Familiarizz\u00f2 bene con la letteratura greca, anzi, secondo Marco Tullio Cicerone, era ormai un Greco. A causa della sua passione per la lingua e la filosofia greche, venne preso in giro dal poeta satirico Gaio Lucilio, i cui versi su di lui sono giunti a noi grazie a Cicerone; e Cicerone stesso lo descrive come un uomo frivolo. Egli accus\u00f2, senza successo, Quinto Mucio Scevola l'Augure di malamministrazione (\"repetundae\") della sua provincia. Nel 104 a.C. Albucio fu propretore in Sardegna, e grazie ad alcuni insignificanti successi che aveva ottenuto contro i predoni, celebr\u00f2 un trionfo nella provincia. Quando ritorn\u00f2 a Roma, chiese al senato romano di ottenere l'onore di una \"supplicatio\", ma la sua richiesta venne respinta, e venne accusato nel 103 a.C. di concussione da Gaio Giulio Cesare Strabone, zio di Giulio Cesare, e condannato all'esilio ad Atene. Gneo Pompeo Strabone si era offerto come accusatore, ma la sua richiesta venne respinta, perch\u00e9 era stato questore di Albucio. In seguito alla sua condanna, si dedic\u00f2 agli studi filosofici. Scrisse alcune orazioni, che vennero lette da Cicerone."}
{"id": "2036967", "revid": "287204", "url": "https://it.wikipedia.org/wiki?curid=2036967", "title": "Chakdaha", "text": " \nChakdaha \u00e8 una suddivisione dell'India, classificata come \"municipality\", di 86.965 abitanti, situata nel distretto di Nadia, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 4' 60 N e 88\u00b0 31' 0 E e ha un'altitudine di 10 .\nSociet\u00e0.\nEvoluzione demografica.\nAl censimento del 2001 la popolazione di Chakdaha assommava a 86.965 persone, delle quali 44.079 maschi e 42.886 femmine. I bambini di et\u00e0 inferiore o uguale ai sei anni assommavano a 7.856, dei quali 4.033 maschi e 3.823 femmine. Infine, coloro che erano in grado di saper almeno leggere e scrivere erano 69.099, dei quali 36.996 maschi e 32.103 femmine."}
{"id": "2036973", "revid": "279320", "url": "https://it.wikipedia.org/wiki?curid=2036973", "title": "Austin St.John", "text": ""}
{"id": "2036977", "revid": "793215", "url": "https://it.wikipedia.org/wiki?curid=2036977", "title": "Rita e Cristina Parodi", "text": "Le due gemelle furono oggetto di importanti questioni di carattere etico: un quotidiano dell'epoca, che riportava il caso delle due sorelle, si chiedeva se avessero una o due anime, visto che il viso di Rita era sempre triste e malinconico mentre quello di Cristina, che era pi\u00f9 robusta, era sempre allegro e felice.\nBiografia.\nRita e Cristina provenivano da una famiglia molto povera; i genitori, Maria Teresa e Giambattista Parodi, nonostante gli impedimenti delle autorit\u00e0, riuscirono a trasferirsi a Parigi per esporle in vari circhi come \"fenomeni da baraccone\", per guadagnare qualche soldo e per poterle curare.\nPer racimolare qualche soldo, i genitori facevano vedere le gemelline clandestinamente ai curiosi. Ma non bastava per andare avanti: Rita, la pi\u00f9 debole, si ammal\u00f2 di bronchite e il 23 novembre 1829, in preda alle convulsioni, smise di respirare. Qualche secondo dopo Cristina, che non presentava nessun sintomo, fece la stessa triste fine.\nLe gemelle morirono dopo appena sette mesi di vita. L'autopsia effettuata sui loro corpi stabil\u00ec che avevano due cuori e due sistemi digerenti indipendenti.\nLo scheletro \u00e8 conservato a Parigi, presso il museo nazionale di storia naturale di Francia."}
{"id": "2036980", "revid": "466539", "url": "https://it.wikipedia.org/wiki?curid=2036980", "title": "Aragona (Italia)", "text": "Aragona (\"Raona\" in siciliano) \u00e8 un comune italiano di abitanti del libero consorzio comunale di Agrigento in Sicilia.\nNota soprattutto per le maccalube, il suo territorio comunale registra il pi\u00f9 alto tasso di emigrazione d'Italia.\nGeografia fisica.\nTerritorio.\nAragona si trova sulle pendici orientali del monte Belvedere, a .\nStoria.\nFondazione.\nIl 2 agosto del 1604, si apr\u00ec a Messina il 49\u00b0 Parlamento Generale straordinario, presieduto dal vicer\u00e9 spagnolo Don Lorenzo Suarez de Figueroa e Cordoba. In occasione di questo Parlamento, il giovane conte del Comiso, don Baldassare III Naselli, present\u00f2 la domanda di fondazione di un nuovo villaggio da fabbricarsi nel suo feudo di Diesi. Il 6 settembre dello stesso anno la domanda del conte Naselli finiva sul tavolo del vicer\u00e9 Lorenzo Suarez, il quale ordinava che si facessero accertamenti sul merito. Fu come porre la prima pietra della fondazione del nuovo villaggio, che sar\u00e0 chiamato come la madre del fondatore donna Beatrice Aragona Branciforti. Cos\u00ec con la \"licentia populandi\" il 6 gennaio 1606 grazie a Baldassare III Naselli nasceva Aragona.\nI Naselli governarono il paese di Aragona sino al 1812, anno in cui fu abolito il feudalisimo. Di seguito si indicano i membri della famiglia che ressero il feudo di Diesi e poi la terra d'Aragona:\nEt\u00e0 moderna.\nAlla sua morte, avvenuta ad Aragona il 28 settembre del 1889 il Palazzo di famiglia conflu\u00ec nel patrimonio dell'Istituto Principe di Aragona, che per oltre un secolo, sotto la guida delle Figlie della Carit\u00e0, si occuper\u00e0 della cura dei minori. A lui si deve con ogni probabilit\u00e0 l'incarico all'architetto palermitano Giovan Battista Palazzotto per la creazione dell'attuale cappella (1874). Lo spazio sacro \u00e8 composto da due ambienti adiacenti entrambi neoclassici, entrambi sono dotati di mensa eucaristica. Un monumento funebre neoclassico dedicatogli dall'erede si trova nel vano di ingresso alle cappelle, dedicatogli dall'erede Antonio Burgio Brancaccio.\nDal 1900 circa un gruppo di miniere di zolfo site nel territorio di Aragona in contrada Mintini si consorziarono fra di loro in modo da formare un complesso industriale. Fra queste alchemico quella della famiglia Pirandello.\nSimboli.\nLo stemma adottato dal Comune di Aragona \u00e8 stato disegnato a partire dal blasone della famiglia Naselli, dal quale si differenzia per alcuni dettagli: la presenza di quattro anzich\u00e9 3 sfere, la loro collocazione all'interno della fascia centrale anzich\u00e9 nella parte inferiore dello scudo e la conseguente rappresentazione per intero del leone che, nello stemma originario della famiglia feudataria, era soltanto \"nascente\" dalla fascia.\nR.D. del 24 agosto 1928, RR.LL.PP. del 21 gennaio 1929\nSociet\u00e0.\nPopolazione straniera residente.\nSecondo i dati ISTAT al 31 dicembre 2019 i cittadini stranieri residenti ad Aragona erano 466. Le nazionalit\u00e0 maggiormente rappresentate erano:\nTradizioni e folclore.\nGennaio: si festeggia Sant'Antonio Abate, con riscoperta alle antiche tradizioni, benedizione degli animali, degustazioni di prodotti tipici nel quartiere della \"Furca V\u00f2\", e la conclusiva cavalcata.\nFebbraio: Carnevale Aragonese, con sfilata di carri allegorici.\nMarzo: si festeggia San Giuseppe Artigiano, con la processione del Santo per le vie del paese, i giochi pirotecnici e la tradizionale \"Tavulata\".\nMarzo/aprile: Settimana Santa Aragonese. Le celebrazioni iniziano la domenica delle palme con la benedizione e il corteo nelle parrocchie. Il gioved\u00ec nella Chiesa del Carmine ha luogo la \"deposizione del Cristo dalla Croce\" e poi per tutta la notte la veglia e visita ai sepolcri. Il venerd\u00ec santo le celebrazioni iniziano la mattina con la processione del Nazareno e dell'Addolorata verso il Calvario dove, alle ore 12,00 in punto, avviene la Crocifissione del Cristo. Intorno alle ore 20,00 un'urna adornata da 4 angeli e da una palma intrecciata con all'interno il Cristo morto, muove in processione per le vie del centro storico, accompagnata dalle statue dell'Addolorata, di San Giovanni e di Maria Maddalena, dalla banda musicale e da centinaia di fedeli.\nLa processione termina intorno alla mezzanotte con la sepoltura che ha luogo sulla piazza antistante la Chiesa della Madonna del Carmine.\nMomento centrale delle manifestazioni pasquali \u00e8 per\u00f2 la domenica di Pasqua quando a mezzogiorno ha luogo il cosiddetto \"Incontro dei Giganti\", rappresentazione che avviene utilizzando le statue del Risorto e della Vergine nonch\u00e9 quelle spagnoleggianti di San Pietro e San Paolo.\nLe manifestazioni proseguono nelle due domeniche successive quando la statua della Madonna del Rosario viene portata in processione per le vie del paese accompagnata sempre dai Santi Pietro e Paolo. La seconda domenica di Pasqua avviene la \"Sagra del Tagano\".\nMaggio: si festeggia la Madonna di Fatima, incoronata Regina di Aragona il 13 maggio 1950 dal cardinal Ruffini. La Madonna viene venerata per tutto il mese di maggio all'interno della Chiesa Madre dove i fedeli si recano a portare fiori e a sostare in preghiera. Il 13 maggio avviene la processione del venerato simulacro della Madonna di Fatima per le vie della citt\u00e0, e al rientro vengono esplosi i giochi pirotecnici. Legati ai festeggiamenti vi sono il \"Meeting del Folklore dei bambini\" e la \"Rassegna corale Mariana\".\nMaggio/giugno: si festeggia il Corpus Domini, con la processione Eucaristica per le vie della citt\u00e0.\nLuglio/agosto: Estate Aragonese, con arte, musica, teatro e le \"Notti Bianche\"\nAgosto: la prima domenica viene festeggiata la Madonna della Mercede anticipata da una novena con la recita del SS. Rosario in dialetto strettamente aragonese e il canto \"Salve Regina\". La domenica conclusiva intorno alle ore 18,00 viene celebrata la Santa Messa con la benedizione degli emigranti, al termine si svolge la Processione della Madonna della Mercede per le vie della citt\u00e0, e al rientro vengono esplosi i giochi pirotecnici. La terza domenica viene invece festeggiato San Giovanni Bosco, con la processione Eucaristica per le vie della contrada \"Serre\" e i giochi pirotecnici.\nSettembre: la prima domenica viene festeggiata Santa Rosalia con la processione della statua per le vie dell'omonima contrada e i giochi pirotecnici. Il secondo sabato avviene la tradizionale Sagra della salsiccia, tramandata di anno in anno; dal 2007 la Sagra viene svolta presso le vie del centro storico del Paese, rievocando la vecchia tradizione. La salsiccia viene arrostita dai macellai aragonesi presso dei caratteristici stand dislocati lungo le vie. La seconda domenica viene invece festeggiato \"San Vincenzo Ferreri\" che \u00e8 la festa pi\u00f9 importante del paese, spettacoli canori e di cabaret, la fiera del bestiame, la processione del Santo e i giochi pirotecnici che concludono l'Estate Aragonese.\nOttobre: giorno 4 viene festeggiato San Francesco d'Assisi, con la novena, la benedizione degli animali, e la processione della statua per le vie della citt\u00e0. La seconda domenica si festeggia invece la Madonna del Rosario che dal 1875 \u00e8 la Patrona di Aragona. In suo onore si svolge la degustazione del \"Pani cunzatu\", momenti religiosi e di fraternit\u00e0, la Processione della statua per le vie della citt\u00e0, la \"Sagra del cuddiruni aragonese\" e i giochi pirotecnici.\nNovembre: il 2 vengono ricordati i fedeli defunti, i caduti nelle guerre, i caduti di Nassirya e i caduti in miniera con un corteo fino al cimitero.\nDicembre: giorno 8 si festeggia l'Immacolata con la processione per le vie del paese. Dal 16 al 24 hanno invece luogo le \"Nannaredde\" (novene di Natale).\nCultura.\nCinema.\nAlla citt\u00e0 di Aragona in minima parte \u00e8 legato il film \"Il cammino della speranza\", in cui si scorcia per poco pi\u00f9 di un minuto una veduta panoramica del centro storico con il possente Palazzo dei Principi Naselli, e una parte dell'attuale cimitero. Inoltre ad Aragona sono state girate alcune parti del film \"Il giudice ragazzino\" sul magistrato assassinato dalla mafia Rosario Livatino. Tra il 1999 e il 2000 viene girato \"La memoire aux auluettes\", film sulla miniera di Marcinelle. Nel 2009 Aragona torna sul set cinematografico con il lungometraggio \"Prove per una tragedia siciliana\", di e con John Turturro (la cui nonna materna era aragonese) presentato alla 66\u00aa edizione del Festival di Venezia.\nCucina.\nLa prima domenica dopo Pasqua ad Aragona si svolge la sagra del \"tagano\". Il piatto che ad Aragona simboleggia la Pasqua \u00e8 \"u taganu\" una pietanza a base di pasta, uova, tuma. Il nome deriva dal tegame in cui viene cucinato nel pomeriggio del Sabato Santo per essere consumato il Luned\u00ec dell'Angelo.\nCotto in forno almeno per due ore si pu\u00f2 mangiare freddo o caldo. Il piatto si pu\u00f2 gustare accompagnato da vino novello bianco.\nUn altro piatto tipico della cucina aragonese \u00e8 la \"'mbriulata\" o \"imbriulata\", che consiste in un impasto di pasta di pane salato arrotolato, farcito al suo interno da vari ingredienti: olive, cipolla e tritato di maiale condito con olio d'oliva, sale e pepe.\nGeografia antropica.\nFrazioni.\nAl 15\u00ba censimento generale della popolazione e delle abitazioni dell'ISTAT (2011), il territorio di Aragona risulta cos\u00ec suddiviso:\nEconomia.\n\u00c8 presente la miniera per l'estrazione di zolfo solfara Mandra, oggi inattiva.\nIl territorio del comune \u00e8 compreso nella zona di produzione del Pistacchio di Raffadali D.O.P..\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Aragona fa parte delle seguenti organizzazioni sovracomunali: regione agraria n.3 (Colline del Platani)."}
{"id": "2036982", "revid": "287204", "url": "https://it.wikipedia.org/wiki?curid=2036982", "title": "Champdani", "text": " \nChampdani \u00e8 una suddivisione dell'India, classificata come \"municipality\", di 103.232 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 47' 52 N e 88\u00b0 21' 57 E e ha un'altitudine di 11 .\nSociet\u00e0.\nEvoluzione demografica.\nAl censimento del 2001 la popolazione di Champdani assommava a 103.232 persone, delle quali 57.874 maschi e 45.358 femmine. I bambini di et\u00e0 inferiore o uguale ai sei anni assommavano a 12.653, dei quali 6.547 maschi e 6.106 femmine. Infine, coloro che erano in grado di saper almeno leggere e scrivere erano 69.323, dei quali 43.115 maschi e 26.208 femmine."}
{"id": "2036983", "revid": "1305772", "url": "https://it.wikipedia.org/wiki?curid=2036983", "title": "Perdicca (disambigua)", "text": "Perdicca \u00e8 il nome di quattro personaggi storici:"}
{"id": "2036985", "revid": "648716", "url": "https://it.wikipedia.org/wiki?curid=2036985", "title": "ARA Santa Fe (S-21)", "text": "Il sommergibile ARA \"Santa Fe\" (S-21) era un battello argentino della classe Balao statunitense, ex USS \"Catfish\" della United States Navy, che venne affondato durante le operazioni nella Georgia Australe nel 1982, durante la Guerra delle Falkland.\nVarato nel 1944 come , partecip\u00f2 alla parte finale della seconda guerra mondiale nel teatro del Pacifico; successivamente prest\u00f2 servizio durante la Guerra di Corea.\nRadiato nel 1971, fu ceduto all'Argentina che lo ribattezz\u00f2 Santa Fe, in sostituzione di una analoga unit\u00e0 con lo stesso nome.\nDurante la guerra delle Falkland il \"Santa Fe\" nel corso dell'operazione Paraquet, la riconquista della Georgia Australe, venne rilevato e immediatamente attaccato con cariche di profondit\u00e0 e missili AS.12 dagli elicotteri delle navi nell'area tra cui due Westland Wasp decollati dalla , e per i gravi danni riportati fu arenato dall'equipaggio sulla punta King Edward dell'isola Georgia del Sud. L'equipaggio venne fatto prigioniero ed uno di essi, il sottufficiale Felix Artuso, venne ucciso il 26 aprile da un marine britannico mentre operava in sala macchine, per non aver obbedito all'ordine di fermarsi dato dal marine di guardia; fu poi appurato che l'uomo tentava di mettere in sicurezza il battello ma questo non venne compreso dalla guardia e poich\u00e9 nessuno parlava la lingua dell'altro non vi fu modo di comunicare; l'uomo \u00e8 seppellito al cimitero di Grytviken."}
{"id": "2036999", "revid": "56620", "url": "https://it.wikipedia.org/wiki?curid=2036999", "title": "Horace Fran\u00e7ois S\u00e9bastiani de La Porta", "text": ""}
{"id": "2037002", "revid": "827882", "url": "https://it.wikipedia.org/wiki?curid=2037002", "title": "Tom Watson (golfista)", "text": "Negli anni settanta e ottanta \u00e8 stato uno dei migliori giocatori del mondo, ottenendo 8 vittorie nei quattro tornei \"Majors\" del circuito professionistico e risultando per 5 volte il giocatore ad aver incassato pi\u00f9 premi nel corso dell'anno del PGA Tour. Secondo la classifica McCormack's World Golf Rankings \u00e8 stato il miglior giocatore del mondo dal 1978 al 1982 e il secondo, di stretto margine, dietro a Severiano Ballesteros, nel 1983 e nel 1984.\nNel corso della sua carriera ha conquistato la vittoria in 64 tornei.\nAttualmente partecipa al Champions Tour, dedicato a giocatori senior, ma occasionalmente si presenta ancora in qualche competizione del PGA Tour.\nNel 2009 all'et\u00e0 di ben 59 anni, riesce classificarsi al secondo posto del The Open Championship arrendendosi a Stewart Cink solo dopo le buche di spareggio.\nNel 2016 gioca il suo ultimo The Masters."}
{"id": "2037011", "revid": "56620", "url": "https://it.wikipedia.org/wiki?curid=2037011", "title": "Orazio Sebastiani", "text": ""}
{"id": "2037013", "revid": "287204", "url": "https://it.wikipedia.org/wiki?curid=2037013", "title": "Chamrail", "text": " \nChamrail \u00e8 una suddivisione dell'India, classificata come \"census town\", di 8.554 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 38' 01 N e 88\u00b0 17' 50 E.\nSociet\u00e0.\nEvoluzione demografica.\nAl censimento del 2001 la popolazione di Chamrail assommava a 8.554 persone, delle quali 4.335 maschi e 4.219 femmine. I bambini di et\u00e0 inferiore o uguale ai sei anni assommavano a 877, dei quali 452 maschi e 425 femmine. Infine, coloro che erano in grado di saper almeno leggere e scrivere erano 6.519, dei quali 3.525 maschi e 2.994 femmine."}
{"id": "2037016", "revid": "300067", "url": "https://it.wikipedia.org/wiki?curid=2037016", "title": "Lionel Hollins", "text": ""}
{"id": "2037023", "revid": "28941", "url": "https://it.wikipedia.org/wiki?curid=2037023", "title": "Coppiglia", "text": ""}
{"id": "2037024", "revid": "287204", "url": "https://it.wikipedia.org/wiki?curid=2037024", "title": "Chandpur (Bengala Occidentale)", "text": " \nChandpur \u00e8 una suddivisione dell'India, classificata come \"census town\", di 8.843 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 40' 54 N e 88\u00b0 27' 14 E.\nSociet\u00e0.\nEvoluzione demografica.\nAl censimento del 2001 la popolazione di Chandpur assommava a 8.843 persone, delle quali 4.541 maschi e 4.302 femmine. I bambini di et\u00e0 inferiore o uguale ai sei anni assommavano a 1.101, dei quali 579 maschi e 522 femmine. Infine, coloro che erano in grado di saper almeno leggere e scrivere erano 6.009, dei quali 3.382 maschi e 2.627 femmine."}
{"id": "2037025", "revid": "486946", "url": "https://it.wikipedia.org/wiki?curid=2037025", "title": "Tubazioni", "text": ""}
{"id": "2037027", "revid": "2373", "url": "https://it.wikipedia.org/wiki?curid=2037027", "title": "Boghazkoy", "text": ""}
{"id": "2037028", "revid": "104458", "url": "https://it.wikipedia.org/wiki?curid=2037028", "title": "Battaglia dell'Oronte", "text": ""}
{"id": "2037030", "revid": "125939261", "url": "https://it.wikipedia.org/wiki?curid=2037030", "title": "Linea di successione al trono di Russia", "text": "La monarchia in Russia fu abolita nel 1917 dopo la Rivoluzione di Febbraio, quando lo zar Nicola II fu costretto ad abdicare per s\u00e9 ed il figlio Alessio e suo fratello Michele rifiut\u00f2 il trono. Chi sia oggi il pretendente alla corona imperiale russa \u00e8 oggetto di disputa.\nLinea di successione al marzo 1917.\nI membri dei Romanov atti a succedere (quindi di sesso maschile, di religione ortodossa e figli di matrimoni approvati dallo zar e paritari) al momento dell'abdicazione dello zar sono riportati in corsivo e senza data di nascita e morte\nMolti di questi morirono senza figli o furono uccisi durante la Rivoluzione Russa.\nI pretendenti.\nDapprima molti membri della Casa Imperiale non credettero o furono scettici sulle notizie riguardanti la strage dei membri della famiglia imperiale, ma, nonostante questo, si formarono lo stesso degli schieramenti tra i movimenti monarchici, il cui centro era Parigi. In molti si raggrupparono intorno al granduca Kirill Vladimirovi\u010d, che era il primo nella linea di successione in seguito all'omicidio dello zarevic Alessio e del granduca Michele, mentre molti suoi avversari si avvicinarono al giovane granduca, Dmitrij Pavlovi\u010d, che era il seguente nella linea di successione se Kirill ed i suoi fratelli fossero stati considerati al di fuori della successione (suo padre il granduca Pavel Aleksandrovi\u010d era stato ucciso nel 1919). Altri sostenitori appoggiarono l'anziano granduca \"Nicola il Giovane\", apprezzandone la carriera di comandante in capo dell'esercito imperiale e/o la sua posizione come membro pi\u00f9 anziano della dinastia imperiale: l'8 agosto 1922, Nikola\u0161a venne proclamato imperatore di tutte le Russie dallo Zemskij sobor della regione di Preamursk, convocato dal Generale Diterikhs.\nNicola il Giovane e Dmitrij Pavlovi\u010d non fecero mai ufficiale pretesa alla corona, mentre Kirill Vladimirovi\u010d l'8 agosto 1922 si proclam\u00f2 Protettore del Trono ed il 31 agosto 1924 prese il nome di Cirillo I, imperatore di tutte le Russie, elevando automaticamente i figli al rango di granduchi di Russia, bench\u00e9 non fossero figli o nipoti di un imperatore regnante e fossero per nascita Principi e Principesse di Russia. Nel 1926 il granduca Dmitrij Pavlovi\u010d spos\u00f2 un'ereditiera americana, Audrey Emery, \"bruciando\" la propria posizione di pretendente ed il granduca Nicola il Giovane, il pi\u00f9 serio tra le altre alternative dei monarchici, mor\u00ec nel 1929. Kirill mantenne una propria corte in esilio in Francia e diede vita ad una organizzazione atta a coordinare i movimenti monarchici.\nNel 1938 Kirill mor\u00ec e gli successe come pretendente l'unico figlio maschio, il granduca Vladimir, che non port\u00f2 mai pubblicamente il titolo imperiale e l'anno seguente elev\u00f2 il cugino di secondo grado del padre e fedele sostenitore delle sue pretese Gavriil Konstantinovi\u010d Romanov al rango di granduca, facendo di lui l'unico principe Romanov a cui tale titolo veniva assegnato \"ad personam\" da quando l'imperatrice Elisabetta I di Russia lo aveva fatto col nipote, il futuro Pietro III.\nL'11 ottobre 1938, con la sua approvazione, i cinque membri della dinastia subito dopo di lui nella linea ereditaria (tre granduchi e due principi di Russia) pubblicarono un documento di considerevole importanza legale, perch\u00e9 indicava il loro punto di vista sulla successione. I firmatari erano i granduchi Boris Vladimirovi\u010d Romanov (primo nella linea di successione dopo Vladimir) e suo fratello Andrej Vladimirovi\u010d (secondo), Dmitrij Pavlovi\u010d (terzo), ed i principi Vsevelod Ivanovi\u010d e Gavriil Konstantinovi\u010d (quarto e quinto). Nel testo si proclamava la successione di Vladimir come Capo della casa Imperiale e si elencavano i membri della dinastia viventi atti a succedergli, ed in che ordine.\nA quella data erano gi\u00e0 nati nove figli, frutto di matrimoni morganatici, ai membri maschili della dinastia citati nel documento, e nessuno di questi nove era incluso nella lista della successione.\nLa posizione dei membri citati nel documento circa la successione al trono era la seguente:\nSi vede che alla fine del 1938, dei 14 membri maschili della dinastia, tutti tranne tre avevano riconosciuto Kirill come Capo della Casata, e solo uno aveva manifestato dell'ostilit\u00e0 a questo fatto. Inoltre il riconoscimento del granduca Kirill necessariamente comprendeva il riconoscimento che come suo erede ufficiale era il granduca Vladimir; l'articolo 54 della Legge di Famiglia specificava che un Manifesto d'Ascesa al Trono indicasse sia il nome del nuovo imperatore che del suo erede: il manifesto del 1924 indicava il granduca Kirill come imperatore ed il granduca Vladimir come granduca e zarevic. Nonostante questo, alcuni dei signatari della dichiarazione del 1938, quali i granduchi Boris Vladimirovi\u010d, Andrej Aleksandrovi\u010d, Dmitrij Pavlovi\u010d ed il principe Vsevelod, che avevano gi\u00e0 riconosciuto il granduca Kirill, espressero un riconoscimento formale e separato anche per il granduca Vladimir.\nPer esempio, il principe Andrej Aleksandrovi\u010d, figlio del granduca Aleksandr e della granduchessa Xenia, correttamente dichiarava che il suo riconoscimento del granduca Kirill come Capo della Casa nel 1924 gli evitava un successivo riconoscimento anche del figlio di questi, il granduca Vladimir. In una lettera datata 1\u00ba novembre 1938, il principe Andrej scriveva al cugino granduca Andrej Vladimirovi\u010d, fratello minore del granduca Kirill: \"Caro Andrej, Mama mi ha trasmesso il contenuto della vostra lettera e della dichiarazione che avete preparato per la stampa; Non la firmo perch\u00e9 non ho assistito alle riunioni della famiglia e non so cosa avete deciso e, secondariamente, non vedo perch\u00e9 la famiglia deve firmare questa dichiarazione perch\u00e9 \u00e8 evidente che dopo la morte di Kirill come Capo della Casa imperiale, suo figlio eredita [la posizione] per diritto di anzianit\u00e0: personalmente, ho considerato Kirill come tale ed ora io riconosco suo figlio come tale. Vladimir, con la sua dichiarazione, egli stesso confermer\u00e0 la sua posizione come Capo della Casa. Con affetto, Andrej\"\nNel 1948 Vladimir Kirillovi\u010d spos\u00f2 una divorziata (ma rimasta vedova al momento del secondo matrimonio), Leonida Georgievna Kirby, nata principessa Leonida Bagration-Mukhrani (che da allora prese il nome di \"Granduchessa Leonida Georgievna di Russia\") dichiarando tale unione dinastica secondo le Leggi di Famiglia della Casa Imperiale: se questo fosse vero o meno \u00e8 tuttora discusso e controverso e motivo di grande conflitto fra i rami differenti della famiglia di Romanov e i gruppi monarchici. Parecchi altri membri della dinastia infatti strinsero matrimoni con donne approssimativamente dello stesso livello di nobilt\u00e0 di Leonida Georgievna o maggiore, che per\u00f2 vennero considerati morganatici. In seguito alle nozze Vladimir perse alcuni sostenitori e molti membri della famiglia si allontanarono dalla sua causa.\nNel 1969 Vladimir, prevedendo la prossima estinzione della discendenza maschile dei Romanov dinastici, proclam\u00f2 la propria figlia Maria Vladimirovna futuro Protettore del Trono, implicando cos\u00ec che ella gli sarebbe succeduta: ci\u00f2 scaten\u00f2 l'ira dei gi\u00e0 ostili parenti e dei circoli monarchici. In seguito a tale atto infatti i principi Vsevold Ivanovi\u010d, Andrej Aleksandrovi\u010d, Roman Petrovi\u010d (il cui zio era il granduca Nicola Il Giovane, possibile pretendente negli anni Venti) scrissero a Vladimir rivolgendosi a lui come al \"principe\" e non al \"granduca\", dicendogli che il suo matrimonio era non tra pari e che sua moglie non era certo di rango superiore a nessuna delle altre consorti dei principi Romanov. Infine aggiunsero che non riconoscevano Maria Vladimirovna come granduchessa e che la sua proclamazione era illegale.\nNel 1989 alla morte del principe Vasilij Aleksandrovi\u010d (che inoltre era il presidente dell'Associazione della Famiglia Romanov, Vladimir immediatamente proclam\u00f2 la figlia come erede dinastica poich\u00e9 il principe Vasilij era l'ultimo membro di sesso maschile della dinastia riconosciuto.\nQuando Vladimir mor\u00ec nel 1992, Marija Vladimirovna si afferm\u00f2 come nuova Capo della Casa Imperiale, Protettore del Trono e proclamando il figlio Georgij Michajlovi\u010d erede al Trono: il figlio, nato nel 1982, ebbe come patronimico \"Michajlovi\u010d\" perch\u00e9 a partire dal 1976 fino al divorzio nel 1985 Maria era sposata con Sua Altezza Reale il principe Franz Wilhelm di Prussia, cui fu assegnato il trattamento di \"Sua Altezza Imperiale granduca Michail Pavlovi\u010d di Russia\" da Vladimir. Maria utilizza il titolo di \"Sua Altezza Imperiale la granduchessa Marija Vladimirovna di Russia\" come pretendente.\nNel 1979 sette membri della dinastia, sia maschi sia femmine, crearono l'Associazione della Famiglia Romanov, che alla fine dello stesso anno aveva tra i suoi associati pi\u00f9 della met\u00e0 dei membri della dinastia sulla cui appartenenza non vi erano dubbi, come pure un gran numero dei discendenti in linea maschile che Vladimir non aveva riconosciuto come dinastici a causa del matrimonio giudicato morganatico dei loro genitori. Naturalmente Vladimir Kirillovi\u010d non entr\u00f2 nell'associazione, e cos\u00ec fece sua figlia Marija.\nL'Associazione, di cui facevano ancora parte degli indiscussi membri della dinastia, scelse nel 1989 come proprio presidente il principe Nicola Romanovi\u010d Romanov dopo la morte del principe Vasilij Aleksandrovi\u010d e adott\u00f2 una posizione politica sostenente che la nazione russa dovrebbe poter scegliere quale forma di governo desidera e, in caso di una scelta monarchica, Nicola Romanovi\u010d sarebbe il candidato al trono. Questi, che porta quale pretendente il titolo di \"Sua Altezza, si \u00e8 proclamato anche Capo della Casa Imperiale dalla morte di Vladimir Kirillovi\u010d nell'aprile 1992. Con l'eccezione di Marija Vladimirovna, il principe Nicola \u00e8 riconosciuto come tale da gran parte della famiglia.\nLinee successorie e punti dubbi.\nMolti potrebbero fare pretesa di essere a capo della Casa Imperiale, a seconda di come viene intesa la Legge di Famiglia dei Romanov. In primo luogo, si deve determinare chi era il primo membro della dinastia di sesso maschile legittimo prossimo allo zar: questi poteva essere stato o Vladimir Kirillovi\u010d (a seconda se si ritiene valido il matrimonio di suo padre e di suo nonno) o Nicola Romanovi\u010d. Trovatolo, automaticamente questi viene considerato il Capo della Casa dei Romanov, altrimenti si rende necessario seguire la successione semi-salica e la pretensione passa al pi\u00f9 prossimo parente maschile in linea femminile. Questa potrebbe essere Marija Vladimirovna o (se non si ritiene pienamente legittimo il matrimonio di suo padre) o Nicola Romanovi\u010d\nLinea dei Vladimirovi\u010d.\nSe si considera il matrimonio di Vladimir Kirillovi\u010d con Leonida Georgievna non morganatico, allora la linea di successione \u00e8:\nDopo Giorgio la linea maschile della granduchessa Maria cessa e se ambedue morissero senza altri discendenti maschi, il trono allora seguirebbe la successione semi-salica ed andrebbe o al principe Carlo Emilio di Leiningen, discendente diretto da Marija Kirillovna, sorella maggiore di Vladimir, e quindi cugino di primo grado di Maria, o al parente di religione ortodossa pi\u00f9 prossima, il principe Carlo Vladimiro di Serbia (1964-viv.), figlio della defunta principessa Kira Mileta di Leiningen, anch'esso cugino di primo grado di Maria.\nLinea dei Nikolaevi\u010d.\nIl pi\u00f9 prossimo parente maschio legittimo di Vladimir \u00e8 Dimitrij Romanovi\u010d Romanov (1926-2016) figlio del principe Roman Petrovi\u010d, il cui nonno era Nicola il Vecchio, figlio minore di Nicola I di Russia; ultimo esponente maschio dei Nikolaevi\u010d\nGli individui ai numeri 5-10-11 non sono membri dell'Associazione della Famiglia Romanov.\nIl matrimonio di Vladimir Kirillovi\u010d viol\u00f2 la legge di famiglia?\nNell'ambito della successione semi-salica promulgata dall'imperatore Paolo I di Russia, dopo la morte dell'ultimo Capo della Casa maschio la successione passerebbe al suo parente di sesso femminile pi\u00f9 prossimo che rispetti i requisiti successori richiesti. Vladimir Kirillovi\u010d sostenne che egli era l'ultimo membro della dinastia di sesso maschile dei Romanov perch\u00e9 tutti gli altri maschi che discendevano da Nicola I di Russia avevano contratto nozze morganatiche, in violazione della legge della Casa, con il risultato che la loro prole non possedeva nessun diritto al trono russo. Di conseguenza proclam\u00f2 sua figlia Marija Vladimirovna la parente femminile pi\u00f9 prossima e alla sua morte nel 1992 Maria si proclam\u00f2 Capo della Famiglia Imperiale Russa.\nLa pi\u00f9 grande obiezione a questa argomentazione \u00e8 che la madre di Marija, la principessa Leonida Bagration-Mukhrani, non apparteneva a una casa reale o regnante e quindi che il matrimonio era morganatico. I Mukhrani (pi\u00f9 correttamente Bagration-Mukhrany) erano un ramo collaterale dei Bagration che governarono la Georgia fino al 1810 e che, incorporato il loro stato nell'Impero russo, vennero parificati al rango di famiglia nobiliare e non reale in Russia. La linea dinastica primogenita dei Mukhrani, oggi estinta, diede svariati re alla Georgia fra il 1659 ed 1724, mentre quella collaterale, cui Leonida apparteneva, non sal\u00ec mai al trono. Sono tuttavia il pi\u00f9 antico ramo esistente dei Bagration ed hanno, dal 1957, sostenuto di essere la Casa Reale di Georgia nel loro esilio europeo.\nI diritti legittimi di questo ramo della famiglia al trono della Georgia sono stati messi in discussione frequentemente, anche perch\u00e9 sono tuttora esistenti dei discendenti in linea patrilineare dell'ultimo re di Georgia - della linea dei Bagration-Gruzinski.\nMaria ed i suoi sostenitori affermano che i Bagration-Mukhrani fossero di rango reale e che quindi in matrimonio fosse fra pari e inoltre sottolineano che il Capo della Famiglia Imperiale aveva approvato l'unione, come da tradizione che voleva fosse l'imperatore l'unico a decidere se un matrimonio era conforme alle leggi russe di successione. Vladimir infatti, teoricamente imperatore \"de jure\", aveva deciso, due anni prima del suo matrimonio, che i Bagration-Mukhrani erano pari rango in una lettera all'Infante di Spagna Ferdinando di Baviera, marito dell'Infanta Maria Teresa di Borbone-Spagna sorella di Alfonso XIII, per quanto riguardava il prossimo matrimonio della figlia, la principessa Maria de las Mercedes con il principe Irakli Bagration-Mukhrani, fratello di Leonida.\nQuesta decisione differiva da quella compiuta nel 1911 quando, secondo l'Almanacco di Gotha, le nozze della principessa Tat'jana Konstantinovna Romanova, figlia del granduca Konstantin Konstantinovi\u010d (1858-1915), cugino di primo grado di Alessandro III, con il principe Konstantin Aleksandrovi\u010d Bagration-Mukhrani (dello stesso ramo dei Bagration cui la principessa Leonida sarebbe appartenuta) erano state giudicate morganatiche. In ogni caso Giovanni di Borbone-Spagna, conte di Barcellona e Capo della Real Casa di Spagna, stabil\u00ec che le nozze della cugina la privavano dei diritti successori al trono: successivamente fece da padrino al nipotino, ma rifiut\u00f2 di riconoscerlo come membro della dinastia.\nIl matrimonio di Kiril Vladimirovi\u010d viol\u00f2 la Legge di Famiglia?\nIl matrimonio di Kirill Vladimirovi\u010d del 1905 con Vittoria Melita di Sassonia-Coburgo-Gotha, genitori di Vladimir, non venne allora approvato dall'imperatore, e la sposa era divorziata dal granduca Ernesto Luigi d'Assia-Darmstadt (fratello dell'allora zarina Aleksandra F\u00ebdorovna). I sostenitori di Maria affermano che l'unione venne due anni dopo approvata da Nicola II, che concesse a Vittoria Melita il trattamento di \"Sua Altezza Imperiale granduchessa Vittoria F\u00ebdorovna di Russia\" e che le leggi che governavano la successione russa non vietavano il matrimonio con i divorziati.\nKirill e Vittoria erano primi cugini e la Chiesa ortodossa russa proibiva il matrimonio dei primi cugini, ma \u00e8 noto che tutti i pretendenti potenziali oggi discendono dalle nozze dello zar Nicola I con una sua cugina di secondo grado, ugualmente proibite dal canone ortodosso. Quindi se i figli di un'unione del genere non fossero stati considerati dinastici, allora gli zar Alessandro II, Alessandro III e Nicola II non sarebbero potuti salire al trono. Inoltre, l'Imperatore diede la sua approvazione a Kirill e a Vittoria, e lo zar era a capo della Chiesa Ortodossa Russa.\nAi tempi del matrimonio, Vittoria Melita era protestante, e non si era ancora convertita all'ortodossia. Per Marija ed i suoi sostenitori, l'approvazione dello zar rende ininfluente il particolare, a cui si aggiunge che -secondo la loro interpretazione- per legge dinastica si richiedeva il matrimonio con una ortodossa solo ai membri della famiglia pi\u00f9 prossimi al trono nella linea dinastica -cosa che Kirill non era-; inoltre la Chiesa ortodossa non proibiva ai suoi aderenti di sposare aderenti al protestantesimo e infine Vittoria Melita si convert\u00ec dopo le nozze, venendo accolta nella Chiesa ortodossa russa pubblicamente dallo Zar, cosicch\u00e9 Vladimir nacque da due genitori di fede ortodossa.\nIl matrimonio del granduca Vladimir Aleksandrovi\u010d viol\u00f2 la legge di famiglia?\nIl padre di Kirill, il granduca Vladimir Aleksandrovi\u010d, fratello dello zar Alessandro III, spos\u00f2 la principessa Maria di Meclemburgo-Schwerin, una luterana che si convert\u00ec dopo le nozze. Alle argomentazioni che confutano questa obiezioni, similari a quelle circa il matrimonio di Kirill Vladimirovi\u010d, si aggiunge che allora n\u00e9 lo Zar n\u00e9 altri ipotizzarono alcuna violazione della Legge di Famiglia.\nIl matrimonio di Nicola Romanovi\u010d viol\u00f2 la Legge di Famiglia?\nSe per qualche motivo i matrimoni degli avi di Marija Vladimirovna sono morganatici o non validi, Maria sembrerebbe non avere pi\u00f9 fondati diritti alla successione degli altri membri della famiglia. I sostenitori del principe Nicola hanno asserito che egli sia il discendente vivente primo in linea patrilineare dello zar Nicola I che possiede i diritti di successione. Infatti, bench\u00e9 non discenda dal ramo pi\u00f9 anziano della famiglia (il suo avo \u00e8 l'ultimo dei figli maschi di Nicola I, e vivono discendenti dei fratelli maggiori di questi), a detta dei suoi sostenitori tutti gli altri, compresa Marija Vladimirovna, hanno perso i loro diritti.\nAd esempio, il primo figlio maschio di Nicola I era Alessandro II, la cui discendenza maschile legittima per primogenitura (cio\u00e8 Alessandro III) \u00e8 cessata con Vladimir Kirillovi\u010d; l'ultimogenito di Alessandro II era il granduca Paolo, il cui primogenito Dmitrij Pavlovi\u010d ebbe un figlio da Audrey Emery, il cittadino americano Paul Dimitrievi\u010d Romanovsky-Ilyinsky (1928-2004), padre di Dimitri Romanovsky-Ilyinsky. Poich\u00e9 le nozze del granduca Dmitrij Pavlovi\u010d furono morganatiche, Dimitri Romanovsky-Ilyinsky, il primo discendente vivente in linea patrilineare di Alessandro II, non ha diritti di successione (oltre ad essere privo sia lui che il fratello di discendenza maschile).\nLa madre del principe Nicola, la contessa Praskov'ja \u0160eremeteva (1901-1980), non era di sangue reale, ma il principe afferma che egli non aveva perso i suoi diritti al trono poich\u00e9 le leggi dell'impero russo richiedevano soltanto ai granduchi di sposarsi con donne di uguale rango. Soltanto i figli ed i nipoti in linea maschile di uno zar avevano il titolo di granduchi e poich\u00e9 il padre di Nicola era \"Principe di Russia\", avendo lo zar Nicola I come bisnonno, egli non era tenuto a sposare una donna di sangue reale. Per questi motivi il principe Nicola sostiene essere in una posizione differente rispetto ai discendenti di Kirill Vladimirovi\u010d e di Dmitrij Pavlovi\u010d.\nLa maggior parte degli studiosi della Legge di Famiglia russa sono in disaccordo con questa interpretazione della legge, e anche l'Almanacco di Gotha: nel 1942 non menzionava le nozze come morganatiche o contrarie alla Leggi di Famiglia, elencando Nicola e suo fratello Dimitrij come membri della Casa Imperiale, mentre nell'edizione del 1944 pubblicata da Justus Perthes, si definiva il matrimonio come \"non conforme alle leggi di famiglia\"."}
{"id": "2037033", "revid": "287204", "url": "https://it.wikipedia.org/wiki?curid=2037033", "title": "Chandrakona", "text": " \nChandrakona \u00e8 una suddivisione dell'India, classificata come \"municipality\", di 20.400 abitanti, situata nel distretto di Midnapore Ovest, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 43' 60 N e 87\u00b0 31' 0 E e ha un'altitudine di 27 .\nSociet\u00e0.\nEvoluzione demografica.\nAl censimento del 2001 la popolazione di Chandrakona assommava a 20.400 persone, delle quali 10.472 maschi e 9.928 femmine. I bambini di et\u00e0 inferiore o uguale ai sei anni assommavano a 2.761, dei quali 1.435 maschi e 1.326 femmine. Infine, coloro che erano in grado di saper almeno leggere e scrivere erano 13.429, dei quali 7.658 maschi e 5.771 femmine."}
{"id": "2037034", "revid": "74801", "url": "https://it.wikipedia.org/wiki?curid=2037034", "title": "Slick Watts", "text": ""}
{"id": "2037036", "revid": "1652635", "url": "https://it.wikipedia.org/wiki?curid=2037036", "title": "Guerra sottomarina indiscriminata", "text": "La guerra sottomarina indiscriminata (o guerra sottomarina illimitata) \u00e8 un tipo di guerra navale nella quale i sottomarini affondano senza preavviso navi mercantili. Poich\u00e9 i sottomarini hanno una maggiore probabilit\u00e0 sia di distruggere il bersaglio sia di sopravvivere ai propri cacciatori, molti considerano la guerra sottomarina illimitata una sostanziale violazione delle convenzioni belliche, specialmente quando viene attuata contro navi di paesi neutrali in zona di guerra. \nD'altronde, qualora un sommergibile attaccante rispettasse la convenzione, cio\u00e8 venisse a galla, intimando a un mercantile di fermarsi, ecc. il mercantile avrebbe molte pi\u00f9 probabilit\u00e0 di affondarlo con colpi di pezzi di artiglieria nascosti o semplicemente di speronarlo.\nCi sono state tre grandi campagne di guerra sottomarina illimitata: \nIn tutti e tre i casi la guerra sottomarina illimitata era stata intrapresa per bloccare la flotta di paesi (il Regno Unito, il Giappone) la cui economia dipendeva notevolmente dal commercio navale, da parte di paesi (la Germania o gli Stati Uniti) che non erano in grado di attuare un efficace blocco navale tradizionale."}
{"id": "2037037", "revid": "729019", "url": "https://it.wikipedia.org/wiki?curid=2037037", "title": "Alexander Haig", "text": "Svolse un ruolo di grande rilievo soprattutto durante il breve periodo in cui fu il capo di gabinetto del Presidente Richard Nixon nella fase pi\u00f9 drammatica dello scandalo Watergate; egli in particolare avrebbe influito in modo decisivo sulla decisione del Presidente dell'8 agosto 1974 di rassegnare le dimissioni dalla sua carica.\nBiografia.\nGenerale in congedo dell'US Army, che ha ricoperto gli incarichi di Segretario di Stato durante la presidenza di Ronald Reagan e di capo di gabinetto della Casa Bianca sotto Richard Nixon. Tra gli altri incarichi ricoperti, quello di vicecapo di stato maggiore dell'esercito e di Supreme Allied Commander Europe (SACEUR) (Comandante supremo alleato in Europa), la massima carica militare nella NATO in Europa. Ha combattuto in Corea e Vietnam, ottenendo una Purple Heart, la medaglia riservata ai feriti in combattimento insieme ad altre onorificenze statunitensi: Distinguished Service Cross (la pi\u00f9 importante dopo la Medaglia d'Onore del Congresso)\ne la Silver Star with Oak Leaf Cluster (Stella d'argento con foglie di quercia).\nIl figlio, Brian Haig, \u00e8 un giornalista/analista militare e scrittore di \"gialli\".\n\u00c8 deceduto nel 2010 all'et\u00e0 di 85 anni."}
{"id": "2037038", "revid": "339392", "url": "https://it.wikipedia.org/wiki?curid=2037038", "title": "Spiagge bianche (Rosignano Marittimo)", "text": ""}
{"id": "2037041", "revid": "1904508", "url": "https://it.wikipedia.org/wiki?curid=2037041", "title": "Associazione della Famiglia Romanov", "text": "L'Associazione della Famiglia Romanov, , \u00e8 un'organizzazione che lega alcuni discendenti in linea maschile e femminile dell'imperatore Paolo I di Russia.La carica di presidente \u00e8 ricoperta dal 2017 dalla principessa Ol'ga Andreevna Romanova nonostante il pretendente al trono imperiale russo sia il Principe Andrej Andreevi\u010d Romanov egli stesso membro dell'associazione\nStoria.\nL'idea per la creazione di un'associazione di famiglia fu dei principi Vsevolod Ivanovi\u010d, Roman Petrovi\u010d e Andrej Aleksandrovi\u010d, a capo dei rami della famiglia imperiale detti (dal nome dei capostipiti) dei Konstantinovi\u010d, dei Nikolaevi\u010d e dei Michailovi\u010d per rinforzare i collegamenti fra i membri della famiglia e proteggerla dagli impostori. Dopo la morte del principe Roman Petrovi\u010d nel 1978 suo figlio il principe Nicola Romanovi\u010d vide che tra le carte paterne c'era tutto quanto poteva servire per creare l'associazione e quindi si mise in contatto con tutti i parenti che erano gi\u00e0 stati interrogati dal padre per la creazione dell'associazione, che nacque cos\u00ec l'anno successivo, il 1979, con il principe Dmitrij Aleksandrovi\u010d come presidente e il principe Nicola Romanovi\u010d come vice presidente.\nL'associazione accetta che la monarchia russa legalmente si sia conclusa il 16 marzo (calendario gregoriano) 1917 con il decreto del granduca Michele Aleksandrovi\u010d di Russia con cui egli rinunciava al trono e riconosceva il governo provvisorio. L'articolo IV-b dello statuto dell'Associazione recita che \"I membri dell'Associazione accettano che tutte le questioni riguardo alla forma di governo in Russia e conseguentemente inoltre tutti gli argomenti di carattere dinastico sono state rimesse alla volont\u00e0 del valoroso popolo russo tramite il manifesto del granduca Mikail Alexandrovich, che segu\u00ec l'abdicazione dell'imperatore Nicola II\".\nI membri dell'AFR rifiutano le pretese della loro cugina la granduchessa Marija Vladimirovna di Russia come pretendente al trono russo, per motivi compresi negli articoli della legge di successione al trono russo. Come attivit\u00e0 caritatevole, l'Associazione tramite il Fondo Romanov per la Russia raccoglie denaro per sviluppare progetti in Russia.\nMembri.\nL'AFR comprende i discendenti legittimi per linea paterna di Nicola I: bench\u00e9 ampia, non \u00e8 una lista completa di tutti i discendenti della Casa dei Romanov. Maria Vladimirovna, cos\u00ec come il padre, non vi hanno mai preso parte. L'AFR applica a tutti i suoi membri il titolo di \"Principe(ssa) di Russia\": quelli viventi sono:"}
{"id": "2037056", "revid": "1656773", "url": "https://it.wikipedia.org/wiki?curid=2037056", "title": "Violante da Montefeltro", "text": "Biografia.\nNel 1434 Sigismondo Pandolfo Malatesta, Signore di Rimini, la chiede in sposa per suo fratello Domenico Malatesta Novello, Signore di Cesena. Il matrimonio viene celebrato il 2 giugno del 1442 a Urbino; Novello ha 24 anni, Violante 12 e data la giovane et\u00e0 di lei i due sposi restano separati ciascuno nella sua citt\u00e0.\nNel 1444 il fratello Oddantonio da Montefeltro (1428 - 1444), divenuto Duca di Urbino alla morte del padre, viene ucciso da una congiura a cui assistono Violante e le due sorelle: Agnesina, che andr\u00e0 sposa ad Alessandro Gonzaga e Sveva, futura moglie di Alessandro Sforza. Nel terrore di quella notte Violante fa voto di castit\u00e0 perpetua.\nDivenuto signore di Urbino il fratello Federico (1422 - 1482), il 13 luglio del 1445 Violante rinuncia a tutti i diritti ereditari in favore del nuovo Duca e chiede in cambio la somma di 7.000 ducati d'oro.\nSospettata di aver avuto contatti con un gruppo che aveva congiurato contro Federico, nel 1446 Violante viene separata dalle sorelle e si rifugia a Roma presso lo zio paterno, il cardinale Prospero Colonna. Nell'ambiente romano entra in contatto con illustri umanisti, tra i quali Flavio Biondo di Forl\u00ec.\nSignora di Cesena.\nIl 13 giugno del 1447 si ricongiunge a Cesena con Novello per incominciare la sua vita di moglie e Signora di Cesena. Onorata da tutti, rispettata dal marito che non si oppone al voto di castit\u00e0 anche per suoi problemi di salute, viene descritta come donna molto bella, di onesti ed egregi costumi, di grande religiosit\u00e0 e virt\u00f9, semplice e modesta anche nel vestire, ma piacevole nei rapporti con le persone. \nNel 1457 e nel 1460 si adopera perch\u00e9 venga donato ai frati dell'Osservanza un terreno fuori porta, e perch\u00e9 venga loro concesso dalla Repubblica di Venezia del legname per la costruzione del convento.\nSollecita la costruzione del nuovo Ospedale del Crocifisso nei pressi della Cattedrale, si occupa delle questioni relative all'amministrazione spicciola del territorio e di dirimere divergenze tra sudditi e affittuari.\nQuando Novello si dedica alla costruzione della Biblioteca, che da lui prender\u00e0 il nome di Malatestiana, Violante offre un notevole contributo grazie alla formazione umanistica acquisita ad Urbino e nel successivo soggiorno romano.\nMonaca a Ferrara.\nIl 20 novembre 1465 Novello muore a quarantasette anni e Violante, vedova a 35 anni, decide di ritirarsi in monastero a Ferrara, dove prender\u00e0 il nome di suor Serafina e dove diventer\u00e0 Badessa. Prima di lasciare Cesena doner\u00e0 tutti i suoi beni, parte alla Chiesa e parte alla citt\u00e0 stessa, che l'ha amata come sua Signora. Per il ricordo che ha lasciato di s\u00e9, i cesenati si impegnano, con una delibera del 14 marzo 1467, a sovvenire con una somma di 25 lire annue ai bisogni di olio per il monastero di Ferrara dove Violante ha sotto la sua tutela ben 142 suore.\nViolante da Montefeltro muore a Ferrara nel 1493, a 63 anni di et\u00e0 e in odore di santit\u00e0."}
{"id": "2037059", "revid": "287204", "url": "https://it.wikipedia.org/wiki?curid=2037059", "title": "Chapari", "text": " \nChapari \u00e8 una suddivisione dell'India, classificata come \"census town\", di 7.242 abitanti, situata nel distretto di Purulia, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 29' 29 N e 86\u00b0 33' 38 E.\nSociet\u00e0.\nEvoluzione demografica.\nAl censimento del 2001 la popolazione di Chapari assommava a 7.242 persone, delle quali 3.845 maschi e 3.397 femmine. I bambini di et\u00e0 inferiore o uguale ai sei anni assommavano a 799, dei quali 422 maschi e 377 femmine. Infine, coloro che erano in grado di saper almeno leggere e scrivere erano 5.597, dei quali 3.246 maschi e 2.351 femmine."}
{"id": "2037065", "revid": "287204", "url": "https://it.wikipedia.org/wiki?curid=2037065", "title": "Chapui", "text": " \nChapui \u00e8 una suddivisione dell'India, classificata come \"census town\", di 5.185 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 39' 36 N e 87\u00b0 01' 59 E.\nSociet\u00e0.\nEvoluzione demografica.\nAl censimento del 2001 la popolazione di Chapui assommava a 5.185 persone, delle quali 2.848 maschi e 2.337 femmine. I bambini di et\u00e0 inferiore o uguale ai sei anni assommavano a 646, dei quali 346 maschi e 300 femmine. Infine, coloro che erano in grado di saper almeno leggere e scrivere erano 3.084, dei quali 2.011 maschi e 1.073 femmine."}
{"id": "2037069", "revid": "599013", "url": "https://it.wikipedia.org/wiki?curid=2037069", "title": "Chad Biafore", "text": "Carriera.\nClub.\nBiafore approda in Italia presso i Mastini Varese nella stagione 1993-94 chiamato dall'allenatore oriundo Pat Cortina e gioca per tre stagioni nel ruolo a lui congeniale, quello di difensore. Nella stagione 1995-96 vince la Federation Cup con i Mastini Varese.\nIn seguito si trasferisce in Germania giocando per tre stagioni nei Eisb\u00e4ren Berlin, nella stagione 1999-00 nei DEG Metro Stars e l'anno seguente torna in Italia per militare nelle file dell'Asiago prima di dire addio alla carriera professionistica.\nNazionale.\nBiafore ha inoltre indossato dal 1996 al 2000 la maglia della nazionale italiana prendendo parte ad alcuni campionati mondiali e ai giochi olimpici di Nagano 1998."}
{"id": "2037070", "revid": "648716", "url": "https://it.wikipedia.org/wiki?curid=2037070", "title": "Telstar 12", "text": "Telstar 12 \u00e8 un satellite artificiale per telecomunicazioni, utilizzato per trasmissioni televisive, radiofoniche e in banda larga.\nCostruito da Space Systems/Loral, \u00e8 stato lanciato il 19 ottobre 1999 con un vettore Ariane 4 e posizionato su un'orbita a 15\u00b0 ovest. Fornisce una copertura piuttosto ampia che comprende l'Europa, le Americhe, la zona caraibica e l'Africa meridionale.\nGestito da Loral Skynet, opera in Ku band ed il consorzio Eutelsat vi utilizza quattro transponder per servizi di telecomunicazioni tra Europa ed America."}
{"id": "2037074", "revid": "486946", "url": "https://it.wikipedia.org/wiki?curid=2037074", "title": "GS Roma CF", "text": ""}
{"id": "2037077", "revid": "729019", "url": "https://it.wikipedia.org/wiki?curid=2037077", "title": "Guardia Bianca (Finlandia)", "text": "La Guardia Bianca era una milizia finlandese che a partire dal 15 gennaio 1918 ha contrastato il governo bolscevico e la Guardia Rossa sfociando nella guerra civile finlandese in alleanza con la Germania nell'ambito della pi\u00f9 vasta guerra civile russa. La \"Guardia Bianca\" usc\u00ec alla fine vittoriosa il 16 maggio dello stesso anno e la Finlandia divenne uno Stato indipendente. Successivamente, il 14 ottobre 1930, ex appartenenti alla \"Guardia Bianca\" hanno partecipato ad un fallito tentativo di colpo di Stato assieme al Movimento di Lapua, chiamato ribellione di M\u00e4nts\u00e4l\u00e4.\nIl contesto storico.\nDurante i primi anni del XX secolo la Russia aveva concentrato i suoi sforzi per ottenere l'abolizione della autonomia politica della Finlandia a favore di una sua \"russificazione\". Questa politica tuttavia cre\u00f2 un vasto malcontento nella popolazione finlandese, che si manifest\u00f2 in un vasto sciopero generale tenutosi nel 1905, approfittando anche del forte indebolimento della Russia a seguito della sconfitta nella guerra russo-giapponese. A seguito dell'acuirsi della agitazioni, la popolazione si ribell\u00f2 contro le forze di polizia, considerate assoggettate all'Impero Russo, che vennero del tutto smantellate e sostituite con corpi di polizia, spesso disarmati, organizzatisi spontaneamente all'interno della cittadinanza locale, grazie anche al grande contributo logistico ed organizzativo del Partito Socialdemocratico Finlandese.\nInizialmente queste nuove forze di polizia rappresentarono l'unione di tutte le forze politiche che avevano partecipato all'insurrezione, ma successivamente, a partire dal 1906, iniziarono a crearsi dei gruppi rappresentativi di ogni singolo partito e in forte contrasto con gli altri; soprattutto nei grandi centri urbani. Il primo confronto violento tra le Guardie Bianche e Guardie Rosse avvenne nel luglio del 1906 ad Helsinki, ma dopo il ripristino dell'autonomia politica della Finlandia, le fazioni facenti capo ai social-democratici moderati e alle forze politiche costituzionali ritirarono le proprie forze dalle attivit\u00e0 prettamente militari e d'ordine pubblico. Il ritorno alla legittimit\u00e0 del potere politico finlandese non indusse tuttavia la Guardia Rossa a ritirarsi dalla lotta contro la Russia Imperiale, nonostante un preciso ordine da parte dei loro leader politici. Esempio di questa resistenza fu la rivolta nella fortezza di Viapori al fianco dei rivoluzionari russi, che venne sedata brutalmente dall'esercito imperiale russo.\nLa Rivoluzione d'Ottobre sanc\u00ec nel 1917 la fine del dominio politico e militare dell'Impero Russo in Finlandia. Ancora una volta le forze militari e di polizia fedeli all'Impero vennero costrette a sciogliersi e nell'estate di quell'anno si organizzarono numerosi gruppi paramilitari con la funzione di garantire la legge e l'ordine. Sebbene questi corpi paramilitari fossero sorti al di fuori del dibattito politico sul futuro della Finlandia, ben presto in autunno gran parte di esse si schierarono in due grandi movimenti, ovvero quello della \"Guardia Rossa\" e quello della \"Guardia Bianca\", il cui primo sforzo iniziale fu ottenere quanti pi\u00f9 uomini e armamenti possibili per fronteggiare la fazione rivale. Mentre la Guardia Rossa ricevette armi e sovvenzionamenti dalle forze rivoluzionarie della vicina Russia, i Bianchi vennero appoggiati dalla Svezia e dalla Germania.\nLa Guardia Bianca durante la guerra civile.\nA seguito della dichiarazione d'indipendenza proclamata il 6 dicembre 1917 dal Parlamento e dal Presidente del Governo Provvisorio, il nazionalista Pehr Evind Svinhufvud, il nuovo governo dei Bianchi dovette fronteggiare un immediato ed incalzante problema, ovvero ottenere un effettivo controllo sul territorio finlandese e la conseguente eliminazione del pericolo rappresentato dalla Guardia Rossa e dai 42.500 soldati appartenenti all'Esercito imperiale russo, che andavano progressivamente ad ingrossare le file della Guardia Rossa.\nLa questione della sicurezza nazionale del nuovo stato finlandese venne ampiamente dibattuta nel Parlamento e la maggioranza non social-democratica confer\u00ec il 13 gennaio 1918 al Gabinetto finlandese di istituire ufficialmente un nuovo corpo di polizia attingendo soprattutto dalle file della Guardia Bianca. Lo stesso Gabinetto diede al generale Carl Gustaf Emil Mannerheim l'incarico di formare un nuovo esercito nazionale composto quasi unicamente dalla milizia della Guardia Bianca. Le ostilit\u00e0 tra la nuova forza militare e la Guardia Rossa esplosero quasi subito nella Karelia settentrionale per il controllo delle linee ferroviarie dirette a San Pietroburgo. Nella notte tra il 27 ed il 28 gennaio 1918 le truppe della Guardia Bianca iniziarono un'offensiva per disarmare le guarnigioni rosse nella regione della Ostrobotnia e per tutta risposta i socialisti finlandesi dichiararono la istituzione ad Helsinki della \"Repubblica Socialista Finlandese dei Lavoratori\" (in finlandese \"Suomen sosialistinen ty\u00f6v\u00e4entasavalta\") facendo cos\u00ec sfociare gli eventi nella Guerra civile finlandese.\nSebbene nessuna delle due forze in campo avesse un sufficiente addestramento e un adeguato apparato militare, da questo punto di vista la Guardia Bianca godeva di un leggero vantaggio grazie all'appoggio tattico degli \"J\u00e4ger\" finlandesi, un piccolo esercito di volontari finlandesi addestrati in Germania dal maggiore Maximilian Bayer durante la Prima guerra mondiale per combattere l'esercito imperiale russo. Forte di circa 2.000 uomini, questo corpo addestrato in Germania sin dal 1915 costitu\u00ec il nocciolo degli ufficiali e degli istruttori del nuovo esercito nazionale finlandese. In aggiunta ad essi occorre considerare un contingente di circa 1.200 unit\u00e0 di volontari provenienti dalla Svezia e un cospicuo numero di ufficiali appartenenti all'ex esercito imperiale russo e tornati in patria per servire nel nuovo esercito nazionale finlandese."}
{"id": "2037079", "revid": "200578", "url": "https://it.wikipedia.org/wiki?curid=2037079", "title": "Pandosia Japigia", "text": ""}
{"id": "2037081", "revid": "339392", "url": "https://it.wikipedia.org/wiki?curid=2037081", "title": "Venezia 1984", "text": ""}
{"id": "2037083", "revid": "124474334", "url": "https://it.wikipedia.org/wiki?curid=2037083", "title": "Colm Feore", "text": "Ha interpretato Reginald Hargreeves nella serie tv \"The Umbrella Academy\".\nBiografia.\nFeore nasce negli Stati Uniti, a Boston (nel Massachusetts), figlio di immigrati irlandesi, ma cresce dapprima in Irlanda e poi stabilmente in Canada, a Windsor (nell'Ontario).\nDopo la laurea al Ridley College di St.Catharines, Ontario, ha frequentato la Scuola Nazionale di Teatro del Canada a Montr\u00e9al, Quebec, e l'Universit\u00e0 di Windsor, nell'Ontario.\nSi \u00e8 sposato due volte: prima con l'attrice Sidonie Boll, da cui ha avuto un figlio, Jack, e il matrimonio fin\u00ec con un divorzio; dal 1994 \u00e8 sposato con la coreografa Donna Feore da cui ha avuto due figli, Thomas e Anna.\nDoppiatori italiani.\nNelle versioni in italiano dei suoi film, Colm Feore \u00e8 stato doppiato da:"}
{"id": "2037085", "revid": "729019", "url": "https://it.wikipedia.org/wiki?curid=2037085", "title": "Guardia Rossa (Finlandia)", "text": "La Guardia Rossa (in finlandese \"Punakaarti\", in svedese \"R\u00f6da gardet\", in russo \"\u041a\u0440\u0430\u0441\u043d\u0430\u044f \u0433\u0432\u0430\u0440\u0434\u0438\u044f\") \u00e8 stata una milizia finlandese composta di socialisti rivoluzionari filo-bolscevichi e blandi socialdemocratici, che fu sconfitta nella guerra civile finlandese dalla \"Guardia Bianca\" e dall'esercito tedesco nel 1918. La sua base di operazioni \u00e8 stata la Finlandia meridionale, formando la cosiddetta Repubblica socialista dei lavoratori finlandesi, governata dalla Delegazione popolare della Finlandia. Il suo capo \u00e8 stato Kullervo Manner."}
{"id": "2037086", "revid": "339392", "url": "https://it.wikipedia.org/wiki?curid=2037086", "title": "Radiolario", "text": ""}
{"id": "2037087", "revid": "114385", "url": "https://it.wikipedia.org/wiki?curid=2037087", "title": "SMUSI", "text": "SMUSI \u00e8 un acronimo di lingua italiana usato in biblioteconomia, stante a significare i cinque parametri per identificare i documenti librari o multimediali di un fondo librario pronti per il loro scarto:\nAllorch\u00e9 si verifichi una di queste condizioni, il documento \u00e8 tolto dagli scaffali e spostato in magazzino oppure eliminato dal patrimonio della biblioteca destinandolo al macero o all'angolo del BookCrossing, previa timbratura ufficiale che determini l'avvenuta cancellazione dai registri inventariali della biblioteca, e la smagnetizzazione o eliminazione della lamina magnetica antitaccheggio se presente."}
{"id": "2037088", "revid": "106456", "url": "https://it.wikipedia.org/wiki?curid=2037088", "title": "Trippa alla moda di Caen", "text": "La trippa alla moda di Caen (\"tripes \u00e0 la mode de Caen\" in francese) \u00e8 un piatto tipico della cucina di Normandia a base di trippa realizzato a partire dai quattro stomaci (rumine, reticolo, omaso e abomaso) del bovino.\nOrigine del piatto.\nIl consumo della trippa in Normandia risale almeno al medioevo, visto che \u00e8 noto che Guglielmo il Conquistatore le consumasse accompagnate da succo di mele della Neustria. La paternit\u00e0 del piatto \u00e8 generalmente attribuita a un certo Sidoine Beno\u00eet, un monaco vissuto nel XIV secolo nella Abbazia degli uomini di Caen. Il celebre chef e scrittore di cucina Prosper Montagn\u00e9 fa l'elogio di Beno\u00eet nel suo \"Larousse gastronomique\" (1938): \u00abA quell'epoca la triste cucina medievale non era stata in grado di modificare in niente la primitiva ricetta della trippa. Fu solamente tre secoli pi\u00f9 tardi, nell'antica \"Cadomun\" (Caen) che nacque un genio culinario, emulo di Taillevent e precursore di Car\u00eame: Beno\u00eet, il grande Beno\u00eet, che, all'insipidit\u00e0 del piatto, sostitu\u00ec intelligentemente quello che \u00e8 l'anima della cucina, un ingrediente, un condimento calcolato e ragionato\u00bb. L'intuizione di Beno\u00eet \u00e8 infatti di bollire la trippa non nell'acqua, ma nel sidro, la tipica bevanda normanna, aggiungendo gusto ad un piatto estremamente povero ed insipido.\nLa preparazione.\nOltre alla trippa ben lavata (tagliata in grossi quadrati) e al sidro secco, che sono gli ingredienti fondamentali, la ricetta prevede anche l'aggiunta del piedino di bue, carote, porri, cipolla, sedano, aglio, burro, chiodi di garofano, pepe, timo, alloro, prezzemolo, calvados e sale. La realizzazione del piatto \u00e8 molto semplice, poich\u00e9 prevede semplicemente la cottura di tutti gli ingredienti a fuoco lento (intorno ai 100\u00a0\u00b0C evitando di far bollire il liquido) e molto a lungo: dalle dodici alle quindici ore. La cottura deve avvenire in un particolare contenitore di terracotta, la \"trippiera\" (\"tripi\u00e8re\" in francese). In particolare lo spazio tra la pentola ed il coperchio viene otturato con un impasto di acqua e farina detto \"luto\". In tal modo il contenitore diventa una rudimentale pentola a pressione ed impedisce un'eccessiva evaporazione per adattarsi alla cottura estremamente lunga. Anticamente le donne di Caen preparavano tutti gli ingredienti nella loro trippiera e andavano al forno dove la pentola veniva lasciata a cuocere e veniva ritirata il giorno successivo. Il piatto veniva infine irrorato di sidro o calvados, bevande quasi ubique nelle preparazioni culinarie della regione.\nLa Confraternita della Trippiera d'Oro.\nL'uso contemporaneo in questo piatto di frattaglie, sidro e calvados, prodotti simbolo della Normandia, ne hanno fatto la bandiera culinaria della regione. Dal 1952 esiste a Caen la \u00abConfraternita della Trippiera d'Oro\u00bb (\"Confr\u00e9rie de la Tripi\u00e8re d'Or\" in francese), nata per difendere e promuovere la ricetta della \u00abvera\u00bb trippa alla moda di Caen. La confraternita organizza numerose manifestazioni che ogni anno trovano il loro culmine nel \"Torneo mondiale della trippa alla moda di Caen\", disputato nel parco delle esposizioni della citt\u00e0. Nel 2007 i partecipanti iscritti per disputarsi il premio, l'ambita \u00abtrippiera d'oro\u00bb, furono quasi 150, tutti professionisti del settore (macellai, salumieri e ristoratori)."}
{"id": "2037090", "revid": "2105728", "url": "https://it.wikipedia.org/wiki?curid=2037090", "title": "Duloxetina", "text": "La duloxetina \u00e8 il principio attivo di un antidepressivo appartenente alla classe degli inibitori della ricaptazione della serotonina e noradrenalina (SNRI).\n\u00c8 prodotto dalle case farmaceutiche Eli Lilly e Boeringer Ingelheim e venduto, rispettivamente, con il brand Cymbalta e Xeristar.\nPossiede una struttura aril-arilossipropilamminica che \u00e8 alla base degli antidepressivi non triciclici. L'eutomero \u00e8 l'enantiomero S che verr\u00e0 metabolizzato per dare l\"N-desmetilduloxetina\", un composto dotato di discreta attivit\u00e0 antidepressiva; gli altri composti metabolici portano a molecole inattive (possono essere idrossilati, rispetto alla funzione naftalenica, o in posizione 4 o in posizione 5 o in posizione 6, che poi verranno coniugati).\nIndicazioni.\nLa duloxetina \u00e8 indicata per:\n- il trattamento degli episodi di depressione maggiore nei pazienti di et\u00e0 maggiore ai 18 anni;\n- nella terapia del dolore neuropatico diabetico periferico negli adulti;\n- nella terapia antalgica in corso di lombalgia cronica. \nDosaggi.\nLa duloxetina \u00e8 disponibile sotto forma di capsule da 30\u00a0mg e 60\u00a0mg. \nFarmacodinamica.\nLa duloxetina \u00e8 un inibitore combinato della ricaptazione di serotonina (5-HT) e noradrenalina (NA). Essa inibisce debolmente la ricaptazione della dopamina con nessuna affinit\u00e0 significativa per i recettori istaminergici, dopaminergici, colinergici e adrenergici.\nEffetti indesiderati.\nFra gli effetti indesiderati si ritrovano ansia, cefalea, febbre, sonnolenza, stitichezza, dolore addominale, allucinazioni, crisi convulsive, gastroenterite, vampate di calore, disturbi del desiderio sessuale, presenza di vescicole.\nUn RCT del dicembre 2011 fatto da ricercatori della \"Yale University School of Medicine\", mostra che in un sottogruppo di pazienti trattati con duloxetina (\"non-responder\" trattati con il farmaco) lo stato depressivo nel tempo peggiorava pi\u00f9 che nei pazienti trattati con placebo. Ci\u00f2 a conferma dell'importanza del monitoraggio costante dei rischi e dei benefici dei farmaci antidepressivi serotoninergici usati per la depressione."}
{"id": "2037097", "revid": "287204", "url": "https://it.wikipedia.org/wiki?curid=2037097", "title": "Char Brahmanagar", "text": " \nChar Brahmanagar \u00e8 una suddivisione dell'India, classificata come \"census town\", di 5.307 abitanti, situata nel distretto di Nadia, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 24' 06 N e 88\u00b0 22' 23 E.\nSociet\u00e0.\nEvoluzione demografica.\nAl censimento del 2001 la popolazione di Char Brahmanagar assommava a 5.307 persone, delle quali 2.712 maschi e 2.595 femmine. I bambini di et\u00e0 inferiore o uguale ai sei anni assommavano a 493, dei quali 247 maschi e 246 femmine. Infine, coloro che erano in grado di saper almeno leggere e scrivere erano 3.483, dei quali 2.010 maschi e 1.473 femmine."}
{"id": "2037101", "revid": "287204", "url": "https://it.wikipedia.org/wiki?curid=2037101", "title": "Char Maijdia", "text": " \nChar Maijdia \u00e8 una suddivisione dell'India, classificata come \"census town\", di 5.003 abitanti, situata nel distretto di Nadia, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 24' 30 N e 88\u00b0 23' 29 E.\nSociet\u00e0.\nEvoluzione demografica.\nAl censimento del 2001 la popolazione di Char Maijdia assommava a 5.003 persone, delle quali 2.564 maschi e 2.439 femmine. I bambini di et\u00e0 inferiore o uguale ai sei anni assommavano a 494, dei quali 237 maschi e 257 femmine. Infine, coloro che erano in grado di saper almeno leggere e scrivere erano 3.572, dei quali 2.027 maschi e 1.545 femmine."}
{"id": "2037105", "revid": "48344", "url": "https://it.wikipedia.org/wiki?curid=2037105", "title": "Violante di Montefeltro", "text": ""}
{"id": "2037109", "revid": "39900", "url": "https://it.wikipedia.org/wiki?curid=2037109", "title": "Tassisti di notte", "text": ""}
{"id": "2037111", "revid": "174919", "url": "https://it.wikipedia.org/wiki?curid=2037111", "title": "'70", "text": ""}
{"id": "2037113", "revid": "345405", "url": "https://it.wikipedia.org/wiki?curid=2037113", "title": "'80", "text": ""}
{"id": "2037114", "revid": "287204", "url": "https://it.wikipedia.org/wiki?curid=2037114", "title": "Charka (citt\u00e0)", "text": " \nCharka \u00e8 una suddivisione dell'India, classificata come \"census town\", di 5.878 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 27' 10 N e 88\u00b0 05' 08 E.\nSociet\u00e0.\nEvoluzione demografica.\nAl censimento del 2001 la popolazione di Charka assommava a 5.878 persone, delle quali 2.621 maschi e 3.257 femmine. I bambini di et\u00e0 inferiore o uguale ai sei anni assommavano a 1.175, dei quali 584 maschi e 591 femmine. Infine, coloro che erano in grado di saper almeno leggere e scrivere erano 2.434, dei quali 1.307 maschi e 1.127 femmine."}
{"id": "2037115", "revid": "123588027", "url": "https://it.wikipedia.org/wiki?curid=2037115", "title": "Stand Up (Ludacris)", "text": "Stand Up \u00e8 una canzone del rapper Ludacris, pubblicata come singolo nel 2003 dal suo quarto album Chicken-n-Beer. \u00c8 stata prodotta da Kanye West e co-prodotta dallo stesso Ludacris. \u00c8 la prima canzone di Ludacris ad arrivare alla prima posizione della Billboard 200 ed \u00e8 diventata la sua canzone di pi\u00f9 successo nel mondo.\n\"Stand Up\" ha occupato la prima posizione della Billboard 200 la settimana del 6 dicembre 2003 ed ha fatto guadagnare a Ludacris una nomination ai Grammy Awards come \"Best Rap Solo Performance\" nel 2004.\nVideo.\nIl video della canzone \u00e8 stato diretto da Dave Meyers. Il video contiene i cameo di Kanye West, Shawnna, Chingy, I-20, Lil' Fate e del comico e cugino di Ludacris Katt Williams. \u00c8 stato nominato agli MTV Video Music Awards del 2003 come \"Best Rap Video\", ma il premio \u00e8 stato assegnato a \"In da Club\" di 50 Cent.\nRemix.\nEsiste un remix di questa canzone fatto da Kanye West in cui la terza strofa, cantata da Ludacris, viene rimossa con una nuova strofa di Kanye West. Questo remix appare nel mixtape di Kanye: \"Akademiks: JeaniusLevelMusikKanye West Vol. 2\".\nUn altro remix \u00e8 stato fatto da Luda per la squadra di football americano Atlanta Falcons."}
{"id": "2037116", "revid": "174919", "url": "https://it.wikipedia.org/wiki?curid=2037116", "title": "'90", "text": ""}
{"id": "2037117", "revid": "767487", "url": "https://it.wikipedia.org/wiki?curid=2037117", "title": "Hank Williams III", "text": "Figlio e nipote rispettivamente di Hank Williams Jr. e Hank Williams, entrambi leggende del country, il suo stile fonde cowpunk, country tradizionale e honky tonk."}
{"id": "2037122", "revid": "287204", "url": "https://it.wikipedia.org/wiki?curid=2037122", "title": "Chata Kalikapur", "text": " \nChata Kalikapur \u00e8 una suddivisione dell'India, classificata come \"census town\", di 20.087 abitanti, situata nel distretto dei 24 Pargana Sud, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 27' 58 N e 88\u00b0 15' 47 E.\nSociet\u00e0.\nEvoluzione demografica.\nAl censimento del 2001 la popolazione di Chata Kalikapur assommava a 20.087 persone, delle quali 10.296 maschi e 9.791 femmine. I bambini di et\u00e0 inferiore o uguale ai sei anni assommavano a 2.955, dei quali 1.494 maschi e 1.461 femmine. Infine, coloro che erano in grado di saper almeno leggere e scrivere erano 11.507, dei quali 6.451 maschi e 5.056 femmine."}
{"id": "2037123", "revid": "1983214", "url": "https://it.wikipedia.org/wiki?curid=2037123", "title": "John Gray", "text": ""}
{"id": "2037124", "revid": "19660678", "url": "https://it.wikipedia.org/wiki?curid=2037124", "title": "Varano-Oppidi", "text": ""}
{"id": "2037125", "revid": "19660683", "url": "https://it.wikipedia.org/wiki?curid=2037125", "title": "Oppidi", "text": ""}
{"id": "2037126", "revid": "767487", "url": "https://it.wikipedia.org/wiki?curid=2037126", "title": "Abbasso la miseria!", "text": "Abbasso la miseria! \u00e8 un film del 1945 diretto da Gennaro Righelli.\nTrama.\nFinita la guerra, Nannina aspira al benessere e critica aspramente il marito Giovanni, camionista, perch\u00e9 non imita il suo collega e vicino di casa Gaetano che, approfittando dei viaggi di lavoro, si arricchisce con la borsa nera. Durante un viaggio a Napoli, Giovanni raccoglie dalla strada Nello, un bambino abbandonato, e nonostante i rimproveri della moglie lo ospita a casa, affezionandosi al piccolo orfano.\nGiovanni e Gaetano, coinvolti in un traffico illecito di soldi falsi, finiscono in carcere e vengono licenziati. Quando sono scagionati e rilasciati riappare il padre di Nello, che non era morto, ma solo disperso in un bombardamento. Ormai Giovanni e Nannina, senza figli, si erano affezionati al bimbo ed accettano a malincuore di doversi separare da lui. Ma il padre di Nello propone a Giovanni di andare a lavorare per lui nell'azienda che egli possiede nel nord.\nRealizzazione del film.\nProduzione. \"Abbasso la miseria!\" venne ideato e scritto, assieme al giornalista Nicola Neroni, dal \"veterano\" del cinema italiano Gennaro Righelli, che ne fu anche il produttore attraverso una azienda di sua propriet\u00e0, la \"Domus Film\", comunque gravitante nell'ambito della \"Lux\", che nei difficili anni dell'immediato dopoguerra condivideva con la \"Scalera\" il ruolo di principale impresa di produzione cinematografica italiana, puntando sulla qualit\u00e0 ed ottenendo per questo notevoli risultati sotto l'aspetto economico. Il film venne girato nei mesi autunnali del 1945 negli stabilimenti della Titanus alla Farnesina, ed usc\u00ec sugli schermi a partire dagli ultimi giorni del dicembre 1945, anche se ebbe poi una distribuzione irregolare per le difficolt\u00e0 del periodo. \nInterpreti. Fu il primo film che Anna Magnani gir\u00f2 dopo il successo personale di \"Roma citt\u00e0 aperta\", a seguito del quale \u00able si spalancano le porte del cinema: in un anno gira ben 5 film, tutti da protagonista, senza per\u00f2 riuscire a ripetere l'exploit del film che l'ha imposta\u00bb. Accanto a lei personaggi tradizionali della cinematografia italiana, come Virgilio Riento, che riprende la figura di \u00abastuto contadino abruzzese inurbato\u00bb e quella di onesto lavoratore affidata a Nino Besozzi.\nAmbientazione. Il film risente del clima sociale dell'immediato dopoguerra. Nonostante si tratti di una commedia, non mancano inquadrature di macerie e rovine delle citt\u00e0 distrutte dai bombardamenti e vi sono continui riferimenti ai problemi della borsa nera, della povert\u00e0, dei militari reduci della prigionia, anche se \u00ablo fanno senza allontanarsi dalle convenzioni bozzettistiche e dalle approssimazioni sentimentali del cinema di prima, incapaci di abbracciare sino in fondo lo spirito dei tempi\u00bb. A molti personaggi sono attribuite inflessioni dialettali diverse e questo elemento costituisce una novit\u00e0 in quanto si tratta di \u00abenfasi sulle tipologie regionali e i dialetti, che sotto il fascismo centralizzatore erano stati messi a tacere\u00bb.\nAccoglienza.\nCommenti contemporanei. Nonostante qualche riserva iniziale, la critica diede di \"Abbasso la miseria!\" giudizi positivi, riconoscendo che \u00abil film poteva essere giudicato in partenza come qualcosa di cui non fidarsi troppo, come roba di ordinaria amministrazione. E invece si tratta di un film riuscito, che ha il merito di muoversi nel concreto, di interessare, di mordere su una materia nuova... quello che ha stupito piacevolmente sono state la naturalezza degli attori. la verit\u00e0 delle situazioni e dei casi\u00bb. Venne per\u00f2 anche descritto come \u00abil film della \"borsa nera\", delle piccole e grandi truffe, degli \"sciusci\u00e0\" e dei falsari. Lo spettatore \u00e8 portato attraverso un panorama di distruzioni materiali, ma ancora pi\u00f9 di miserie morali [per cui] \u00e8 un film allegro dell'Italia che piange, ma anche il film triste dell'Italia che ride\u00bb.\nCommenti successivi. La pellicola \u00e8 stata presa in considerazione retrospettivamente in diverse opere che hanno raccontato la vita di Anna Magnani ed essendo appena successiva al capolavoro di Rossellini, erano inevitabili i raffronti. Qui si tratta di \u00abuna commediola sentimentale che non aveva nulla a che fare con \"l'urlo delle cose\" che traspariva da \"Roma citt\u00e0 aperta\": non erano film straordinari, solo operine artigianali. Ma il personaggio di Anna Magnani ne usciva in ogni caso con una prepotenza ed una forza ineguagliabili. Relegata per anni a fare il quarto o quinto nome, adesso era la prima donna assoluta anche nel cinema\u00bb. \nPi\u00f9 recentemente il \"Mereghetti\" lo descrive come \u00abuna tipica commedia post bellica dal sapore dolce amaro. Racconta con molta comprensione l'arte nazionale di sapersela cavare\u00bb.\nRisultato commerciale. Il dato sugli incassi non \u00e8 univoco. Secondo alcuni \"Abbasso la miseria!\" avrebbe incassato 55.550.000 di lire, mentre altre fonti gli attribuiscono un introito superiore, pari a circa 74 milioni di lire. In entrambi i casi il film di Righelli risulta essere tra i primi nelle classifiche d'incasso relative alla produzione italiana della stagione 1945 - 46. Il successo indusse Righelli e la \"Lux\" a realizzare circa due anni dopo una sorta di seconda puntata dal titolo \"Abbasso la ricchezza!\"."}
{"id": "2037128", "revid": "287204", "url": "https://it.wikipedia.org/wiki?curid=2037128", "title": "Chechakhata", "text": " \nChechakhata \u00e8 una suddivisione dell'India, classificata come \"census town\", di 6.847 abitanti, situata nel distretto di Jalpaiguri, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 26\u00b0 32' 24 N e 89\u00b0 32' 43 E.\nSociet\u00e0.\nEvoluzione demografica.\nAl censimento del 2001 la popolazione di Chechakhata assommava a 6.847 persone, delle quali 3.720 maschi e 3.127 femmine. I bambini di et\u00e0 inferiore o uguale ai sei anni assommavano a 575, dei quali 293 maschi e 282 femmine. Infine, coloro che erano in grado di saper almeno leggere e scrivere erano 5.729, dei quali 3.268 maschi e 2.461 femmine."}
{"id": "2037129", "revid": "287204", "url": "https://it.wikipedia.org/wiki?curid=2037129", "title": "Chelad", "text": " \nChelad \u00e8 una suddivisione dell'India, classificata come \"census town\", di 7.901 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 38' 29 N e 87\u00b0 01' 47 E.\nSociet\u00e0.\nEvoluzione demografica.\nAl censimento del 2001 la popolazione di Chelad assommava a 7.901 persone, delle quali 4.389 maschi e 3.512 femmine. I bambini di et\u00e0 inferiore o uguale ai sei anni assommavano a 973, dei quali 501 maschi e 472 femmine. Infine, coloro che erano in grado di saper almeno leggere e scrivere erano 4.514, dei quali 2.971 maschi e 1.543 femmine."}
{"id": "2037131", "revid": "54728", "url": "https://it.wikipedia.org/wiki?curid=2037131", "title": "Dimetilsulfossido", "text": ""}
{"id": "2037136", "revid": "125704929", "url": "https://it.wikipedia.org/wiki?curid=2037136", "title": "Nik Turner", "text": "Turner fece parte degli Hawkwind durante i primi anni di attivit\u00e0 del gruppo, in primo luogo come sassofonista e flautista, ma talvolta anche come cantante e autore dei testi."}
{"id": "2037137", "revid": "1993636", "url": "https://it.wikipedia.org/wiki?curid=2037137", "title": "Trattato di Kars", "text": "Il trattato di Kars (in turco: \"Kars Antla\u015fmas\u0131\", in russo: \u041a\u0430\u0440\u0441\u0441\u043a\u0438\u0439 \u0434\u043e\u0433\u043e\u0432\u043e\u0440, \"Karskii dogovor\", in georgiano: \u10e7\u10d0\u10e0\u10e1\u10d8\u10e1 \u10ee\u10d4\u10da\u10e8\u10d4\u10d9\u10e0\u10e3\u10da\u10d4\u10d1\u10d0, in armeno: \u053f\u0561\u0580\u057d\u056b \u057a\u0561\u0575\u0574\u0561\u0576\u0561\u0563\u056b\u0580, in azero: \"Qars m\u00fcqavil\u0259si\") \u00e8 un trattato di amicizia tra la Turchia e le Repubbliche Socialiste di Armenia, Azerbaigian, e Georgia con la partecipazione della Repubblica Sovietica Russa. Venne firmato a Kars il 23 ottobre del 1921 e a Erevan l'11 settembre del 1922.\nI firmatari del Trattato di Kars includevano i rappresentanti della Grande Assemblea Nazionale della Turchia, che avrebbe dichiarato la Repubblica di Turchia nel 1923, e delle Repubbliche Socialiste Sovietiche Armena, Azera e Georgiana con la partecipazione della Repubblica Socialista Federativa Sovietica Russa. Le ultime quattro Parti sarebbero diventate le entit\u00e0 costitutive dell'Unione Sovietica dopo la vittoria dei bolscevichi nella guerra civile russa e il Trattato dell'Unione del dicembre 1922.\nIl trattato fu il successore del Trattato di Mosca del marzo 1921. La maggior parte dei territori ceduti nel trattato alla Turchia furono acquisiti dalla Russia imperiale dall'Impero ottomano durante la guerra russo-turca del 1877-1878. L'unica eccezione era la regione di Surmali, che faceva parte del Khanato di Erivan prima di essere annessa dalla Russia nel Trattato di Turkmenchay dopo la guerra russo-persiana del 1826-1828.\nCon questo trattato vennero trasferiti alla Turchia i territori acquisiti dall'Impero russo nel Caucaso meridionale con il congresso di Berlino del 1878, tranne il governatorato del Caucaso sud-occidentale, ossia Batumi e il suo circondario, che furono assegnate alla RSS Georgiana.\nIl trattato segn\u00f2 la pace ad est e consent\u00ec ai turchi di concentrare le loro forze ad ovest nella guerra d'indipendenza turca e nella guerra greco-turca.\nFirmatari.\nIl trattato venne firmato dal rappresentante del governo provvisorio turco, il generale K\u00e2z\u0131m Karabekir, deputato e comandante del fronte orientale Veli Bey, dal deputato Mouhtar Bey e dall'ambasciatore Memduh \u015eevket Pasha, dall'ambasciatore russo sovietico Yakov Ganetsky, dal ministro degli Esteri armeno sovietico Askanaz Mravyan e dal ministro della Interni Poghos Makintsyan, il ministro del controllo di Stato azero sovietico Behboud Shahtahtinsky, il ministro georgiano sovietico degli affari militari e navali Shalva Eliava e il ministro degli affari esteri e finanziari Aleksandr Svanidze.\nTermini.\nIl Trattato di Kars riaffermava i termini del precedente Trattato di Mosca concluso nel 1921 tra la Grande Assemblea Nazionale della Turchia e la Russia sovietica. Ha definito i confini tra la nuova Repubblica turca e tutte e tre le repubbliche transcaucasiche.\nSi compone di un preambolo, 20 articoli e 3 allegati. La validit\u00e0 del contratto non \u00e8 indicata. Tuttavia, secondo alcuni rapporti ci sono protocolli aggiuntivi del trattato, che definiscono in 25 anni la validit\u00e0 delle disposizioni del trattato. Cos\u00ec l'espressione circa la protezione della regione di Nax\u00e7\u0131van dell'Azerbaigian di cui all'articolo 5, diventa spiegabile.\nA questo termine si legherebbe una dichiarazione di Molotov del 22 luglio 1945 alla conferenza di Potsdam, conferenza dei leader delle potenze alleate al termine della seconda guerra mondiale, sulle condizioni del trattato di amicizia sovietico-turco, nella quale il ministro degli esteri dell'Unione Sovietica chiede la restituzione delle regioni, annesse dalla Turchia, di Kars, Artvin e Ardahan e della regolarizzazione dei problemi degli stretti del Mar Nero.\nCome l'esperienza dimostra, la conclusione di tali accordi di solito tende a specificare una scadenza specifica o le clausole di rescissione, che sono solitamente assenti nel testo accessibile per uso pubblico.\nGeorgia e Agiaria.\nIl trattato prevedeva la divisione del territorio russo imperiale dell'ex Oblast' di Batumi. La met\u00e0 meridionale dell'ex oblast', in gran parte corrispondente all'okrug di Artvin con la citt\u00e0 di Artvin, sarebbe stata annessa alla Turchia. La met\u00e0 settentrionale, in gran parte corrispondente all'okrug di Batumi con la strategica citt\u00e0 portuale di Batumi, sarebbe diventata parte della Georgia sovietica come RSSA dell'Agiaria (oggi Agiaria). Il trattato prevedeva che alla regione fosse concessa l'autonomia politica in ragione della popolazione locale in gran parte musulmana e dell'attuazione di \"un sistema agrario conforme ai propri desideri\". Lo studioso del Caucaso Charles King ha definito quella parte del trattato un \"raro caso nel diritto internazionale in cui la struttura amministrativa interna di un paese \u00e8 stata assicurata da un trattato con un altro\". Inoltre, il trattato garant\u00ec \"il libero transito attraverso il porto di Batumi per le merci e tutti i materiali destinati o originari della Turchia, senza dazi e oneri doganali, e con il diritto per la Turchia di utilizzare il porto di Batumi senza oneri speciali\".\nConfine turco-armeno.\nIl trattato cre\u00f2 un nuovo confine tra la Turchia e l'Armenia sovietica, definito dai fiumi Akhurian (Arpachay) e Aras. La Turchia ottenne il territorio dell'ex Oblast' di Kars dell'Impero russo, comprese le citt\u00e0 di Kars, Ardahan e Olti, il lago Childir e le rovine di Ani. Dall'ex Governatorato di Erivan ottenne anche il Surmalinsky Uyezd (Surmali), con il Monte Ararat, le miniere di sale di Kulp (Tuzluca), e la citt\u00e0 di I\u011fd\u0131r, nonch\u00e9 il corridoio di Aras, una stretta striscia di terra tra i fiumi Aras e Karasu che facevano parte dell'Erivansky Uyezd. In cambio la Turchia accett\u00f2 di cedere all'Armenia sovietica il distretto di Aqbaba, una piccola area intorno al lago Arpi abitata dai turchi karapapak che faceva parte dell'ex Oblast' di Kars.\nSecondo le memorie di Simon Vratsian, l'ultimo primo ministro della Prima Repubblica di Armenia, i bolscevichi tentarono di rinegoziare lo status di Ani e Kulp e di mantenerli come parte dell'Armenia sovietica. Ganetsky ha sottolineato il \"grande valore storico e scientifico\" di Ani per gli armeni e ha dichiarato che Kulp \u00e8 una \"parte inseparabile della Transcaucasia\". Tuttavia, la Turchia rifiut\u00f2 di rinegoziare i termini concordati nel Trattato di Mosca, con grande delusione dei sovietici. La maggior parte dei territori armeni ceduti alla Turchia era gi\u00e0 stata sotto il controllo militare turco dalla guerra turco-armena. Il trattato prevedeva che le truppe turche si ritirassero da un'area corrispondente all'incirca alla met\u00e0 occidentale dell'attuale provincia armena di Shirak, compresa la citt\u00e0 di Alessandropoli (l'odierna Gyumri).\nAzerbaigian e Nax\u00e7\u0131van.\nL'articolo V del trattato stabiliva la regione di Nax\u00e7\u0131van come territorio autonomo sotto la protezione dell'Azerbaigian. Il nuovo territorio autonomo di Nax\u00e7\u0131van comprendeva l'ex Nax\u00e7\u0131van Uyezd, la parte di Sharur dello Sharur-Daralagezsky Uyezd e le parti pi\u00f9 meridionali dell'Erivansky Uyezd dell'ex governatorato di Erivan. Nel 1924, l'area fu ufficialmente dichiarata come la RSSA del Nax\u00e7\u0131van subordinata alla RSS dell'Azerbaigian. La creazione della nuova repubblica autonoma ha permesso all'Azerbaigian di condividere un confine di 18 km con il corridoio di Aras, controllato dalla Turchia.\nImpatto alle relazioni turco-iraniane.\nIl trattato di Kars ebbe anche un impatto sulle relazioni turco-iraniane. L'annessione di Surmali e del corridoio di Aras diede alla Turchia un confine con l'Iran leggermente pi\u00f9 esteso. Alla fine degli anni '20, scoppi\u00f2 la ribellione dell'Ararat nelle vicinanze del Monte Ararat. Mentre la Turchia tentava di reprimere la ribellione, i ribelli curdi fuggirono attraverso il confine iraniano verso il fianco orientale del Piccolo Ararat, che usavano \"come rifugio contro lo stato nella loro rivolta\". In risposta, la Turchia attravers\u00f2 il confine con l'Iran e occup\u00f2 la regione. L'area del Piccolo Ararat divenne oggetto di discussione tra i diplomatici turchi e iraniani nei colloqui per la definizione dei confini. A Teheran nel 1932, l'Iran accett\u00f2 di cedere l'area alla Turchia in cambio di alcuni territori pi\u00f9 a sud.\nTuttavia, l'accordo fu ritardato dalle obiezioni di alcuni diplomatici iraniani, che consideravano l'area del Piccolo Ararat come strategicamente importante e misero in dubbio la validit\u00e0 del Trattato di Kars. I diplomatici ritenevano che la Turchia non avesse una legittima pretesa sul territorio di Surmali, che fece parte dell'Iran prima di essere ceduto alla Russia imperiale dal Trattato di Turkmenchay. Inoltre, poich\u00e9 la formulazione del Trattato di Turkmenchay era vaga, sostenevano l'annessione di parti dell'area. Dopo un incontro costruttivo con Mustafa Kemal ad Ankara nel 1934, Reza Shah, che inizialmente voleva annettere il corridoio di Aras, ordin\u00f2 alla fine ai suoi diplomatici di abbandonare ogni obiezione e di accettare i nuovi accordi di confine.\nTentato annullamento da parte dell'Unione Sovietica.\nDopo la seconda guerra mondiale, l'Unione Sovietica tent\u00f2 di annullare il trattato e di riconquistare il territorio perduto. Secondo Nikita Krusciov, il vice premier Lavrentiy Beria spinse il suo collega georgiano Joseph Stalin ad agire sulla questione, insistendo sul ritorno degli storici territori georgiani. Stalin alla fine accett\u00f2 e il 7 giugno 1945 il ministro degli Esteri sovietico Vyacheslav Molotov inform\u00f2 l'ambasciatore turco a Mosca che le province di Kars, Ardahan e Artvin dovevano essere restituite all'Unione Sovietica in nome sia della Repubblica Sovietica Georgiana che di quella Armena. Ankara si trov\u00f2 in una posizione difficile poich\u00e9 desiderava avere buoni rapporti con Mosca ma si rifiutava di cedere i territori. La Turchia non era in condizioni di combattere una guerra con l'Unione Sovietica, che era emersa come superpotenza dopo la seconda guerra mondiale. Le rivendicazioni territoriali sovietiche contro la Turchia furono sostenute dal Catholicos armeno Giorgio VI e da tutte le sfumature della diaspora armena, inclusa l'antisovietica Federazione rivoluzionaria armena. Il governo sovietico incoraggi\u00f2 anche gli armeni all'estero a rimpatriare nell'Armenia sovietica per sostenere le proprie rivendicazioni.\nGli inglesi e gli americani si opposero alle rivendicazioni territoriali sovietiche contro la Turchia. All'inizio della Guerra fredda, il governo americano vide tali affermazioni come rientranti in una \"spinta espansionista da parte di un impero comunista\" e le consider\u00f2 una reminiscenza dei progetti irredentisti nazisti sui Sudeti in Cecoslovacchia. Il Dipartimento di Stato degli Stati Uniti era preoccupato per l'importanza militare strategica dell'altopiano di Kars per i sovietici. Conclusero che il loro precedente sostegno all'Armenia dal presidente Woodrow Wilson (1913-1921) era scaduto dopo la perdita dell'indipendenza dell'Armenia. L'Unione Sovietica richiese anche una revisione della Convenzione di Montreux e una base militare negli stretti turchi. Il Dipartimento di Stato consigli\u00f2 al presidente degli Stati Uniti Harry Truman di sostenere la Turchia e di opporsi alle richieste sovietiche, cosa che fece. La Turchia ader\u00ec all'alleanza antisovietica militare della NATO nel 1952.\nDopo la morte di Stalin nel 1953, il governo sovietico rinunci\u00f2 alle sue rivendicazioni territoriali sulla Turchia come parte di uno sforzo per promuovere relazioni amichevoli con gli Stati Uniti. L'Unione Sovietica continu\u00f2 a onorare i termini del trattato fino alla sua dissoluzione nel 1991. Tuttavia, secondo Christopher J. Walker, Mosca avrebbe rivisto il trattato nel 1968, quando tent\u00f2 di negoziare un aggiustamento del confine con la Turchia in cui le rovine di Ani sarebbero state trasferite all'Armenia sovietica in cambio di due villaggi azeri nell'area del monte Akbaba. Tuttavia, secondo Walker, da questi colloqui non risult\u00f2 nulla.\nStoria dal 1991.\nPosizione dell'Armenia.\nDopo la dissoluzione dell'Unione Sovietica, i governi post-sovietici di Russia, Georgia e Azerbaigian accettarono il Trattato di Kars. La posizione dell'Armenia \u00e8 diversa a causa dell'assenza di relazioni diplomatiche turco-armene. Nel dicembre 2006, il ministro degli Esteri armeno Vartan Oskanian ha affermato che l'Armenia accetta il trattato come successore legale della RSS Armena, ma ha osservato che la Turchia non ha aderito ai termini del trattato. In particolare, l'articolo XVII del trattato richiedeva il \"libero transito di persone e merci senza alcun impedimento\" tra i firmatari e che le parti adottassero \"tutte le misure necessarie per mantenere e sviluppare il pi\u00f9 rapidamente possibile le comunicazioni ferroviarie, telegrafiche e di altro tipo\". Tuttavia, il conflitto tra l'Armenia e l'Azerbaigian sul Nagorno-Karabakh ha costretto la Turchia a chiudere il suo confine terrestre con l'Armenia e a recidere i rapporti diplomatici con essa, violando cos\u00ec quell'articolo. Oskanian ha affermato che l'azione della Turchia metteva in dubbio la validit\u00e0 del trattato.\nPosizione della Federazione Rivoluzionaria Armena.\nIl Trattato di Kars \u00e8 apertamente respinto dalla Federazione Rivoluzionaria Armena (ARF), che condanna specificamente il trattato come una \"grave violazione del diritto internazionale\" e sostiene che, poich\u00e9 le tre Repubbliche transcaucasiche erano sotto il controllo di Mosca nel 1921, il loro consenso indipendente era discutibile. L'ARF mette in dubbio anche la validit\u00e0 del trattato sulla base delle autorit\u00e0 delle parti che lo hanno concluso. Sostengono che la Grande Assemblea Nazionale della Turchia non avesse l'autorit\u00e0 legale per firmare trattati internazionali. Inoltre, sostengono che poich\u00e9 l'Unione Sovietica non \u00e8 stata fondata fino al 1922, non era uno Stato riconosciuto e quindi anche che \"non era soggetto di diritto internazionale e, naturalmente, il suo governo non aveva l'autorit\u00e0 per stipulare trattati internazionali\".\nConseguenze dell'abbattimento del Sukhoi Su-24 russo del 2015.\nDopo l'abbattimento del Sukhoi Su-24 russo sul confine tra Siria e Turchia nel novembre 2015 e l'aumento delle tensioni russo-turche, i membri del Partito Comunista della Russia proposero l'annullamento del Trattato di Mosca e, per estensione, del Trattato di Kars. Inizialmente, il ministero degli Esteri russo ritenne che tale azione inviasse un messaggio politico al governo del presidente turco Recep Tayyip Erdo\u011fan. Tuttavia, Mosca alla fine decise di non farlo nel suo tentativo di allentare le tensioni con Ankara."}
{"id": "2037139", "revid": "287204", "url": "https://it.wikipedia.org/wiki?curid=2037139", "title": "Dina Galli", "text": "Biografia.\nConosce subito la vita del teatro seguendo la madre, una modesta caratterista che recita in compagnie minori dove anche alla bambina vengono affidati piccoli ruoli. Ma nel 1890 la scrittura di Edoardo Ferravilla, il grande attore dialettale milanese, cambia le sorti della giovanissima attrice: sostenuta e incoraggiata, passa infatti dalle iniziali comparsate a ruoli sempre pi\u00f9 importanti, che gi\u00e0 ne rivelano l'istintiva e trascinante vena comica.\nDotata di un fisico minuto e asciutto e di un viso particolare, con grandi occhi celesti un po' sporgenti, \"la Dina\" (come familiarmente verr\u00e0 chiamata dai colleghi e dal pubblico) conquista subito il favore degli spettatori e dei critici.\nLa notoriet\u00e0 ottenuta con il repertorio dialettale le procura, nel 1900, l'ingresso come attrice giovane nella compagnia Talli-Gramatica-Calabresi, che annovera fra gli attori anche Ruggero Ruggeri agli esordi.\nLa recitazione della Galli, umorale e popolaresca, sembra urtare in un primo momento con lo stile controllato ed elegante voluto da Virgilio Talli; ma presto giunge all'attrice milanese l'occasione per mettersi in luce: Irma Gramatica rifiuta di interpretare \"\u201cLa dame de chez Maxim\u201d\", di Georges Feydeau, ritenendo poco decoroso il suo ruolo che viene cos\u00ec assegnato alla Galli.\nIl successo della brillante e maliziosa pochade segna definitivamente l'affermazione dell'attrice: le commedie di Feydeau, Veber, Hennequin e degli autori del vaudeville avranno in Dina Galli l'interprete ideale di tante protagoniste, rese frivole e piccanti da una recitazione spontanea ironica e priva di volgarit\u00e0 che riesce ad accattivarsi le simpatie di tutti.\nDopo aver formato una compagnia, nel 1907, con Giuseppe Sichel e Amerigo Guasti, passa di successo in successo accanto ad altri celebri attori (Stanislao Ciarli, Ignazio Bracci, Antonio Gandusio, Paola Pezzaglia, Antonio Greco, Nino Besozzi, Enrico Viarisio), specializzandosi nel repertorio leggero e venato di sentimento che le \u00e8 congeniale. Nel periodo della prima guerra mondiale porta al trionfo due opere di Dario Niccodemi: \"La maestrina\", dove interpreta con delicato patetismo il dramma di una giovane madre, e \"Scampolo\", che la vede nel personaggio di una misera ragazzina di strada dalla poetica freschezza.\nErede della tradizione dell'arte, anima le commedie sentimentali e brillanti di Arnaldo Fraccaroli, Giovacchino Forzano, Giovanni Cenzato e Giuseppe Adami, la cui \"Felicita Colombo\" (1935) segna il ritorno dell'attrice al vernacolo milanese e alla caratterizzazione.\nDopo un periodo dedicato all'attivit\u00e0 cinematografica \u2014 dove si cimenta per lo pi\u00f9 negli stessi ruoli portati al successo in teatro \u2014 la Galli torna a calcare le scene nel secondo dopoguerra, apparendo in riviste (\"\u201cCol cappello sulle ventitr\u00e9\u201d\", nel 1945, e \"\u201cQuo vadis?\u201d\" nel 1950) e commedie in cui d\u00e0 vita a personaggi di delicata comicit\u00e0, come in \"Arsenico e vecchi merletti\" di George Kaufman e Moss Hart accanto a Rina Morelli.\n\u00c8 ricordata inoltre per aver recitato con attori di vaglia, fra cui Nino Besozzi e Lucio Ridenti. Nella sua compagnia teatrale, che fond\u00f2 con Amerigo Guasti suo compagno in vita, lavora insieme a Nunzio Filogamo, Marcella Rovena, Antonio Gandusio ed Evi Maltagliati.\nCome attrice cinematografica ha interpretato diversi film, il pi\u00f9 conosciuto dei quali \u00e8 \"Felicita Colombo\", del 1937, tratto da un soggetto di Giuseppe Adami, dove fu diretta da Mario Mattoli. A questo film fece poi seguito l'anno successivo \"Nonna Felicita\", sempre con la regia di Mattoli e sempre su soggetto di Adami. Con lo stesso regista recit\u00f2 poi nel 1942, in piena seconda guerra mondiale, in \"Stasera niente di nuovo\".\nLa sua ultima interpretazione si \u00e8 avuta ne \"I cadetti di Guascogna\", film del 1950 nel quale non fu per\u00f2 accreditata al pari di un giovane Arnoldo Fo\u00e0.\n\u00c8 comparsa anche nel documentario \"C'era una volta Angelo Musco\", scritto e diretto da Giorgio Walter Chili, distribuito nel 1953.\nDina Galli muore a Roma il 4 marzo 1951: la sua scomparsa coincide in parte con la fine di un teatro leggero e disimpegnato, fondato sui meccanismi della 'pi\u00e8ce bien-faite', di cui la \u00abstralunata comicit\u00e0\u00bb dell'attrice (tale la definizione del critico Simoni) \u00e8 stata una delle espressioni pi\u00f9 alte.\nSulla sua tomba, nel Cimitero Monumentale di Milano, \u00e8 posta una statua a lei dedicata, dello scultore Angelo Biancini, raffigurante una donna con una mano sul volto e nell'altra una maschera.\nCuriosit\u00e0.\nDina Galli fu la prima attrice italiana a volare su un aeroplano, nel luglio 1910. La seconda attrice in assoluto, preceduta solo dall\u2019attrice Lyda Borelli, in America. A parlare del suo volo su un biplano fu un articolo scritto sulla Gazzetta di Venezia e riportato sul giornale delle donne del 19 luglio 1910, nel quale veniva riportata un\u2019intervista a lei fatta sulle sue sensazioni del volo, al quale ella rispose: \"fino a che si resta in terra si pensa al volo come a una cosa piena di sensazioni incredibili. Densa di impressioni da riferire quando si \u00e8 ritornato gi\u00f9. Quando si \u00e8 tornati gi\u00f9 non si ha nessuna impressione da riferire, e si ha invece, una voglia matta di tornare in alto\"\nL'attrice vol\u00f2 a Padova portata in volo dal tenente Savoia.\nIl 21 marzo 1921 la Galli e Amerigo Guasti sono fra i sopravvissuti della Strage del Diana a Milano, attentato dinamitardo anarchico che uccise 21 spettatori durante una rappresentazione de \"La Mazurka bleu\" di Franz Leh\u00e1r. I due attori erano fra il pubblico che assisteva all'operetta.\nNel 1977, in occasione del centenario della nascita, le Poste Italiane le dedicano un francobollo da 170 lire, disegnato da Emidio Vangelli.\nEra la bisnonna della conduttrice televisiva Barbara Gulienetti."}
{"id": "2037140", "revid": "287204", "url": "https://it.wikipedia.org/wiki?curid=2037140", "title": "Chhora", "text": " \nChhora \u00e8 una suddivisione dell'India, classificata come \"census town\", di 12.839 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 34' 25 N e 87\u00b0 34' 52 E.\nSociet\u00e0.\nEvoluzione demografica.\nAl censimento del 2001 la popolazione di Chhora assommava a 12.839 persone, delle quali 7.023 maschi e 5.816 femmine. I bambini di et\u00e0 inferiore o uguale ai sei anni assommavano a 1.632, dei quali 842 maschi e 790 femmine. Infine, coloro che erano in grado di saper almeno leggere e scrivere erano 6.557, dei quali 4.242 maschi e 2.315 femmine."}
{"id": "2037142", "revid": "12290", "url": "https://it.wikipedia.org/wiki?curid=2037142", "title": "Bienvenue chez les Ch'tis", "text": ""}
{"id": "2037144", "revid": "84184", "url": "https://it.wikipedia.org/wiki?curid=2037144", "title": "NGC 4365", "text": "NGC 4365 \u00e8 una galassia ellittica di tipo E3 nella costellazione della Vergine. Dista circa 71 milioni di anni luce dalla Terra e la sua magnitudine visuale \u00e8 10,5. NGC 4365 appartiene all'Ammasso di galassie della Vergine.\nFu scoperta da William Herschel nel 1784."}
{"id": "2037145", "revid": "287204", "url": "https://it.wikipedia.org/wiki?curid=2037145", "title": "Contai", "text": " \nContai \u00e8 una suddivisione dell'India, classificata come \"municipality\", di 77.497 abitanti, situata nel distretto di Midnapore Est, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 21\u00b0 46' 43 N e 87\u00b0 45' 13 E e ha un'altitudine di 5 .\nSociet\u00e0.\nEvoluzione demografica.\nAl censimento del 2001 la popolazione di Contai assommava a 77.497 persone, delle quali 40.352 maschi e 37.145 femmine. I bambini di et\u00e0 inferiore o uguale ai sei anni assommavano a 7.851, dei quali 4.139 maschi e 3.712 femmine. Infine, coloro che erano in grado di saper almeno leggere e scrivere erano 63.227, dei quali 34.380 maschi e 28.847 femmine."}
{"id": "2037146", "revid": "287204", "url": "https://it.wikipedia.org/wiki?curid=2037146", "title": "Chikrand", "text": " \nChikrand \u00e8 una suddivisione dell'India, classificata come \"census town\", di 8.352 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 43' 09 N e 88\u00b0 16' 09 E.\nSociet\u00e0.\nEvoluzione demografica.\nAl censimento del 2001 la popolazione di Chikrand assommava a 8.352 persone, delle quali 4.333 maschi e 4.019 femmine. I bambini di et\u00e0 inferiore o uguale ai sei anni assommavano a 978, dei quali 534 maschi e 444 femmine. Infine, coloro che erano in grado di saper almeno leggere e scrivere erano 5.801, dei quali 3.207 maschi e 2.594 femmine."}
{"id": "2037153", "revid": "1031941", "url": "https://it.wikipedia.org/wiki?curid=2037153", "title": "Nuovo martire", "text": "Il titolo di nuovo martire o \"neomartire\" (in greco \"\u03bd\u03b5\u03bf\", neo, cio\u00e8 \"nuovo\"; e \"\u03bc\u03ac\u03c1\u03c4\u03c5\u03c2\", martys, \"testimone\") della Chiesa ortodossa dapprima fu impiegato per quei martiri morti sotto governi eretici (i martiri \"vecchi\" erano stati uccisi dai pagani) e successivamente fu esteso alle vittime di persecuzioni sotto l'Islam e varie dittature moderne, particolarmente comuniste, che hanno sposato l'ateismo militante. Ufficialmente, l'era dei nuovi martiri comincia con la caduta di Costantinopoli nel 1453. Fra quelli commemorati ci sono non solo coloro che hanno perso la vita nel martirio, ma anche coloro che sono considerati confessori dalla fede ortodossa.\nNuovi martiri sotto gli Ottomani.\nNella Chiesa Ortodossa la terza domenica dopo Pentecoste \u00e8 la \"Commemorazione di Tutti i Nuovi Martiri del Giogo Turco\".\nNuovi martiri sotto il comunismo.\nNella chiesa ortodossa russa, la domenica pi\u00f9 vicina al 25 gennaio (il 7 febbraio sul calendario gregoriano) \u00e8 la \"Domenica dei Santi Nuovi Martiri e Confessori della Russia.\" La data del 25 gennaio \u00e8 stata scelta perch\u00e9 in quella data del 1918 si commemora il martirio di san Vladimir (Bogoiavlensikii), Metropolita di Kiev, considerato il \"protomartire del giogo comunista in Russia\".\nNuovi martiri serbi.\nLa festa di \"Tutti i Nuovi Martiri di Serbia\" si celebrata il 15 giugno (28 giugno del calendario gregoriano).\nNuovi martiri della Rivolta dei Boxer.\nL'11 giugno (il 24 nel calendario gregoriano) si celebra la festa dei \"Nuovi Martiri della Cina Durante la Rivolta dei Boxer\""}
{"id": "2037154", "revid": "712828", "url": "https://it.wikipedia.org/wiki?curid=2037154", "title": "Carlos Santana (Holly e Benji)", "text": ""}
{"id": "2037160", "revid": "938", "url": "https://it.wikipedia.org/wiki?curid=2037160", "title": "Municipalit\u00e0 degli Stati Federati di Micronesia", "text": "Le municipalit\u00e0 degli Stati Federati di Micronesia costituiscono la suddivisione territoriale di terzo livello del Paese, dopo gli Stati federati e i distretti."}
{"id": "2037167", "revid": "19661164", "url": "https://it.wikipedia.org/wiki?curid=2037167", "title": "Kopesh", "text": ""}
{"id": "2037168", "revid": "7", "url": "https://it.wikipedia.org/wiki?curid=2037168", "title": "Miranda Bonansea Garavaglia", "text": ""}
{"id": "2037173", "revid": "287204", "url": "https://it.wikipedia.org/wiki?curid=2037173", "title": "Faqqua", "text": "Faqqua, Faqqu'a o Faqoa (in arabo \u0641\u0642\u0648\u0639\u0629, Faqoa) \u00e8 un villaggio palestinese della Cisgiordania, situato a 11\u00a0km dalla citt\u00e0 di Jenin.\n\u00c8 stata occupata dalle forze armate israeliane nel 2007."}
{"id": "2037175", "revid": "1543377", "url": "https://it.wikipedia.org/wiki?curid=2037175", "title": "Koharu biyori", "text": " \u00e8 un manga giapponese ideato da Mizuki Takehito e pubblicato su Dengeki Moeoh da MediaWorks a partire dal 2004. Di questo manga sono stati pubblicati inizialmente solo 2 volumi a distanza di quasi due anni l'uno dall'altro, anche se l'autore attualmente \u00e8 impegnato nella sua nuova opera, Chaos;HEAd, la pubblicazione \u00e8 ripresa sul periodico Moeoh Yui. Il 14 ottobre 2007 \u00e8 stato trasmesso dal canale AT-X il primo episodio dell'adattamento OAV come special, la serie completa invece \u00e8 stata messa in onda tra il 21 novembre 2007 ed il 2 aprile 2008. Il 16 febbraio 2005 ComicsOne ha pubblicato il primo volume del manga in lingua inglese.\nIl titolo dell'opera, \"Koharu biyori\", significa \"autunno in anticipo\" e che corrisponde all'estate di san Martino, un periodo autunnale di tepore dopo alcune iniziali gelate.\nTrama.\nAmbientato in un futuro non troppo lontano, Takaya Murase, un giovane ragazzo di bell'aspetto ma con tendenze alquanto particolari, si reca a comprare un androide dall'aspetto femminile che gli funga da fidanzata. Giunto sul posto per\u00f2, una bellissima doll cameriera sdraiata su un divano ed ancora apparentemente disattivata, lo prende per la manica della giacca chiamandolo \"Padrone\", questo lo convince a far ricadere su di lei la scelta.\nAperta la confezione giunta a casa ritrova l'androide vestita unicamente con un fiocco rosso e decide di darle un vestitino succinto da cameriera, questa situazione fa capire immediatamente alla malcapitata la vera ragione del suo acquisto: quello di essere continuamente vestita e svestita per fare del cosplay. \"Takaya\" decide di darle il nome di Yui ed anche se i loro rapporti all'inizio sono molto difficili i due legano sempre di pi\u00f9. \"Yui\" infatti diventa estremamente gelosa del proprio padrone viste le numerose ragazze che sono infatuate di lui e tenta in tutti i modi di mantenerlo unicamente accanto a s\u00e9.\nManga.\nAttualmente il manga \u00e8 inedito in Italia, i titoli dei capitoli dell'opera sono tradotti letteralmente."}
{"id": "2037176", "revid": "111540154", "url": "https://it.wikipedia.org/wiki?curid=2037176", "title": "Villa Chierchia", "text": "Villa Chierchia (gi\u00e0 palazzo di Roccella) \u00e8 una struttura monumentale della citt\u00e0 di Napoli; sorge nel quartiere di Posillipo.\nVenne eretta da Carlo Carafa nel 1629, sul territorio dove sorgeva il vecchio lazzaretto. La struttura, in seguito, comprata dalla nobile Maria Carolina d'Andria nel 1872, acquis\u00ec il nome di villa Carolina.\nLa principessa diede ordine di rimaneggiare l'intera struttura e, inoltre, ottenne dal comune di Napoli il permesso di creare giardini e fontane tutt'intorno alla villa. L'edificio, successivamente, pass\u00f2 a numerose altre famiglie e proprietari, cambiando ancora denominazione: villa Proto, casa Giulia, fino all'attuale nome attribuitole da Giuseppe Chierchia.\nL'ultimo proprietario modific\u00f2 parte della struttura: adib\u00ec le banchine e il giardino ad uso balneazione e concesse parte del suolo alla costruzione del \"Circolo Nautico Giovinezza\" (l'odierno \"Circolo Posillipo\")."}
{"id": "2037180", "revid": "228587", "url": "https://it.wikipedia.org/wiki?curid=2037180", "title": "Ferdinando Carlo Vittorio d'Austria-Este", "text": "Biografia.\nGiovinezza.\nFerdinando Carlo era il terzo figlio di Francesco IV d'Austria-Este, duca di Modena e Reggio, e della principessa Maria Beatrice di Savoia, figlia di Vittorio Emanuele I, re di Sardegna, e della sorella di suo padre Maria Teresa d'Austria-Este. \nFerdinando Carlo venne inviato come messaggero alla corte reale prussiana a Berlino per annunciare l'ascesa al trono dell'imperatore Francesco Giuseppe I d'Austria.\nMatrimonio.\nFerdinando Carlo si spos\u00f2 il 4 dicembre 1846 nel castello di Sch\u00f6nbrunn a Vienna con Elisabetta Francesca d'Asburgo-Lorena, figlia dell'arciduca Giuseppe Antonio Giovanni d'Asburgo-Lorena e della sua terza moglie Maria Dorotea di W\u00fcrttemberg.\nCarriera militare.\nDurante il servizio militare Ferdinando partecip\u00f2 alle campagne in Italia ed Ungheria, giungendo al grado di maggior generale, luogotenente feldmaresciallo e titolare del 26\u00ba reggimento di fanteria imperiale.\nMorte.\nQuando il suo reggimento era dislocato a Brno, a causa di gravi e numerose malattie ed alti tassi di mortalit\u00e0 tra i soldati, Ferdinando Carlo ispezion\u00f2 gli ospedali, contraendovi il tifo. Dopo cinque giorni di malattia, nei quali fu assistito da sua sorella Maria Teresa, l'arciduca mor\u00ec all'et\u00e0 di ventotto anni. Fu sepolto nella chiesa di San Vincenzo a Modena.\nLa sua vedova si rispos\u00f2 con Carlo Ferdinando d'Austria-Teschen.\nFerdinando Carlo fu il legame nella successione giacobita tra suo fratello Francesco V d'Austria-Este e sua figlia Maria Teresa Enrichetta d'Austria-Este.\nDiscendenza.\nElisabetta e Ferdinando ebbero un'unica figlia:"}
{"id": "2037182", "revid": "111540311", "url": "https://it.wikipedia.org/wiki?curid=2037182", "title": "Villa Mon Plaisir e villa Guercia", "text": "Villa Mon Plaisir, insieme alle strutture della vicina villa Guercia, formano la planimetria dell'ex palazzo del duca di Vietri; si tratta di un complesso di interesse storico-artistico di Napoli; \u00e8 sito nel quartiere di Posillipo.\nNell'ex palazzo del duca, spesso, venivano ospitati i vicer\u00e9 che aspettavano la partenza di colui che si apprestavano a sostituire. Nella mappa del Duca di Noja, il palazzo appare come \"villa Caserta\" ed \u00e8 affiancato da un fortino.\nIn seguito, le strutture son diventate due ville ben distinte (villa Guercia e villa Mon Plaisir), entrambe trasformate, negli anni settanta del XX secolo, in condomini."}
