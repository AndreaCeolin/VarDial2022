{"id": "2047959", "revid": "729019", "url": "https://it.wikipedia.org/wiki?curid=2047959", "title": "Cantieri del Mediterraneo", "text": "I Cantieri del Mediterraneo sono degli stabilimenti di costruzioni navali di Napoli situati nella zona centrale del porto. \nII cantiere navale che dista circa dall'Aeroporto di Napoli-Capodichino si estende su di un'area di che comprende officine, edifici per servizi, uffici, bacini di carenaggio e moli per le attivit\u00e0 di riparazioni e possiede tutte le infrastrutture ed attrezzature necessarie per la costruzione, riparazione e manutenzione di ogni tipo di imbarcazione.\nStoria.\nIl cantiere nasce nel 1911 con la denominazione di Bacini e Scali Napoletani S.A., per la costruzione e riparazione navale nel Porto di Napoli con la gestione di due scali di costruzione e due bacini di carenaggio di propriet\u00e0 demaniale ed in concessione al Comune di Napoli.\nDopo i primi anni di servizio nel periodo 1918-23 nel cantiere in aggiunta alle riparazioni comincia vengono avviate le prime costruzioni di nuove navi.\nNel 1928 l'attivit\u00e0 del cantiere venne rivolta alla trasformazione di navi da carico in navi da passeggeri. Tra il 1929 e il 1931 ad assumere la gestione del cantiere fu l'Ansaldo, tramite la societ\u00e0 Officine &amp; Cantieri Partenopei in cui erano confluite gli stabilimenti della societ\u00e0 \"Bacini &amp; Scali Napoletani\" e i cantieri Pattison.\nNegli anni trenta caratterizzati da una notevole espansione con la forza lavoro che arriva a circa 2000 persone il cantiere riceve diverse commesse dalla Regia Marina e vengono costruite alcune torpediniere Spica e Orsa.\nNel 1939 venne fondata dall'IRI la societ\u00e0 Navalmeccanica con sede a Napoli che incorporava le societ\u00e0 \"Officine &amp; Cantieri Partnenopei\", il Cantiere di Vigliena, \"Officine Meccaniche e Fonderie\" (ex Hawthorn e Guppy), il cantiere navale di Castellammare di Stabia e Bacini e Scali Napoletani.\nNel 1940 con l'entrata in guerra dell'Italia nel corso della seconda guerra mondiale nel cantiere vennero eseguite numerose riparazioni e nel corso del conflitto i cantieri subirono notevoli danni dai bombardamenti alleati. Nel 1943 dopo l'armistizio e le vicende che ne seguirono con l'occupazione tedesca e le quattro giornate di Napoli, le attrezzature, gi\u00e0 pesantemente danneggiate durante il conflitto, erano quasi completamente distrutte e nel dopoguerra venne iniziata l'opera di ricostruzione del cantiere.\nNel 1955 \"Bacini &amp; Scali Napoletani\" entra a far parte di \"Societ\u00e0 Esercizio Bacini Napoletani\" che era stata fondata nel 1954, uscendo cos\u00ec da Navalmeccanica che, a sua volta nel 1966 sarebbe confluita in Italcantieri.\nNel 1964 la Fincantieri, societ\u00e0 finanziaria delle partecipazioni statali, approv\u00f2 un piano di considerevoli investimenti per un rilancio di \"Societ\u00e0 Esercizio Bacini Napoletani\".\nNel 1981 \"Societ\u00e0 Esercizio Bacini Napoletani\" venne fusa con la societ\u00e0 \"Stabilimenti di Taranto\". In seguito alla fusione dei due cantieri la societ\u00e0 nel 1982 assunse la denominazione \"Societ\u00e0 Esercizio Bacini Meridionali\".\nNel 1984 a seguito della totale ristrutturazione dell'industria cantieristica italiana Fincantieri da holding finanziaria assunse direttamente in proprio l'attivit\u00e0 operativa delle societ\u00e0 controllate.\nNel 1993 il cantiere viene rilevato da un gruppo privato e le attivit\u00e0 di riparazioni navali e di gestione dei bacini di carenaggio furono rilevate dalla societ\u00e0 \"Cantieri del Mediterraneo\".\nA partire dal 1998 il cantiere \u00e8 stato ampiamente ristrutturato e dal 2002 un nuovo piano di investimenti \u00e8 stato approvato per migliorarne i servizi.\nServizi.\nIl cantiere offre i seguenti servizi:"}
{"id": "2047962", "revid": "92723", "url": "https://it.wikipedia.org/wiki?curid=2047962", "title": "Mostra internazionale dell'artigianato", "text": "La Mostra internazionale dell'artigianato \u00e8 una fiera che si svolge annualmente a Firenze, nella location della Fortezza da Basso.\nStoria.\nPer un lungo periodo la Mostra si svolse al Parterre, in piazza della Libert\u00e0 in un edificio denominato \"Palazzo delle Esposizioni\" realizzato nel 1939 ed ancora esistente seppure modificato, per poi essere spostata nel grande complesso espositivo della Fortezza da Basso nell'ambito di Firenze Fiera.\nLa mostra, che nel 2009 \u00e8 giunta alla 73\u00aa edizione, si pone come una vetrina d'eccellenza dell'artigianato artistico di qualit\u00e0, essendo cos\u00ec un punto di incontro fra produttori e consumatori: artigiani, piccole e medie aziende, arredatori, architetti, interior designer, titolari di negozi e gallerie specializzate, di tutto il mondo.\nNel 2019 , l\u201983\u00aa Mostra Internazionale dell\u2019Artigianato di Firenze, denominata con l'acronimo MIDA \u00e8 stata un tentativo di rilancio in un momento in cui il settore dell'artigianato artistico stava vivendo un momento di forte interesse mediatico.\nSono state realizzate due mostre tematiche sulle eccellenze dell\u2019artigianato ed un focus sulle produzioni fiorentine e toscane.\n\"Firenze su misura\" \u00e8 la mostra promossa da Fondazione Cassa di Risparmio di Firenze e curata da OMA \u2013 Osservatorio Mestieri d\u2019Arte e Gruppo Editoriale. Ispirandosi ai solidi platonici di Leonardo Da Vinci, sono state realizzate sei stanze delle meraviglie per raccogliere opere iconiche di maestri fiorentini. \n\"Del mestiere di Leonardo: immaginare, progettare e realizzare il futuro\" \u00e8 stata la proposta di Fondazione Architetti Firenze e Fondazione Giovanni Michelucci una serie di incontri tematici con la partecipazione di Perla Gianni, presidente di ADI Toscana ed il gallerista e curatore di progetti d\u2019arte Jean Blanchaert. \n\u00c8 stata inaugurata anche una sezione riservata ai maker e all\u2019Artigianato Digitale con attivit\u00e0 aperte a tutti per conoscere da vicino l\u2019artigianato di ultima generazione e le sue relazioni con le nuove tecnologie.\nQueste novit\u00e0 hanno fatto tornare alla partecipazione anche alcuni grandi nomi dell'Artigianato Artistico come Savio Firmino, una delle principali aziende italiane nel settore dell\u2019arredamento, nata nel 1941 come bottega artigiana nel quartiere di Santo Spirito e cresciuta grazie alla creativit\u00e0 del designer italiano, scultore, intagliatore e produttore di arredi Guido Savio. \nCon l'arrivo della Pandemia COVID-19 le edizioni in presenza del 2020 e del 2021 sono state cancellate.\nL'85\u00aa edizione del 2021 \u00e8 stata organizzata in versione digitale dal 24 aprile al 2 maggio, visibile sulla piattaforma Emporio Mida, la vetrina online lanciata da Firenze Fiera nel giugno 2020 con l'obiettivo di sostenere le eccellenze dell'artigianato italiano.\nL\u2019edizione include l'omaggio a due artigiani fiorentini e storici espositori della mostra: Felice Botta e Andrea Fedeli, terza generazione di una famiglia di restauratori, conosciuto in tutto il mondo per le sue importanti opere di restauro, tutela e valorizzazione di beni storico-artistici.\nCurata da Jean Blancheart l'iniziativa dedicata a Philippe Daverio da sempre sostenitore dell\u2019importanza e dell\u2019unicit\u00e0 dell\u2019artigianato artistico italiano."}
{"id": "2047965", "revid": "729019", "url": "https://it.wikipedia.org/wiki?curid=2047965", "title": "Stefano Saviozzi", "text": "Biografia.\nPisano di nascita, esord\u00ec in campionato con il , dal quale si trasfer\u00ec nel 1995 per essere ingaggiato dal Benetton Treviso, squadra con la quale si segnal\u00f2 a livello internazionale vincendo quattro titoli di campione d'Italia e disputando varie stagioni di Heineken Cup; in Nazionale esord\u00ec nel 1998 sotto la gestione tecnica di Georges Coste, e un anno dopo fece parte della selezione azzurra alla in Galles.\nNel biennio 2001-03 fu al , periodo durante il quale disput\u00f2 anche la sua ultima gara internazionale durante le qualificazioni alla (contro la ). Nell'estate 2003 pass\u00f2 al di Brescia; nel mentre, lo stesso anno si spos\u00f2 con Mariateresa ed ebbe una figlia, Beatrice, nel luglio dello stesso anno.\nNel 2004 firm\u00f2 per , club con cui gioc\u00f2 la sua ultima stagione di massima divisione. Nel 2005 fu ingaggiato dal San Marco (che nel 2009 assunse il nome di Rugby Mogliano), di Mogliano Veneto, in serie A, la seconda divisione.\nNel settembre del 2006 ebbe il secondo figlio, Alessandro.\nDopo sei stagioni al Mogliano, nel frattempo condotto in Eccellenza, a maggio 2011 Saviozzi annunci\u00f2 il suo ritiro dalle competizioni."}
{"id": "2047969", "revid": "129019", "url": "https://it.wikipedia.org/wiki?curid=2047969", "title": "Portlligat", "text": ""}
{"id": "2047972", "revid": "36426", "url": "https://it.wikipedia.org/wiki?curid=2047972", "title": "Chiesa di San Francesco di Paola (Gela)", "text": "La chiesa di San Francesco di Paola sorge a fianco del relativo convento \u2013 orfanotrofio (oggi orfanotrofio regina Margherita), a Gela. \nEssa venne costruita nel 1738 da parte dei frati dell'Ordine dei Minimi di San Francesco da Paola dopo che essi abbandonarono la chiesa di S. Maria delle Grazie. \nL'ingresso della chiesa \u00e8 adornato da un portale in tardo stile barocco sulla cui trabeazione si trova lo stemma della corporazione dei frati minimi su cui \u00e8 incisa la parola Charitas.\nDescrizione.\nA sinistra, oltre il portone d'ingresso, si trovano le scale che portano alla torre campanaria nella quale sono custodite due campane riccamente ornate, e creata rispettivamente da Giacomo Grimaldi nel 1880 e da Melchiorre di Burgio nel 1832.\nL'interno della chiesa \u00e8 ornato da fini decorazioni di stucco, e la volta \u00e8 ornata da un affresco rappresentante la glorificazione di San Francesco di Paola.\nSui dossi di due archivolti della chiesa (uno al centro della chiesa, e uno vicino all'abside) si trovano due cartigli.\nAttualmente sopra i cibori delle cinque cappelle si trovano le seguenti effigie:\nSulle pareti si trovano, inoltre, due dipinti raffiguranti San Giovanni di Dio e Sant\u2019Anna. Nel presbiterio a sinistra vi \u00e8 un trono riccamente intagliato nel quale due uccelli ne sorreggono i braccioli.\nSopra la porta d'ingresso vi \u00e8 una cantoria dove sulle pareti vi sono degli affreschi risalenti alla costruzione della chiesa che sono in totale rovina.\nVerso il 1970 la chiesa \u00e8 stata soggetta al crollo di una parte del pavimento che ha svelato l'esistenza di una grande cripta inesplorata.\nLa chiesa \u00e8 chiusa dal 1987."}
{"id": "2047974", "revid": "165042", "url": "https://it.wikipedia.org/wiki?curid=2047974", "title": "Molo San Carlo", "text": ""}
{"id": "2047980", "revid": "125224024", "url": "https://it.wikipedia.org/wiki?curid=2047980", "title": "Centro Atl\u00e9tico F\u00e9nix", "text": "Il Centro Atl\u00e9tico F\u00e9nix, noto pi\u00f9 semplicemente come F\u00e9nix, \u00e8 una societ\u00e0 calcistica uruguaiana di Montevideo.\nStoria.\nIl club fu fondato il 7 luglio 1916 da parte di un gruppo di giovani, i quali decisero di assegnargli il nome di \"f\u00e9nix\" (fenice) in riferimento all'omonimo uccello mitologico. I colori sociali sono il viola, simbolo dell'eternit\u00e0, e il bianco, simbolo della purezza.\nNel 2003 si \u00e8 qualificato per la prima volta in Copa Libertadores, ma al termine della stagione 2005-2006 \u00e8 retrocesso in seconda divisione.\nAl termine del campionato di Segunda Divisi\u00f3n 2008-09 ha ottenuto la promozione in Primera Divisi\u00f3n, avendo ottenuto il maggior numero dei punti nella classifica aggregata tra il campionato di Apertura e quello di Clausura.\nPartecipazioni competizioni CONMEBOL.\nIl club si \u00e8 qualificato due volte ad una competizione CONMEBOL.\nOrganico.\nRosa 2019-2020.\n\"Aggiornato al 1\u00ba maggio 2020\""}
{"id": "2047984", "revid": "109708321", "url": "https://it.wikipedia.org/wiki?curid=2047984", "title": "Ippodromo delle Cascine", "text": "L'ippodromo delle Cascine (detto anche del Visarno) \u00e8 un ippodromo situato a Firenze, immerso nel parco delle Cascine.\nCaratteristiche.\nEsistono due ippodromi nel parco delle cascine: uno per il trotto (a ovest) e uno per il galoppo (al centro - quello oggetto di questa voce).\nL'ippodromo del galoppo ricopre un'area di m\u00b2 dei quali: m\u00b2 per le piste da corsa e da allenamento, m\u00b2 di scuderie, m\u00b2 per il pubblico, e il resto per attivit\u00e0 varie.\nL'ippodromo \u00e8 composto da una pista da corsa in piano ovale con una lunghezza di metri ed una larghezza in dirittura d'arrivo di 19,50 metri. Oltre alla pista grande un sistema di intersezioni di curve consentono anche un percorso pi\u00f9 breve: la pista media. All'interno di tale complesso, un tracciato ancor pi\u00f9 breve, sempre in erba, costituisce la pista piccola.\nCirca 25 anni fa esisteva anche una pista di steeple-chase a forma di otto per le corse in ostacoli, che si sviluppava per metri. \u00c8 stata smantellata per far spazio ad un campo da polo. La pista da allenamento, all'interno della pista piccola, \u00e8 in sabbia, lunga oltre metri. La struttura dispone di posti per il pubblico di cui a sedere.\nDal 2016 l'ippodromo del Visarno \u00e8 divenuto anche sede operativa dell'Arciconfraternita di Parte Guelfa la quale gode del privilegio di rappresentare il Comune di Firenze per gli eventi di cerimoniale a cavallo come Cavalleria della Repubblica Fiorentina e del privilegio di eseguire servizi d'onore durante udienze e ricevimenti dell'Arcidiocesi fiorentina.\nVisarno Arena.\nA partire dall'estate 2015 l'ippodromo viene utilizzato come arena ospitante eventi e concerti di molti importanti artisti nazionali ed internazionali, fra cui: David Gilmour, Massive Attack, Einst\u00fcrzende Neubauten, Sting, Duran Duran, Max Pezzali, Litfiba, Guns N' Roses. Nel 2017 vi si \u00e8 tenuta la prima edizione del festival \"Firenze Rocks\"."}
{"id": "2047985", "revid": "110157", "url": "https://it.wikipedia.org/wiki?curid=2047985", "title": "OBESSU", "text": "L'organismo europeo delle unioni scolastiche studentesche (Organising Bureau of European School Student Unions - OBESSU) \u00e8 un'associazione europea che racchiude 31 associazioni studentesche attive nelle scuole superiori di 24 paesi d'Europa. Il Segretariato ed il Board (Esecutivo) hanno sede a Bruxelles. \u00c9 membro associato della European Students'Union.\nStoria.\nL'OBESSU fu fondata nell'aprile 1975 a Dublino.\nPer l'anno 2018/2019 il Board \u00e8 composto da Edvardas Vaboulas (LMS - Lituania) e Giuseppe Lipari (Rete degli Studenti Medi - Italia) in carica fino all'Assemblea Generale 2020, e da Adrian Barbaro\u0219 (CNE - Romania), Bicca Olin (FSS - Finlandia) e Lucija Karnelutti (DOS - Slovenia) in carica fino al 2021. I membri del Board sono infatti eletti dalle Assemblee Generali con \"overlapping mandate\" (viene sempre eletta solo parte del board mentre la restante deve ancora finire il proprio mandato), per garantire continuit\u00e0 nella gestione dell'Organizzazione.\nNel 2010 \u00e8 stata approvata la piattaforma politica che, con limitate modifiche apportate dalle Assemblee Generali e dai Consigli dei Membri, guida ancora oggi l'operato dell'associazione. La piattaforma descrive il ruolo dell'associazione e le politiche da questa sostenute su: diritto allo studio, uguaglianza degli studenti, inclusivit\u00e0 dei sistemi d'istruzione, contrasto al bullismo, incentivo agli scambi studenteschi internazionali ed educazione tecnica e professionale di qualit\u00e0.\nObiettivi.\nL'OBESSU ha come obbiettivi principali:\nLa struttura.\nL'OBESSU si compone di:\nLe attivit\u00e0 principali.\nOBESSU organizza approssimativamente 5 conferenze all'anno ognuna con temi relativi all'istruzione."}
{"id": "2047988", "revid": "610351", "url": "https://it.wikipedia.org/wiki?curid=2047988", "title": "Raul Cortez", "text": "Biografia.\nDi famiglia spagnola, lavor\u00f2 in teatro (dove dimostr\u00f2 al meglio il suo talento), in TV e al cinema. In Italia \u00e8 conosciuto per aver interpretato il ruolo di Miguel Fragonard nella telenovela \"Agua Viva\" e quello di Francesco Magliano nella telenovela \"Terra nostra\".\nMor\u00ec di cancro al pancreas nel 2006. Era vedovo della collega Celia Helena e padre di un'altra attrice, L\u00edgia Cortez. Nel 2002 aveva appoggiato Jos\u00e9 Serra alle elezioni presidenziali."}
{"id": "2047991", "revid": "1543377", "url": "https://it.wikipedia.org/wiki?curid=2047991", "title": "The Loco-Motion", "text": "The Loco-Motion \u00e8 una canzone pop del scritta da Gerry Goffin e Carole King. \u00c8 famosa per essere apparsa nella top 5 statunitense tre volte - ogni volta in un diverso decennio, cantata da artisti di diverse etnie: la cantante statunitense Little Eva nel 1962 (USA: #1); la band statunitense Grand Funk Railroad nel 1974 (USA: #1); e la cantante australiana Kylie Minogue nel 1988 (USA: #3).\nSempre nel 1962 la versione francese di Sylvie Vartan \"Le Locomotion\" arriva in prima posizione in Francia.\nVersione di Little Eva.\nLa prima registrazione della canzone fu cantata da Eva Boyd, sotto lo pseudonimo di \"Little Eva\". All'epoca, Eva era la baby-sitter di Carole King, dopo essere stata presentata a Carol e al marito Gerry Goffin dalle \"The Cookies\", un gruppo femminile locale. \"The Loco-Motion\" fu la prima pubblicazione dalla nuova \"Dimension Records company\" ed \u00e8 entrata nella Grammy Hall of Fame Award 2016.\nVersione dei Grand Funk Railroad.\nIl gruppo hard rock americano Grand Funk Railroad registr\u00f2 una versione della canzone nel 1974, prodotta da Todd Rundgren. La canzone \u00e8 contenuta nel loro album Shinin' On. Pubblicata come singolo, arriv\u00f2 alla #1 nella Billboard Hot 100.\nVersione di Kylie Minogue.\nLa \"cover\" di Kylie Minogue \u00e8 stata eseguita per la prima volta ad un evento di beneficenza dalla cantante che era un'attrice della nota serie televisiva \"Neighbours\". Il singolo venne stampato in Australia sotto produzione di \"Mike Duffy\" nel 1987, sotto il titolo di \"Locomotion\", e divenne una grande hit, divenendo il singolo pi\u00f9 venduto negli anni '80 in Australia. Sempre nello stesso anno il disco \u00e8 stato stampato anche in Svezia ed Italia, con copertina e lato b diversi.\nIl singolo le fece guadagnare un contratto con il trio \"Stock-Aitken-Waterman\" che fece uscire il pezzo nel mondo come terzo singolo dopo \"I Should Be So Lucky\" e \"Got to Be Certain\", sotto il titolo di \"The Loco-motion\".\nIl pezzo, di facile ascolto, entr\u00f2 immediatamente al numero #2 della classifica singoli inglese dando alla cantante il record di pi\u00f9 alta entrata per un'artista femminile, gi\u00e0 detenuto da Madonna. In USA and\u00f2 al numero #3 vendendo 500.000 copie la prima settimana e raggiunse la numero #1 in Canada, dove vinse il premio \"Best International Single\"."}
{"id": "2047997", "revid": "1543377", "url": "https://it.wikipedia.org/wiki?curid=2047997", "title": "Carcharhinus longimanus", "text": "Lo squalo longimano (\"Carcharhinus longimanus\" ()) conosciuto anche come pinna bianca oceanico o squalo alalunga , \u00e8 un grande squalo pelagico dei mari tropicali e temperati caldi appartenente alla famiglia Carcharhinidae. \u00c8 una specie robusta, caratterizzata da lunghe ed arrotondate pinne a punta bianca. Spesso viene confuso con lo squalo pinna bianca del reef (\"Triaenodon obesus\").\n\u00c8 un pesce aggressivo, ma che si muove lentamente, e domina le situazioni di sciacallaggio in mare. Rappresenta uno dei maggiori pericoli per i sopravvissuti ai disastri aerei o navali. Questa specie ha attaccato pi\u00f9 volte l'uomo di quanto non abbiano fatto tutte le altre messe assieme. Studi recenti hanno sottolineato come il numero di squali alalunga sia in brusco calo, in quanto le loro pinne sono molto ricercate come ingrediente principale della famosa zuppa di pinne di squalo. In particolare negli ultimi anni, questa specie come molte altre, ha a che fare con una pesca sempre pi\u00f9 diffusa attraverso il suo areale.\nTassonomia.\nLo squalo alalunga \u00e8 stato in prima istanza descritto da Ren\u00e9-Primev\u00e8re Lesson nei suoi appunti presi durante la circumnavigazione del globo di Louis Duperrey, compiuta tra il 1822 ed il 1825 a bordo della corvetta \u201cCoquille\u201d. Lo scrittore ha in particolare descritto due esemplari rinvenuti presso l'Arcipelago delle Tuamotu, nella Polinesia francese ed ha assegnato loro il nome di \"Squalus maou\", riferendosi alla parola polinesiana per \u201csqualo\u201d. Nome e descrizione di Lesson sono comunque state dimenticate.\nIl nome attuale \u00e8 stato scelto dal cubano Felipe Poey nel 1861. Prima di allora il nome \"Pterolamiops longimanus\" \u00e8 stato usato a lungo. L'epiteto \"longimanus\" si riferisce alla lunghezza delle pinne (\"longimanus\" in latino significa infatti \u201cdalla lunga mano\u201d). In lingua inglese lo Squalo longimano ha altri nomi: \"Brown Milbert's sand bar shark\", \"brown shark\", \"nigano shark\", \"whitetip whaler\" e \"whitetip shark\".\nLe regole della Commissione Internazionale per la Nomenclatura Zoologica prevederebbero che la prima descrizione in ordine cronologico abbia la precedenza sulle altre; in questo caso il nome scientifico dello Squalo alalunga dovrebbe essere \"Carcharhinus maou\". Tuttavia, il nome scelto da Lesson \u00e8 rimasto dimenticato tanto a lungo che il termine \"Carcharhinus longimanus\" ha finito per diventare largamente accettato all'interno della comunit\u00e0 scientifica.\nHabitat.\nLo squalo longimano si trova ovunque in mare aperto ed in acque profonde con temperature che superino i . Predilige le acque con temperatura compresa tra i ed i e tende ad evitare le zone di mare dove la temperatura esce da questo range. Era un tempo estremamente comune e largamente diffuso e ancora oggi abita vaste zone del globo; recenti studi, tuttavia, hanno accertato che il loro numero si \u00e8 ridotto drasticamente negli ultimi anni. Un'indagine statunitense compiuta tra il 1992 ed il 2000 ha stimato durante quel lasso di tempo nell'Atlantico Nord-Occidentale ed Occidentale un declino del 70% negli esemplari della specie.\nNe sono stati rinvenuti in ogni parte del mondo all'interno della fascia compresa fra il 45\u00ba parallelo Nord el il 43\u00b0 Sud. Nel 2004 uno squalo longimano morto \u00e8 stato rinvenuto sulla costa occidentale della Svezia, molto pi\u00f9 a Nord di quello che si credeva fosse il limite superiore del suo areale.\nQuesta specie trascorre la maggior parte del tempo nello strato superficiale dell'oceano, ad una profondit\u00e0 massima di circa ; preferisce le aree oceaniche con acqua pi\u00f9 profonda e lontane dalla riva. In base ai dati della pesca, pi\u00f9 ci si allontana dalla costa, pi\u00f9 aumenta il numero di questi squali. Occasionalmente se ne trovano anche in acque meno profonde, a circa di profondit\u00e0, soprattutto vicino a isole circondate dall'oceano come le Hawaii, o in aree dove la piattaforma continentale \u00e8 frastagliata e si trova accesso ad acque pi\u00f9 profonde nelle vicinanze. \u00c8 in genere una specie solitaria, anche se a volte si possono osservare in gruppo in presenza di ricche fonti di cibo. Diversamente da molti animali, non ha un ciclo diurno, ma \u00e8 attivo sia durante il giorno che durante la notte. Lo stile di nuotata \u00e8 lento, con le pinne pettorali molto allargate. Nonostante si tengano lontani dai pesci della loro specie, si trovano spesso accompagnati da pesci pilota, lampughe, remore. Nel 1988, Jeremy Stafford-Deitsch ha riportato l'osservazione di un esemplare accompagnato da un Globicefalo di Gray.\nAnatomia ed aspetto.\nLa caratteristica peculiare di un \"C. longimanus\" risiede nella presenza di lunghe pinne pettorali e dorsali, simili ad ali. Le pinne sono molto pi\u00f9 grandi di quelle degli altri squali, e piuttosto arrotondate. La punta del muso \u00e8 anch'essa arrotondata, gli occhi sono circolari e presentano membrane nictitanti.\nLo squalo longimano ha un tipico, anche se un po' ingrossato, corpo da Carcharhinidae, spesso con un aspetto leggermente incurvato. Sul dorso \u00e8 bronzeo, marrone, bluastro o grigio (il colore varia in base alla regione), e bianco sul ventre (anche se, in alcuni casi pu\u00f2 presentare in questa parte del corpo una tonalit\u00e0 di giallo). La dimensione massima di uno squalo longimano \u00e8 di circa , anche se di solito non supera i . La massa corporea massima \u00e8 invece di 270\u00a0kilogrammi (595\u00a0libbre). La femmina \u00e8 in genere pi\u00f9 larga del maschio, anche se tipicamente di soli . I maschi raggiungono la maturit\u00e0 sessuale quando raggiungono lunghezze di circa e le femmine di circa .\nLa maggior parte delle pinne del suo corpo (la dorsale, la pettorale, la pelvica e la caudale) presenta la tipica punta bianca (che pu\u00f2 essere assente negli individui pi\u00f9 giovani e, pi\u00f9 raramente, negli adulti). Oltre alla punta bianca, le pinne possono essere maculate, e nei pi\u00f9 giovani le macchie possono essere di colore nero. Una macchia a forma di sella pu\u00f2 apparire tra la prima e la seconda pinna dorsale. Questa specie di squalo presenta diversi tipi di denti: nella mandibola (mascella inferiore) i denti presentano punte sottili e dentellate, e sono relativamente piccoli e di forma triangolare (sono simili a zanne). Ci sono anche tra 13 e 15 denti fusi assieme a questi sull'altro lato della \u201csymphysis\u201d (che \u00e8 appunto una fusione fibrocartilaginea tra due ossa, in questo caso due denti). I denti della mascella superiore sono triangolari, ma molto pi\u00f9 larghi ed ampi, con le sommit\u00e0 completamente dentellate. In questo caso all'altro lato della \u201csymphysis\u201d ci sono da 14 a 15 denti. I dentelli dermici sul corpo sono piatti e tipicamente presentano da cinque a sette spigoli.\nDieta.\nLo squalo longimano si ciba principalmente di cefalopodi pelagici e pesci ossei. Ad ogni modo, la sua dieta pu\u00f2 essere molto pi\u00f9 varia e meno selettiva. Lo Squalo longimanus \u00e8 stato osservato mentre si cibava di Polynemidae, Dasyatidae, Tartarughe marine, uccelli, gasteropodi, crostacei, carcasse di mammiferi, e addirittura rifiuti abbandonati da navi in transito. I pesci ossei di cui si ciba includono Alepisauridae, re d'aringhe, Barracuda, carangidi, lampughe, Marlin, Tonni e sgombri. I suoi metodi di caccia comprendono mordere casualmente all'interno di un gruppo di pesci e nuotare attraverso un banco di tonni con la bocca spalancata. Quando si nutre assieme ad altre specie, diventa aggressivo. Peter Benchley, autore de Lo squalo, ha osservato questi squali mentre nuotavano alle spalle di globicefali e ne mangiavano le feci.\nComportamento.\nLo squalo longimano \u00e8 in genere solitario e si muove lentamente al di sopra di vaste zone disabitate, alla ricerca di fonti di cibo. Fino al XVI secolo, gli squali erano noti ai marinai come \u201cpescecani\u201d soprattutto perch\u00e9 proprio lo squalo longimano, il pi\u00f9 comune squalo inseguitore di navi, esibiva un comportamento da cane quando veniva attirato il suo interesse. Se attirato da qualcosa che identificava come cibo, il pesce iniziava a muoversi in modo avido, e cominciava ad avvicinarsi in modo cauto, ma testardo, ritirandosi a distanza di sicurezza se allontanato, ma tenendosi pronto a scattare se se ne fosse presentata l'occasione. Lo squalo longimanus non \u00e8 un animale veloce, ma \u00e8 capace di sorprendenti scatti improvvisi. Si trova comunemente in competizione per il cibo con i Carcharhinus falciformis, compensando la sua nuotata lenta con un atteggiamento molto aggressivo.\nDei gruppi si possono formare quando esemplari che vivono nella stessa zona convergono su un territorio di caccia favorevole. Sembra che questo meccanismo non scatti di per s\u00e9 per la presenza in acqua di sangue, o per una strana \u201csete di sangue\u201d, ma per l'ipersensibilit\u00e0 comune ai membri della specie e per la loro capacit\u00e0 di raggiungere direttamente un obiettivo senza sprechi di energia (in assenza di cibo infatti mantengono un moto calmo e ripetitivo attraverso l'oceano, conservando le energie per il momento del bisogno). \u00c8 tuttavia uno squalo competitivo ed opportunista che preferisce cibarsi il pi\u00f9 possibile se ne ha la possibilit\u00e0, senza attendere un possibile pasto pi\u00f9 semplice in futuro.\nNon sembrano esserci meccanismi di segregazione guidati dal sesso d'appartenenza o dalle dimensioni, n\u00e9 ci\u00f2 avviene nei riguardi di membri di altre specie. Gli squali longimani si accompagnano a banchi di tonni e calamari, ed inseguono gruppi di cetacei, come i delfini, e pesci pilota in modo da sfruttarli come scovatori di prede. Hanno un istinto all'inseguimento delle esche cos\u00ec spiccato, nato da millenni di migrazioni, che inseguono le navi in transito sugli oceani. Durante la caccia alla balena, in acque calde, lo squalo longimano \u00e8 responsabile dei maggiori danneggiamenti alla carcassa galleggiante.\nRiproduzione.\nLa stagione degli accoppiamenti \u00e8 l'inizio dell'estate nel Nord-Ovest dell'Oceano Atlantico e nel Sud-Est dell'Oceano Indiano, mentre nell'Oceano Pacifico sono state pescate femmine con embrioni durante tutto il corso dell'anno, e questo fa pensare che in quella zona la stagione degli accoppiamenti sia pi\u00f9 lunga. Questa specie \u00e8 vivipara: gli embrioni si sviluppano \"in utero\" e sono nutriti da una sacca placentale. La gestazione dura un anno. La cucciolata pu\u00f2 comprendere da uno a 15 esemplari, che nascono ad una lunghezza di circa . Al momento della maturit\u00e0 sessuale, gli esemplari raggiungono invece la lunghezza di nei maschi e di nelle femmine.\nInterazioni con l'uomo.\n\u00c8 una specie con un'elevata importanza commerciale in quanto le sue pinne sono utilizzate nella preparazione della zuppa di squalo, e dal suo grasso viene ricavato dell'olio. Viene consumato fresco, affumicato, essiccato e sotto sale, e la sua livrea \u00e8 utilizzata per la produzione di pelli. \u00c8 soggetto alla pesca attraverso il suo intero areale; anche se \u00e8 spesso utilizzato come esca, perch\u00e9 insegue le traiettorie di altre specie.\nIl famoso ricercatore oceanografico Jacques Cousteau ha descritto lo squalo longimano come \u201cil pi\u00f9 pericoloso tra tutti gli squali\u201d. A dispetto della grande notoriet\u00e0 del Grande squalo bianco e di altre specie che vivono pi\u00f9 vicine a terra, lo squalo longimano \u00e8 considerato responsabile di pi\u00f9 attacchi nei confronti dell'uomo di quanti ne abbiano compiuti tutte le altre specie messe assieme, essendo in genere il primo ad attaccare i superstiti dei disastri aerei e navali. Questi incidenti possono sembrare minoritari nel XXI secolo, ma un episodio basta a chiarire come fossero importanti in passato. Durante un solo incidente, accaduto dopo il siluramento dell'americana USS Indianapolis il 30 luglio 1945, tra i 600 e gli 800 marinai furono uccisi da squali. Si dice che i responsabili della carneficina siano stati gli squali tigre, ma ci\u00f2 non \u00e8 mai stato confermato. Sempre nella Seconda guerra mondiale avvenne qualcosa di simile, quando la \u201cNova Scotia\u201d, un battello che trasportava circa un migliaio di persone nelle acque vicine al Sudafrica, fu silurato e affondato da un sottomarino tedesco. Ci furono soltanto 192 sopravvissuti, e la maggior parte delle morti \u00e8 attribuita allo Squalo longimanus.\nQuesta specie rappresenta un rischio minimo per i bagnanti e per gli sportivi, ma \u00e8 letale per gli uomini che per qualche motivo si trovino in oceano aperto e che possano essere visti come prede.\nAnche se lo squalo longimano \u00e8 molto opportunista e aggressivo, ed \u00e8 noto per aver attaccato l'uomo per cibarsi, gli incontri con subacquei sportivi in certe localit\u00e0 sono consueti ed emozionanti. Essi devono per\u00f2 mantenere alcuni accorgimenti: avvicinarsi solo con estrema cautela, non fiocinare pesci in presenza dello squalo, e se esso si facesse troppo curioso e si avvicinasse troppo, uscire dall'acqua al pi\u00f9 presto possibile. Per gli squali in generale si consiglia di colpirli sul muso, sugli occhi o sulle branchie qualora premessero contro il corpo del sommozzatore, ma questa procedura non sembra avere effetto sullo squalo longimano.\nConservazione.\nNel 1969, Lineaweaver and Backus hanno scritto sulla specie in questione: \"\u00e8 straordinariamente abbondante, forse il pi\u00f9 numeroso tra i grandi animali, cio\u00e8 quelli pesanti pi\u00f9 di 100\u00a0libbre [45\u00a0kg], sulla faccia della Terra\". Ci sono stati soltanto pochi studi pi\u00f9 approfonditi sulla popolazione degli Squali longimani fino al 2003, quando si stim\u00f2 che il loro numero nel Atlantico Nord-occidentale ed Occidentale fosse calato del 70% tra il 1992 ed il 2000.\nUn altro studio concentrato sul Golfo del Messico, che ha usato un mix di dati statunitensi degli anni '50, con altri dei tardi anni '90, ha stimato, in quella zona, una diminuzione di popolazione del 99.3% tra i due periodi. Non sono stati tuttavia in quest'analisi considerati n\u00e9 i cambiamenti nella pesca, n\u00e9 i diversi metodi di raccoglimento dei dati, perci\u00f2 la stima \u00e8 oggi messa in discussione.\nIn seguito a queste scoperte lo status della specie sulla IUCN Red List \u00e8 stato cambiato in \u201cCritico\u201d globalmente (da VU) ed in \u201cCritico\u201d nell'Atlantico Nord-occidentale ed Occidentale.\nDopo l'Accordo ONU sugli Stock di Pesce del 1995 i Paesi costieri e nei quali si pratica la pesca sono stati obbligati ad adottare misure per assicurare la conservazione di una lista di specie, ma pochi progressi sono stati fatti in questa direzione per quanto riguarda lo squalo longimano."}
{"id": "2048006", "revid": "131358", "url": "https://it.wikipedia.org/wiki?curid=2048006", "title": "Daniel Carvalho da Silva", "text": ""}
{"id": "2048010", "revid": "131358", "url": "https://it.wikipedia.org/wiki?curid=2048010", "title": "Chivas de Guadalajara", "text": ""}
{"id": "2048013", "revid": "580197", "url": "https://it.wikipedia.org/wiki?curid=2048013", "title": "Issa Hayatou", "text": "Biografia.\nTra il 1964 e il 1971 ha svolto la carriera di atleta (detenne il record nazionale nei 400 e negli 800 metri piani), calciatore universitario e giocatore di pallacanestro anche della Nazionale di pallacanestro.\nA partire dal 1974 Hayatou cominci\u00f2 la carriera di dirigente calcistico/sportivo e il primo ruolo fu quello di segretario generale della Federcalcio camerunese, fino al 1983. In seguito ne divenne presidente, tra il 1986 e il 1988, dopo aver ricoperto la carica di Ministro dello Sport tra il 1982 e il 1986, e dal 1988 al 2017 \u00e8 stato Presidente della CAF, la Confederazione calcistica africana.\nA livello internazionale \u00e8 membro FIFA dal 1990, vicepresidente dal 1992 e candidato alla Presidenza nel 2002, poi sconfitto, mentre dal 2001 \u00e8 membro del CIO.\nL'8 ottobre 2015 Joseph Blatter, Michel Platini, Jerome Valcke e Worawi Makudi furono sospesi per 90 giorni dal Comitato etico perch\u00e9 posti sotto indagine. La reggenza ad interim della federazione pass\u00f2 cos\u00ec a Hayatou, presidente della Conf\u00e9d\u00e9ration Africaine de Football e in quel periodo anch'egli sotto indagine per aver ammesso di aver intascato tangenti. \nIl suo ruolo fu solo di facciata in quanto, in qualit\u00e0 di facente funzioni, fu nominato il responsabile del Comitato Etico FIFA Domenico Scala."}
{"id": "2048015", "revid": "245355", "url": "https://it.wikipedia.org/wiki?curid=2048015", "title": "Dialetti bolognesi montanari medi", "text": ""}
{"id": "2048018", "revid": "729019", "url": "https://it.wikipedia.org/wiki?curid=2048018", "title": "Laurent Travini", "text": "Biografia.\nLaurent Travini ha svolto l'intera carriera in Francia: nato a Gap (Provenza), crebbe nel PARC, club rugbistico di Aix-en-Provence, per poi iniziare la carriera in prima squadra a Istres, e proseguirla a N\u00eemes.\nIn ragione delle sue ascendenze, Travini ha anche la cittadinanza italiana e per questa ragione fu idoneo alla selezione da parte della selezione azzurra; tra il 1999 e il 2000 disput\u00f2 4 incontri e fu selezionato per la in Galles pur senza mai essere schierato nella competizione; la sua ultima presenza per l' risale all'incontro con l' nel corso del Sei Nazioni 2000.\nDopo otto stagioni al Dax, nel 2003 si trasfer\u00ec al Mont-de-Marsan, con il quale nel 2008 vinse il campionato di seconda divisione Pro D2; alla fine della stagione successiva giunse il ritiro definitivo.\nDa dirigente sportivo, ha presieduto il Provale, l'associazione francese dei rugbisti professionisti; ne \u00e8 stato anche segretario generale e, attualmente, \u00e8 membro della commissione medica della stessa associazione."}
{"id": "2048020", "revid": "307923", "url": "https://it.wikipedia.org/wiki?curid=2048020", "title": "Finalmente a casa", "text": ""}
{"id": "2048024", "revid": "767487", "url": "https://it.wikipedia.org/wiki?curid=2048024", "title": "MTV Unplugged (Bob Dylan)", "text": "MTV Unplugged \u00e8 un album live di Bob Dylan pubblicato nel 1995 dalla Columbia Records e nel 2007 dalla Sony.\nL'album \u00e8 tratto dalla partecipazione di Bob Dylan alla trasmissione MTV Unplugged ed \u00e8 stato registrato ai Sony Music Studios di New York tra il 17 e il 18 novembre 1994. L'album raggiunse la posizione n. 23 negli Stati Uniti e la n. 10 nel Regno Unito.\nLa scaletta del concerto, secondo le intenzioni di Dylan, doveva comprendere soprattutto canzoni folk tradizionali, ma, come richiesto da MTV, suon\u00f2 soprattutto classici tratti dai suoi primi album.\nTracce.\nTutte le canzoni sono di Bob Dylan.\nLa versione per il mercato europeo include anche una versione di \"Love Minus Zero/No Limit\". Le canzoni che non sono state ufficialmente pubblicate sono in realt\u00e0 diventate dei bootleg."}
{"id": "2048025", "revid": "2163589", "url": "https://it.wikipedia.org/wiki?curid=2048025", "title": "Jacques Futrelle", "text": "Biografia e carriera letteraria.\nFutrelle, nato a Pike County in Georgia, lavor\u00f2 per l\"'Atlanta Journal\", su cui diede inizio alla sezione sugli sport, successivamente presso il \"Boston Post\" e poi per il \"Boston American\", sul quale, nel 1905, apparve per la prima volta il personaggio da lui inventato, \"Thinking Machine\", in una versione seriale di \"The Problem of Cell 13\". Nel 1895 spos\u00f2 la scrittrice Lily May Peel, da cui ebbe due figli, Virginia e Jacques \"John\" Jr. .\nLasci\u00f2 il \"Boston American\" nel 1906 per focalizzare la sua attenzione sul componimento di romanzi. Visse in una casa a Scituate nel Massachusetts, che lui chiamava \"\"Stepping Stones\" e qui trascorse la maggior parte della sua vita.\nMorte sul \"Titanic\".\nJacques Futrelle partecip\u00f2 come passeggero di prima classe, insieme alla moglie, al viaggio inaugurale del RMS \"Titanic\". Durante il tragico naufragio che coinvolse il transatlantico, si assicur\u00f2 che la moglie salisse su una scialuppa di salvataggio mentre lui rest\u00f2 a fumare una sigaretta insieme all'imprenditore John Jacob Astor IV. Mor\u00ec nell'Oceano Atlantico ed il suo corpo non fu mai ritrovato.\nIl suo ultimo libro, \"My Lady's Garter\", fu pubblicato postumo nel 1912 e sua moglie vi inser\u00ec una dedica \"Agli eroi del Titanic, dedico questo libro di mio marito\"\" sotto ad una foto di Futrelle.L'autore viene utilizzato come protagonista di \"The Titanic Murders\", un romanzo su due omicidi a bordo del Titanic scritto da Max Allan Collins e, come \"clandestino\", nel romanzo di Donatello Bellomo, \"Titanic, l'altra storia.\""}
{"id": "2048032", "revid": "287204", "url": "https://it.wikipedia.org/wiki?curid=2048032", "title": "Federazione cestistica delle Maldive", "text": "La Maldives Basketball Association, maggiormente nota come MBA, fu fondata il 12 agosto 1991 e controlla e organizza la pallacanestro nelle Maldive.\nNelle Maldive la pallacanestro \u00e8 il secondo sport pi\u00f9 seguito dopo il calcio. L'obiettivo \u00e8 promuovuere lo spirito di sportivit\u00e0 della pallacanestro alla nazione. Affiliata alla FIBA dal 1997, soffre comunque la mancanza di livello delle partite, dovuto anche ai pochi tornei internazionali realizzati nella zona."}
{"id": "2048033", "revid": "1305772", "url": "https://it.wikipedia.org/wiki?curid=2048033", "title": "Peace", "text": "Peace (pace in lingua inglese) pu\u00f2 riferirsi a:"}
{"id": "2048034", "revid": "1305887", "url": "https://it.wikipedia.org/wiki?curid=2048034", "title": "Luogotenenti Marvel", "text": "I Luogotenenti Marvel sono un gruppo di tre personaggi immaginari dei fumetti pubblicati negli Stati Uniti d'America prima dalla Fawcett Comics e poi dalla DC Comics. Esordirono nella testata \"Whiz Comics\" n. 21 nel 1941. La caratterizzazione fisica dei tre personaggi \u00e8 basata su tre membri dello staff della Fawcett: Paul Peck (Tall Billy), Ed Hamilton (Hill Billy) e Frank Taggart (Fat Billy).\nStoria editoriale.\nIl gruppo di personaggi comparivano periodicamente nelle storie di Capitan Marvel e della Famiglia Marvel nei primi anni cinquanta e, anche quando i personaggi furono revisionati dalla DC Comics negli anni settanta, nella serie \"Shazam!\". Durante il crossover \"Crisi sulle Terre infinite\" nel 1985 persero i loro poteri.\nI personaggi furono poi reintrodotti in \"Trials of Shazam!\" n. 2, solo al fine di perdere i loro poteri.\nBiografia immaginaria del gruppo.\nTre diversi Billy Batson, il primo a Brooklyn, New York, uno dalla parte Ovest degli Stati Uniti e l'altro dalla parte Sud, partono per recarsi dal vero Billy Batson. Il malvagio Dottor Sivana trama un piano per uccidere il \"vero\" Billy Batson e manda i suoi scagnozzi a scoprire dove vive. Gli uomini di Sivana trovarono invece per errore gli altri tre Billy e li catturarono. Sivana li us\u00f2 come esche per attirare l\u00ec il vero Billy. Sivana e i suoi scagnozzi imbavagliarono Billy e legarono lui e gli altri tre a una sega circolare. Billy riusc\u00ec a urlare \"Shazam!\", ma il rumore della sega circolare era cos\u00ec forte che la sua voce non si sent\u00ec. Con pochi secondi a disposizione, Billy si procur\u00f2 l'aiuto dei membri del suo Club e gridarono \"Shazam!\" insieme.\nQuando la nube dopo la trasformazione si dirad\u00f2, Capitan Marvel si accorse che anche gli altri tre Billy si erano trasformati come lui, in Tall Marvel, Hill Marvel e Fat Marvel. Hill Marvel disse che tutti si erano trasformati in Capitan Marvel, ma Fat Billy disse che c'\u00e8 un solo Capitan Marvel. Tall Marvel sugger\u00ec che essi erano i Luogotenenti Marvel, che da allora fu il nome del trio. Il Capitano e i suoi tre Luogotenenti si liberarono facilmente di Sivana e dei suoi scagnozzi. Dopo aver nuovamente gridato \"Shazam!\" ed essersi ritrasformati nelle loro identit\u00e0 civili, i tre BIlly tornarono a casa e periodicamente collaborarono durante la gestione della Fawcett Comics per aiutare il loro eroe. I Luogotenenti Marvel esistono nell'era corrente della DC, ma senza poteri.\nPoteri e abilit\u00e0.\nGridando \"Shazam!\", i tre Billy Batson si trasformano nei Luogotenenti Marvel. In questa forma tutti e tre acquisiscono i poteri di Capitan Marvel: \nDato che devono condividere i poteri tra di loro, ogni Luogotenente \u00e8 potente solo un terzo di Capitan Marvel."}
{"id": "2048044", "revid": "132873", "url": "https://it.wikipedia.org/wiki?curid=2048044", "title": "La bottega dell'antiquario", "text": "La bottega dell'antiquario (titolo originale \"The Old Curiosity Shop\") \u00e8 il quarto romanzo scritto e pubblicato da Charles Dickens, uscito per la prima volta a puntate su rivista tra il 1840-41 e subito dopo in volume.\nLa storia tratta della giovane Nell, che vive sola col nonno materno - il cui nome non viene mai rivelato - in una vecchia casa di Londra chiamata \"The Old Curiosity Shop\" perch\u00e9 al piano terra ha un negozio pieno d'oggetti d'antiquariato. A seguito di tutta una serie di debiti contratti al gioco, il vecchio \u00e8 costretto nottetempo a fuggire accompagnato dalla piccola orfana Nell.\nTrama.\nNell, da quando si \u00e8 ritrovata senza genitori, vive col nonno materno, unico parente rimastole al mondo oltre al fratello maggiore (che per\u00f2 vive lontano), conducendo un'esistenza solitaria ed appartata, quasi interamente dedicata al prendersi amorevolmente cura del caro vecchio. Il suo unico amico \u00e8 Kit, giovane commesso di bottega a cui lei cerca d'insegnar a scrivere.\nMa il nonno conserva un segreto nascosto gelosamente dentro di s\u00e9: ossessionato e tormentato dalla paura che la nipotina possa cader in miseria alla sua morte, esattamente com'\u00e8 gi\u00e0 accaduto ai genitori, esce di casa ogni notte per andar a giocar a carte dove, grazie alle scommesse, vengono puntate grandi quantit\u00e0 di denaro. Il vecchio comincia a chiedere prestiti ad uno strozzino, un perfido nano di nome Daniel Quilp. Tanto esternamente deforme quanto intimamente sadico, il nano vive terrorizzando tutti quelli che ha vicino, a cominciare dalla giovane moglie, tramite una pratica continua di corrosivo sarcasmo. Ben presto tutto ci\u00f2 ch'\u00e8 di propriet\u00e0 del nonno di Nell cade nelle mani avide dell'usuraio.\nRidotti in miseria dallo spaventoso e malvagio nano Quilp, dal suo scagnozzo, il debole e servile avvocato Sansone Brass e dall'energica sorella di quest'ultimo, Sarah, il vecchio antiquario e la sua giovane angelica nipotina si trovano costretti cos\u00ec di punto in bianco a lasciare la loro bottega d'antiquariato e fuggire, peregrinando per tutta Londra e dintorni. I due cominciano a vivere di accattonaggio per la strada e a dormire sotto le stelle. Il loro disperato cammino, in un primo momento guidato solamente dal caso lungo una strada accidentata e piena d'imprevisti, li fa giungere infine nel Midlands.\nNel frattempo, convinto che oramai il vecchio sia riuscito a raggranellare una discreta fortuna per la giovane Nell, il fratello prodigo di questa, Frederick, riesce a persuadere senza troppe difficolt\u00e0 l'ingenuo Dick suo amico a partir alla loro ricerca. Intenzione del fratello maggiore \u00e8 quella d'impossessarsi della presunta eredit\u00e0 a scapito della sorellina. A tal fine Frederick entra in contatto con Quilp; questi, anche se perfettamente cosciente del fatto che non vi sia proprio nulla da guadagnare, sadicamente l'esorta a proseguire le ricerche incoraggiandone le speranze, per il solo gusto di godersi poi al meglio la sua delusione. Dick viene assunto come impiegato allo studio legale di Brass e qui fa amicizia con la serva di Sarah, una ragazzetta soprannominata \"La Marchesa\".\nNel corso del racconto i due incontrano vari e peculiari personaggi, come dei burattinai, un bravo e dolce Maestro, l'ambiziosa proprietaria di un museo di cere, presso la quale i due lavorano e alloggiano temporaneamente, un ammaestratore di cani e un operaio che parla col fuoco della sua fucina, e dopo varie peripezie e difficolt\u00e0 (ad esempio, con gran dolore e ansia di Nell, s'impadronisce del vecchio una vera e propria smania per il gioco d'azzardo) giungono in una tranquilla e verde cittadina nella contea di Shropshire; qui un anziano signore (indicato come \"Professore\") si prende cura di loro in vari modi, fra i quali mettendogli a disposizione una bella abitazione.\nKit nel frattempo, rimasto senza impiego, riesce a trovar un nuovo lavoro dai signori Garland, incontrati casualmente per strada; qui entra in contatto con un \"signore scapolo\" che sta cercando notizie su dove possano essersi recati Nell e il nonno. Questi infine, assieme alla buona madre di Kit, signora Nubbles, partono alla loro ricerca; lungo la strada incappano in Quilp che trama per far accusare Kit di furto e quindi condannarlo alla deportazione. Dick tuttavia, preso da scupolo di coscienza, assistito dall'amica Marchesa fa s\u00ec di dimostrare l'innocenza del ragazzo. Il moralmente infimo Quilp finir\u00e0 la sua vita annegato nelle acque del Tamigi nel vano tentativo di sfuggir alla cattura.\nTutto sembra andare per il meglio, ma il lungo e periglioso viaggio, le intemperie e le dure fatiche sopportate hanno minato la salute di Nell, che cade cos\u00ec malata: la ragazza, malinconica, inizia a recarsi assiduamente in silenziosa visita al curato cimitero del villaggio, che sembra essere l'unico luogo ove si trovi a proprio agio, e dove di l\u00ec a poco morir\u00e0, facendo quasi impazzire il nonno dal dolore.\nUna felice coincidenza permette al signor Garland di conoscere il luogo ove si son nascosti Nell e il nonno ed egli, con Kit e lo Scapolo, che si scopre essere il fratello minore del nonno di Nell, partono per raggiungerli e ricondurli a casa. Purtroppo giunti sul luogo vengono a sapere che Nell \u00e8 gi\u00e0 morta: il vecchio, perduta completamente la ragione, passa il tempo seduto sopra la sua tomba a gemere e lamentarsi, chiedendo il ritorno dell'amatissima nipotina. Pochi mesi dopo muore anche lui.\nPersonaggi.\nI personaggi anonimi.\nNe \"La bottega dell'antiquario\" sono presenti numerosi personaggi anonimi: \u00e8 il caso del nonno di Nell e del narratore dei primi tre capitoli del libro, che avevano un nome nell'edizione originale ma che fu poi tolto perch\u00e9 utile solo per la pubblicazione; sono inoltre anonimi la Marchesa, il Professore (nell'edizione inglese \"Bachelor\") e il Maestro (\"Schoolmaster\"), il cui vero nome, Mr. Marton, viene utilizzato solo un paio di volte in tutto il romanzo.\nVi \u00e8 poi tutta una galleria infinita di individui senza nome: servi e garzoni, viaggiatori, cocchieri, giocolieri e maghi, burattinai, militari, funzionari, insegnanti e studenti, locandieri, vicini di casa pettegoli, personaggi intriganti e litigiosi, predicatori, disoccupati, ciarlatani delle pi\u00f9 varie specie.\nPubblicazione e cronologia.\nIl romanzo venne pubblicato nel 1840 sul settimanale \"Master Humphrey's Clock\" (in italiano \"L'orologio di mastro Humphrey\"), fondato da Dickens nello stesso anno. Il settimanale non ebbe molto successo e venne perci\u00f2 edito soltanto fino al 1842, ma il libro riscosse e riscuote tuttora il favore del pubblico. Uno dei principali illustratori di questo romanzo (e delle opere di Dickens in generale) fu Hablot Knight Browne, in arte Phiz.\nGli eventi sembrano svolgersi nel 1825 e oltre; alcune indicazioni sono lasciate qua e l\u00e0 come punti di riferimento, ad es. nel Cap. 29 dove si allude alla morte da poco avvenuta di Lord Byron.\nImportanti localit\u00e0 attraversate.\nInoltre, delle varie cittadine che costituiscono le tappe della loro peregrinazione l'autore non specifica il nome, pur descrivendole in modo che molte di esse siano abbastanza chiaramente rintracciabili.\nOpera lirica.\nDal romanzo dickensiano fu tratta un'opera in 3 atti di Lamberto Landi e C. M. Mensing, nel 1900.\nCollegamenti esterni.\nTesto originale su Google Libri."}
{"id": "2048045", "revid": "1442080", "url": "https://it.wikipedia.org/wiki?curid=2048045", "title": "NBA Playoffs 1986", "text": "Gli NBA Playoffs 1986 si conclusero con la vittoria dei Boston Celtics (campioni della Eastern Conference) che sconfissero i campioni della Western conference, gli Houston Rockets.\nI Los Angeles Lakers vinsero per tutti gli anni 80 il titolo della Western Conference, eccetto nel 1981 e nel 1986, sempre ad opera degli Houston Rockets.\nEastern Conference.\nPrimo turno.\n(1) Boston Celtics - (8) Chicago Bulls.\nRISULTATO FINALE: 3-0\nPRECEDENTI NEI PLAYOFF\n(2) Milwaukee Bucks - (7) New Jersey Nets.\nRISULTATO FINALE: 3-0\nPRECEDENTI IN REGULAR SEASON\nPRECEDENTI NEI PLAYOFF\n(3) Philadelphia 76ers - (6) Washington Bullets.\nRISULTATO FINALE: 3-2\nPRECEDENTI NEI PLAYOFF\n(4) Atlanta Hawks - (5) Detroit Pistons.\nRISULTATO FINALE: 3-1\nPRECEDENTI NEI PLAYOFF\nSemifinali.\n(1) Boston Celtics - (4) Atlanta Hawks.\nRISULTATO FINALE: 4-1\nPRECEDENTI NEI PLAYOFF\n(2) Milwaukee Bucks - (3) Philadelphia 76ers.\nRISULTATO FINALE: 4-3\nPRECEDENTI NEI PLAYOFF\nFinale.\n(1) Boston Celtics - (2) Milwaukee Bucks.\nRISULTATO FINALE: 4-0\nPRECEDENTI NEI PLAYOFF\nWestern Conference.\nPrimo turno.\n(1) Los Angeles Lakers - (8) San Antonio Spurs.\nRISULTATO FINALE: 3-0\nPRECEDENTI NEI PLAYOFF\n(2) Houston Rockets - (7) Sacramento Kings.\nRISULTATO FINALE: 3-0\nPRECEDENTI NEI PLAYOFF\n(3) Denver Nuggets - (6) Portland Trail Blazers.\nRISULTATO FINALE: 3-1\nPRECEDENTI NEI PLAYOFF\n(4) Dallas Mavericks - (5) Utah Jazz.\nRISULTATO FINALE: 3-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Los Angeles Lakers - (4) Dallas Mavericks.\nRISULTATO FINALE: 4-2\nPRECEDENTI NEI PLAYOFF\n(2) Houston Rockets - (3) Denver Nuggets.\nRISULTATO FINALE: 4-2\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Los Angeles Lakers - (2) Houston Rockets.\nRISULTATO FINALE: 1-4\nPRECEDENTI NEI PLAYOFF\nNBA Finals 1986.\nBoston Celtics - Houston Rockets.\nRISULTATO FINALE\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 17 settembre 2021\"."}
{"id": "2048056", "revid": "599013", "url": "https://it.wikipedia.org/wiki?curid=2048056", "title": "Chiesa di San Martino nei Campi", "text": "La chiesa di San Martino nei Campi (in inglese: \"St Martin-in-the-Fields\") \u00e8 un luogo di culto anglicano del XVIII secolo in stile rococ\u00f2 situata in Trafalgar Square, nella City of Westminster, a Londra.\nOggi \u00e8 particolarmente nota per la sua intensa attivit\u00e0 artistica e musicale: celebre nel mondo \u00e8 infatti la sua Academy of St Martin in the Fields fondata da Neville Marriner.\nStoria.\nLa chiesa di \"St Martin in the Fields\" sorge nei pressi della National Gallery su un sito anticamente isolato, compreso fra Whitehall e la City, sopra i resti di due chiese preesistenti: la prima risalente al 1222, la seconda riedificata nel 1542 per volere di Enrico VIII.\nLa parrocchia assunse anche una funzione amministrativa come parrocchia civile delle \"Libert\u00e0 di Westminster\", finch\u00e9 conflu\u00ec nel borgo metropolitano di Westminster nel 1900. \nDal 1722 al 1726 si avviarono ulteriori lavori di ristrutturazione, che gli fecero assumere l'aspetto visibile ancora oggi. Il progetto di James Gibbs, all'epoca venne molto criticato per via delle sue scelte architettoniche, come la dotazione di un campanile \"a pagoda\" (alto 56 metri), in netto contrasto con il peristilio ed il frontone sottostanti di gusto classicheggiante. In compenso St Martin-in-the-fields ispir\u00f2 in seguito molti architetti, soprattutto americani, nella progettazione di edifici religiosi che ricalcavano un modello simile.\nL'interno della chiesa \u00e8 in tre navate con volta a botte. Sopra le navate laterali si trovano delle ampie tribune che cingono lo spazio di quella centrale secondo una formula che Christopher Wren utilizz\u00f2 per la chiesa di St James's Piccadilly, mentre le decorazioni sono di gusto italiano, realizzate da Giuseppe Artari di Arogno e Giovanni Bagutti di Rovio.\nLa chiesa ha il patronato dell'Ammiragliato britannico, pertanto durante le occasioni ufficiali vi si pu\u00f2 trovare esposta la bandiera della flotta inglese, la White Ensign.\nSul frontone \u00e8 riprodotto lo stemma reale in quanto la chiesa si trova nel perimetro parrocchiale di Buckingham Palace. Infatti, la regina Maria fu una sua assidua frequentatrice, mentre Giorgio I era un \"churchwarden\", ovvero un laico aderente al consiglio parrocchiale.\nAttivit\u00e0.\nLa chiesa ospita una serie di concerti di musica classica dove hanno modo di esibirsi fra i pi\u00f9 importanti musicisti contemporanei: molto suggestive sono le esecuzioni serali a lume di candela. Durante i concerti di mezzogiorno, con ingresso gratuito o con un obolo simbolico, viene dato un grande spazio anche agli artisti emergenti.\nSpesso alcuni concerti sono tenuti sull'organo della chiesa. Lo strumento, costruito nel 1990, \u00e8 collocato sulla cantoria in controfacciata. A trasmissione meccanica, ha un totale di 48 registri suddivisi fra la pedaliera e le tre tastiere.\nNella cripta, posta al di sotto della chiesa, si trova una caffetteria self-service ed il \"London Brass Rubbing Centre\"."}
{"id": "2048060", "revid": "869733", "url": "https://it.wikipedia.org/wiki?curid=2048060", "title": "Finalmente a casa (film 2008)", "text": "Finalmente a casa \u00e8 un film TV, diretto da Gianfrancesco Lazotti, andato in onda marted\u00ec 28 ottobre 2008 alle ore 21.10 su Canale 5. \u00c8 tratto dalla quasi omonima sitcom \"Finalmente soli\".\nTrama.\nGigi e Alice sono una coppia di sposi modello, ma non riescono mai a trovare un momento di intimit\u00e0 assillati come sono dai figli adolescenti, dalla madre di Alice e dal portiere pettegolo. Alice, che fa la taxista, un giorno si ritrova in macchina Agata, una donna carismatica, che la convince a lasciare il lavoro per fare la casalinga a tempo pieno. Alice scoprir\u00e0 per\u00f2 che la sua vita non ci guadagna, infatti tenere a bada la vivace mamma, spronare i figli pigri nello studio e consigliare i vicini innamorati ma litigiosi, \u00e8 alquanto stressante. Gigi, dal canto suo, non sospetta nulla e, nel frattempo, viene coinvolto in una storia fatta di equivoci a causa di Carlo, amico della coppia, che nel frattempo si \u00e8 lasciato con Cinzia: in uno di questi far\u00e0 fatica a resistere alle avance della sfacciata Loredana, avvenente istruttrice di aerobica. Alla fine tutto verr\u00e0 risolto e i nostri amici potranno tornare come sempre alla loro vita di coppia."}
{"id": "2048061", "revid": "921573", "url": "https://it.wikipedia.org/wiki?curid=2048061", "title": "Wesley Strick", "text": "Ha frequentato il Vassar College dove si \u00e8 diplomato, mentre si \u00e8 laureato alla UC Berkeley, luogo in cui ha conosciuto il poeta Thom Gunn.\nPrincipale sceneggiatore di film come \"Aracnofobia, \" \"Cape Fear - Il promontorio della paura\" \"Analisi finale \" e \"Doom\", nel 1995 esordisce alla regia con il thriller Legame mortale.\nVincitore di un Saturn Awards per la sceneggiatura di \"Wolf - La belva \u00e8 fuori\" e nominato ad un Razzie Awards per il soggetto di \"Analisi finale \", nel 2006 scrive il suo primo libro, \"Out There in the Dark\", pubblicato dalla St. Martin's Press.\nNel suo passato vi \u00e8 una breve carriera da leader dei \"The Commotion\", una rock band di New York attiva durante gli anni ottanta e un'esperienza come critico musicale per le riviste \"Circus\", Creem e Rolling Stone, e come delegato per l'organizzazione no-profit \"Sundance Institute\"."}
{"id": "2048063", "revid": "287204", "url": "https://it.wikipedia.org/wiki?curid=2048063", "title": "Revenge (album)", "text": ""}
{"id": "2048066", "revid": "125939009", "url": "https://it.wikipedia.org/wiki?curid=2048066", "title": "I giorni dell'amore", "text": "I giorni dell'amore (\"Goha\") \u00e8 un film del 1958 diretto da Jacques Baratier, adattamento cinematografico del romanzo Le Livre de Goha le simple. Si tratta del debutto cinematografico dell'attrice italiana Claudia Cardinale.\n\u00c8 stato presentato in concorso all'11\u00ba Festival di Cannes, ottenne una nomina per la Palma d'Oro e vinse con successo il Premio della Giuria. \u00c8 stato riproposto e proiettato nell'ambito della sezione Cannes Classics al Festival di Cannes nel 2013.\nTrama.\nGoha \u00e8 giovane ragazzo arabo, molto povero e senza nessuna esperienza di vita, che ha come unico e fedele compagno un asinello. Nello stesso quartiere di Goha vive anche Taj El Ouloum, uno studioso rispettato e ammirato da tutti quanti nella zona, Goha saggiamente riesce a conquistarsi la stima dell'uomo. Frequentando la casa di quest'ultimo, il ragazzo si innamora della bellissima giovane promessa sposa dell'insegnante, di nome Fulia. La donna viene in seguito ripudiata, e anche il giovane viene respinto di casa, ma in seguito perdonato."}
{"id": "2048073", "revid": "1543377", "url": "https://it.wikipedia.org/wiki?curid=2048073", "title": "Federazioni appartenenti alla FIFA", "text": "Lista delle Federazioni calcistiche mondiali che sono riconosciute dalla FIFA e che partecipano ai suoi tornei di club e di nazionali.\nMembri onorari.\nMakana Football Association - 2007"}
{"id": "2048081", "revid": "106654697", "url": "https://it.wikipedia.org/wiki?curid=2048081", "title": "Wiltrud Drexel", "text": "Biografia.\nSciatrice polivalente , Wiltrud Drexel ottenne il suo primo risultato di rilievo in Coppa del Mondo il 17 gennaio 1968 sulle nevi di Bad Gastein, piazzandosi 10\u00aa in discesa libera. Il 10 gennaio 1969 conquist\u00f2 a Grindelwald il suo primo successo nel circuito, nonch\u00e9 primo podio, e alla fine della stagione si aggiudic\u00f2 la Coppa del Mondo di discesa libera, con 5 punti di vantaggio sulla francese Isabelle Mir, e il 3\u00ba posto nella classifica generale, con quattro podi e due vittorie.\nNel 1970-1971 fu 2\u00aa nella Coppa del Mondo di discesa libera, battuta dalla connazionale Annemarie Moser-Pr\u00f6ll per 10 punti. Convocata per gli XI Giochi olimpici invernali di vinse la medaglia di bronzo, valida anche ai fini dei Mondiali 1972, nello slalom gigante, mentre non complet\u00f2 la gara di slalom speciale. Fu nuovamente 2\u00aa dietro alla Moser-Pr\u00f6ll nella classifica della Coppa del Mondo di discesa libera sia nel 1971-1972 sia nel 1972-1973, superata rispettivamente di 49 e di 39 punti.\nAi Mondiali di Sankt Moritz 1974 ottenne la medaglia di bronzo nella discesa libera e nella stessa stagione in Coppa del Mondo fu 3\u00aa nella classifica della medesima specialit\u00e0, mentre in quella successiva colse l'ultima vittoria (nella discesa libera di Val-d'Is\u00e8re del 4 dicembre) e l'ultimo podio (3\u00aa nella combinata di Schruns del 16 gennaio, alle spalle della Moser-Pr\u00f6ll e della liechtensteinese Hanni Wenzel) nel circuito. Il suo ultimo piazzamento internazionale di rilievo fu il 5\u00ba posto ottenuto nella combinata di Coppa del Mondo disputata il 22 gennaio 1976 a Bad Gastein.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "2048085", "revid": "767487", "url": "https://it.wikipedia.org/wiki?curid=2048085", "title": "Leonard salver\u00e0 il mondo", "text": "\"Leonard salver\u00e0 il mondo (Leonard Part 6)\" \u00e8 un film del 1987 diretto da Paul Weiland, con Bill Cosby - che ne \u00e8 stato anche il produttore e lo sceneggiatore -, Joe Don Baker e Gloria Foster. \u00c8 una commedia in stile fantaspionaggio. Fu un tremendo insuccesso commerciale e venne massacrato dalla critica. Inizialmente nel cast doveva esserci anche Sherman Hemsley come compagno di avventura di Cosby, ma l'idea fu accantonata.\nTrama.\nLeonard Parker \u00e8 un ex agente della CIA. La sequenza iniziale chiarisce che il film \u00e8 il sesto episodio di una serie di cui i primi cinque sono stati tenuti segreti nell'interesse mondiale.\nParker viene reclutato nuovamente dai suoi ex colleghi della CIA per salvare il mondo dalla malvagia Medusa Johnson, una vegetariana che pratica il lavaggio del cervello agli animali per indurli a uccidere gli esseri umani. Leonard si infiltra nel covo dei cattivi, li mette in fuga usando della carne magica ricevuta da alcuni zingari, libera gli animali prigionieri e allaga la base con l'Alka-Seltzer; sfugge, infine, dall'edificio cavalcando uno struzzo gi\u00f9 dal tetto.\nProduzione.\nIl film fu girato nella San Francisco Bay Area e classificato PG dalla Motion Picture Association of America.\nIncassi.\nIl film risult\u00f2 un completo flop al botteghino: costato circa 24 milioni di dollari, ne incasso poco pi\u00f9 di 4,5.\nCritica.\nIl film fu accolto da una critica unanimemente negativa, dopo la sua uscita lo stesso Cosby lo disconobbe e invit\u00f2 il pubblico a non sprecare denaro per andarlo a vedere. Cosby attribu\u00ec la maggior parte dei problemi al regista debuttante Weiland, che giudic\u00f2 troppo giovane e inesperto (aveva 34 anni ed in precedenza aveva girato, quattro anni prima, solo un cortometraggio), anche se va ricordato che lo stesso Cosby ne era stato produttore e sceneggiatore.\nRiconoscimenti.\nIl film ha ricevuto 3 Golden Raspberry Awards nell'edizione 1987: peggior attore (Cosby), peggior film e peggior sceneggiatura (Jonathan Reynolds and Cosby); 2 candidature per la peggior attrice non protagonista (Foster) e il peggior regia (Weiland).\nPoche settimane dopo la cerimonia di assegnazione dei Razzies, Cosby ricevette i suoi tre premi durante il programma della Fox \"The Late Show\" (un talk show che and\u00f2 in onda dal 1986 sulla neonata Fox condotto da Joan Rivers e in seguito da Arsenio Hall, da non confondersi con il Late Show di David Letterman), ma richiese che i trofei vinti fossero fatti di marmo di Carrara e oro a 24 carati.\nNell'edizione del 2005 la pellicola ha ricevuto una candidatura come peggiore commedia degli ultimi 25 anni."}
{"id": "2048103", "revid": "146092", "url": "https://it.wikipedia.org/wiki?curid=2048103", "title": "Chiesa di Sant'Anna a porta capuana", "text": ""}
{"id": "2048104", "revid": "228587", "url": "https://it.wikipedia.org/wiki?curid=2048104", "title": "Fallen", "text": ""}
{"id": "2048105", "revid": "6923", "url": "https://it.wikipedia.org/wiki?curid=2048105", "title": "Surroga", "text": "La surroga, in diritto, indica la sostituzione di una persona o cosa con un'altra dotata di caratteristiche e funzioni corrispondenti. Il termine \u00e8 usato in diversi contesti, con vario significato.\nNel mondo.\nItalia.\nUna particolare surroga \u00e8 quella relativa alla portabilit\u00e0 dell'ipoteca e quella relativa alla surrogazione del mutuo. Le rispettive discipline sono state da ultimo modificate dal Decreto Bersani del 2007. Tale norma ha introdotto una novit\u00e0 per riguardo alla portabilit\u00e0 dell'ipoteca relativamente al mutuo. In precedenza, era necessario cancellare l'ipoteca ed, estinto il vecchio mutuo, iscrivere una nuova ipoteca con l'istituto di credito subentrante. Con le nuove regole, non \u00e8 necessario cancellare l'ipoteca, e nel contratto relativo al mutuo viene fatto un cambio di attore, annotando la banca subentrante. Nei registri immobiliari quindi la surrogazione ed il nome del nuovo creditore sono indicati con un'annotazione a margine della vecchia ipoteca.\nLa surrogazione del mutuo su volont\u00e0 del debitore era un diritto previsto all'art. 1202 del codice civile. Il Decreto Bersani del 2007 ha semplificato oneri e procedure per l'avvio di un mutuo con un istituto di credito che offra condizioni migliori al cliente. Il decreto afferma il principio per cui \u00e8 nulla ogni pattuizione, all'atto della stipulazione o successiva al mutuo, che ostacoli in qualche modo l'esercizio di questo diritto legittimo.\nIn base al citato decreto Bersani, la banca inoltre non pu\u00f2 operare un'autosurroga, per stipulare un mutuo a nuove condizioni. Il mutuo fondiario \u00e8 un atto pubblico notarile, contrattualizzato, che quindi non pu\u00f2 essere oggetto di modifica unilaterali di una sola delle due parti contraenti. La surroga \u00e8 finalizzata alla portabilit\u00e0 dell'ipoteca, e vale fra istituti differenti. La banca quindi non pu\u00f2 \"autosurrogarsi\" per l'applicazione del Decreto Bersani. La surroga ha il vincolo che l'importo del mutuo vecchio e di quello nuovo devono essere esattamente la stessa cifra, mentre durata e tipo di tasso possono essere modificati nel passaggio al nuovo istituto di credito. In questo modo, non \u00e8 possibile ottenere con la surroga liquidit\u00e0 ai tassi di interesse decisamente pi\u00f9 favorevoli dei mutui fondiari rispetto a quelli previsti per i finanziamenti per crediti al consumo. La surroga e il confronto di preventivi di altre banche \u00e8 anche un'opportunit\u00e0 per ottenere una rinegoziazione e condizioni migliorative dal propri istituto di credito.\nNulla tuttavia vieta alla banca di cambiare le condizioni contrattuali in modo pi\u00f9 favorevole al cliente, stipulando una rinegoziazione del contratto di mutuo con il consenso scritto di entrambe le parti. Se si modifica il contratto col proprio istituto di credito, non si tratta di surroga, ma di rinegoziazione. La rinegoziazione quindi non riguarda solo l'allungamento della durata, ma la ridefinizione di un qualunque aspetto del piano di ammortamento: durata, rata, interesse, spread, tipo di tasso, importo del debito residuo con richiesta di nuova liquidit\u00e0."}
{"id": "2048107", "revid": "22475", "url": "https://it.wikipedia.org/wiki?curid=2048107", "title": "St\u00e9phane Pompougnac", "text": "\u00c8 noto nel mondo per essere il selezionatore della serie chillout \"H\u00f4tel Costes\" arrivata nel 2011 al cd numero XV e ad oltre quattro milioni di copie vendute nel mondo.\nNato nel sud est della Francia, Pompougnac ha iniziato la sua carriera di dj al Palace e al Queen di Parigi, poi si \u00e8 trasferito al Le Bains Douches. L\u00ec fu notato da Jean-Louis Costes, fondatore dell'Hotel Costes. Stephane port\u00f2 quindi il suo stile musicale a Parigi, in uno degli spazi . Pompougnac oggi suona spesso al Bamboo Bar di Miami, al Lotus di New York, al Jet Set di Mosca, al Royal Mirage di Dubai e continua a collaborare con Hotel Costes. Pompougnac \u00e8 anche musicista e ha pubblicato tre album: \"Living on the Edge\" (2003), \"Perrier\" (2005) ed \"Hello Mademoiselle\" (2007).\nA maggio 2011 \u00e8 uscita la sua pi\u00f9 recente playlist, chiamata \"Day and Night\", tra cui compare anche un brano di Nicolas Jaar."}
{"id": "2048115", "revid": "1442080", "url": "https://it.wikipedia.org/wiki?curid=2048115", "title": "NBA Playoffs 1987", "text": "Gli NBA Playoffs 1987 si conclusero con la vittoria dei Los Angeles Lakers (campioni della Western conference) che sconfissero i campioni della Eastern Conference, i Boston Celtics. Da citare il risultato dei Seattle SuperSonics, prima squadra della storia a disputare una finale di Conference pur qualificandosi ai Playoffs con il settimo record.\nEastern Conference.\nPrimo turno.\n(1) Boston Celtics - (8) Chicago Bulls.\nRISULTATO FINALE: 3-0\nPRECEDENTI NEI PLAYOFF\n(2) Atlanta Hawks - (7) Indiana Pacers.\nRISULTATO FINALE: 3-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(3) Detroit Pistons - (6) Washington Bullets.\nRISULTATO FINALE: 3-0\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) Milwaukee Bucks - (5) Philadelphia 76ers.\nRISULTATO FINALE: 3-2\nPRECEDENTI NEI PLAYOFF\nSemifinali.\n(1) Boston Celtics - (4) Milwaukee Bucks.\nRISULTATO FINALE: 4-3\nPRECEDENTI NEI PLAYOFF\n(2) Atlanta Hawks - (3) Detroit Pistons.\nRISULTATO FINALE: 1-4\nPRECEDENTI NEI PLAYOFF\nFinale.\n(1) Boston Celtics - (3) Detroit Pistons.\nRISULTATO FINALE: 4-3\nPRECEDENTI NEI PLAYOFF\nWestern Conference.\nPrimo turno.\n(1) Los Angeles Lakers - (8) Denver Nuggets.\nRISULTATO FINALE: 3-0\nPRECEDENTI NEI PLAYOFF\n(2) Dallas Mavericks - (7) Seattle SuperSonics.\nRISULTATO FINALE: 1-3\nPRECEDENTI NEI PLAYOFF\n(3) Portland Trail Blazers - (6) Houston Rockets.\nRISULTATO FINALE: 1-3\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) Utah Jazz - (5) Golden State Warriors.\nRISULTATO FINALE: 2-3\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Los Angeles Lakers - (5) Golden State Warriors.\nRISULTATO FINALE: 4-1\nPRECEDENTI NEI PLAYOFF\n(6) Houston Rockets - (7) Seattle SuperSonics.\nRISULTATO FINALE: 2-4\nPRECEDENTI NEI PLAYOFF\nFinale.\n(1) Los Angeles Lakers - (7) Seattle SuperSonics.\nRISULTATO FINALE: 4-0\nPRECEDENTI NEI PLAYOFF\nNBA Finals 1987.\nLos Angeles Lakers - Boston Celtics.\nRISULTATO FINALE\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 30 giugno 2021\"."}
{"id": "2048116", "revid": "287204", "url": "https://it.wikipedia.org/wiki?curid=2048116", "title": "NBA Finals 1987", "text": ""}
{"id": "2048117", "revid": "287204", "url": "https://it.wikipedia.org/wiki?curid=2048117", "title": "NBA Finals 1986", "text": ""}
{"id": "2048120", "revid": "1305772", "url": "https://it.wikipedia.org/wiki?curid=2048120", "title": "Origin", "text": "Origin (\"origine\" in lingua inglese) pu\u00f2 riferirsi a:"}
{"id": "2048121", "revid": "1305887", "url": "https://it.wikipedia.org/wiki?curid=2048121", "title": "Hoppy il Coniglio Marvel", "text": "Hoppy il Coniglio Marvel \u00e8 un personaggio immaginario dei fumetti originariamente pubblicato dalla Fawcett Comics come spin-off di Capitan Marvel. Fu creato da Chad Grothkopf ed esord\u00ec nella serie \"Fawcett's Funny Animals\" (n. 1, dicembre 1941). Pi\u00f9 tardi, Hoppy venne acquisito dalla DC Comics e fece periodiche apparizioni nelle storie di Capitan Marvel.\nStoria editoriale.\nHoppy debutt\u00f2 in \"Fawcett's Funny Animals\" n. 1 e apparve in quasi ogni uscita del fumetto. Divenne protagonista anche in una sua serie di 15 uscite, \"Hoppy il Coniglio Marvel\" (Dicembre 1945 - Settembre 1947), con diverse avventure di Hoppy per ogni numero, in cui in alcune storie apparivano i suoi vecchi compagni, co-protagonisti di \"Fawcett's Funny Animals\".\nPer un arco di cinque numeri (n. 49-54, maggio-ottobre 1947), Hoppy non comparve in Fawcett's Funny Animals; in questi numeri comparivano Billy The Kid e Oscar come ospiti principali. Cominciando col numero n. 55, Hoppy ridivenne il protagonista. In Fawcett's Funny Animals n. 69 (Febbraio 1951), le storie del Coniglio Capitan Marvel furono ritirate, per essere rimpiazzate da storie col solo Hoppy per protagonista. Non ci furono ulteriori notizie della sua carriera come Coniglio Capitan Marvel. Nel numero n. 80 la parola \"Fawcett's\" fu tolta dalla testata, reimpostando il fumetto col nome di \"Funny Animals\". L'ultimo numero di \"Funny Animals\" fu il numero n. 83 (1953).\nDopo che la Fawcett cancell\u00f2 \"Funny Animals\", i diritti di molti dei personaggi furono acquistati dalla Charlton Comics. Charlton riprese la pubblicazione di \"Funny Animals\" con il numero n. 84 e continu\u00f2 la serie fino al numero n. 91 (Febbraio 1956).Hoppy apparve anche in \"Atomic Mouse\" di Charlton, sebbene queste storie sembrarono essere repliche di Fawcett's Funny Animals. Per queste ristampe, Charlton rimosse il fulmine magico dalla tuta di Hoppy, cambiando il suo nome in Magic Bunny, e cambiando la sua parola magica in \"Alizam!\". Ci si riferir\u00e0 altrimenti a lui in molti fumetti di Charlton come \"Hoppy\",\"Happy\" e \"Hoppy il Coniglio Magico\".\nDopo che la DC Comics acquisto i personaggi Fawcett da Charlton, Hoppy ritorn\u00f2 in \"DC Comics Presents\" n. 34 (Giugno 1984). Hoppy fu trasformato sporadicamente dalla DC qualche volta durante gli anni, pi\u00f9 in particolare in \"The Oz Wonderland War\" n. 2, e in il \"Potere di Shazam!\" n. 29.\nBiografia del personaggio.\nHoppy \u00e8 un coniglio rosa che vive nella citt\u00e0 di Funny Animalville, insieme a un assortimento di altri buffi animali. Come rivelato nella storia originale di \"Fawcett's Funny Animals\" n. 1, Hoppy \u00e8 un fan di Capitan Marvel. Un giorno decide di emulare il suo eroe e dice la parola magica \"Shazam!\". Sorprendentemente, la parola magica trasforma Hoppy in Capitan Coniglio Marvel.\nIn \"Fawcett's Funny Animal\" n. 30 (Luglio 1945), il motivo dei poteri di Hoppy viene svelato. Nella storia \"Hoppy incontra il Coniglio Mago\", Hoppy sbatte la testa e viene colpito da amnesia. Il misterioso Coniglio Mago vede tutto e si precipita per aiutare Hoppy a recuperare la memoria. Un pannello nella storia afferma \"Dato che \u00e8 colui che ha conferito a Hoppy il potere e la parola magica, il Coniglio Mago vol\u00f2 sulla Terra per aiutare Hoppy.\". Infine, il Mago fece dire a Hoppy \"Shazam!\" e la sua memoria ritorn\u00f2 insieme alle sue abilit\u00e0. Questa \u00e8 l'unica comparsa conosciuta del Mago.\nLa parola \"Shazam!\" ha una differenza leggermente diversa per Hoppy. Secondo la storia scritta da E. Nelson Bridwell, \"The Oz Wonderland Story\" n. 2, Capitan Coniglio Marvel ha la saggezza di Salamander, la forza di Hogules, la resistenza di Antlers, il potere di Zebreus, il coraggio di Abalone e la velocit\u00e0 di Monkurio.\nLe storie di Hoppy occasionalmente ospitano la sua fidanzata Millie, che (come Lois Lane) disprezza il mite Hoppy ma venera l'eroico Capitan Coniglio Marvel. Millie non ha ovviamente idea che Hoppy pu\u00f2 diventare il Coniglio Marvel.\nHoppy ha pochissimi nemici ricorrenti, con una notabile eccezione. In Fawcett's Funny Animals n. 22 (1944), Capitan Coniglio Marvel, si batte col cattivo Storm King, un nemico con poteri magici, responsabile della creazione di tempeste, che vive su una nuvola nera alta nel cielo. Hoppy non lo incontrer\u00e0 pi\u00f9 ma undici anni dopo ritorner\u00e0 per confrontarsi con Atomic Mouse di Charlton in \"Atomic Mouse\" (vol. 1) n. 15 (1955).\nUn altro nemico degno di nota apparve in Fawcett's Funny Animals n. 32 (Ottobre-Novembre 1945). Nella storia principale di questo numero, Hoppy incontra Capitan Black Bunny, che si basa sul nemico di Capitan Marvel, Black Adam. Capitan Black Bunny, indossa un costume nero simile a quello di Black Adam, sebbene il coniglio cattivo abbia il mantello e, al posto del fulmine dorato, possiede una fiamma gialla sul petto. Capitan Black Bunny arriva dal profondo interno del nucleo della Terra ed \u00e8 aiutato da una gang di scagnozzi.\nNella prima comparsa di Hoppy nella DC Comics, Hoppy e Millie si trovano magicamente trasportati su Terra-S, la casa della Famiglia Marvel nell'Universo DC Pre-Crisi. Qui aiuter\u00e0 la Famiglia Marvel e Superman contro Mr. Mind, Mr. Mxyzptlk e King Hull. In questa storia Hoppy e Millie sono raffigurati come conigli bianchi invece che nel loro solito colorito roseo.\nHoppy appare anche in \"Oz Wonderland War\" n. 2, dove combatte al fianco di Capitan Carota e la sua Stupefacente Squadra Zoo.\nPoteri e abilit\u00e0.\nHoppy ha dei poteri quasi identici a quelli di Capitan Marvel. Ne ha accesso gridando la parola \"Shazam!\" ma la sua squadra differisce, in quanto le divinit\u00e0 che lo potenziano sono Salamander, Hogules, Antlers, Zobreus, Abalone e Monkurio."}
{"id": "2048122", "revid": "767487", "url": "https://it.wikipedia.org/wiki?curid=2048122", "title": "Where the Wild Roses Grow", "text": "Where The Wild Roses Grow \u00e8 un brano del gruppo Nick Cave and The Bad Seeds che vede la collaborazione con la cantante australiana Kylie Minogue, tratto dall'album del gruppo \"Murder Ballads\". Pur non comparendo in nessun album da studio della cantante, \u00e8 presente nelle sue raccolte come \"Hits+\" e \"Ultimate Kylie\".\nDescrizione.\nIl brano narra dell'assassinio di una giovane donna compiuto da un corteggiatore, e si sviluppa come un duetto tra vittima e carnefice.\nNick Cave scrisse il testo pensando proprio alla Minogue, per la quale ebbe una vera ossessione che dur\u00f2 anni e compose parecchie canzoni, tuttavia nessuna gli sembrava meritevole d'essere proposta alla cantante. Quando concep\u00ec \"Where the Wild Roses Grow\" cap\u00ec che era quella giusta, gliela invi\u00f2, e lei rispose l'indomani. Un CD demo del brano, dove Blixa Bargeld cantava le strofe di Kylie, venne inviato a casa dei genitori della cantante prima della sua registrazione.\nIl brano si \u00e8 classificato al 2\u00ba posto nella classifica nella ARIA Charts in Australia e e al 11\u00ba posto nella Official Singles Chart nel Regno Unito.\nNick Cave and the Bad Seeds e Kylie Minogue lo eseguirono per la prima volta insieme dal vivo il 4 agosto 1995 a Cork in Irlanda ed in seguito in numerose altre occasioni. Nelle esecuzioni dal vivo di Nick Cave and the Bad Seeds, la parte femminile di Kylie Minogue veniva spesso cantata e interpretata da Blixa Bargeld, chitarrista dei Bad Seeds fino al 2003 e voce solista/autore/musicista degli Einst\u00fcrzende Neubauten.\nVideo musicale.\nIl video musicale girato per il brano ha come regista Rocky Shenck e vede impegnati due protagonisti: Elisa Day e il suo amante, rispettivamente interpretati da Kylie Minogue e Nick Cave. In una cupa palude Elisa, ormai morta, rievoca la sua triste vicenda insieme al suo assassino. La canzone narra, infatti, dell'omicidio della ragazza compiuto dall'amante. Il titolo (trad. \"Dove crescono le rose selvatiche\") \u00e8 un riferimento al luogo della morte di quest'ultima, appunto il fiume dove crescono questi fiori.\nIl video \u00e8 stato girato vicino al villaggio di West Peckham nel Kent in Inghilterra.\nIl regista ha preso spunto, per la posa di Elisa nell'acqua, dall'opera Ophelia del pittore preraffaelita John Everett Millais.\nUna esecuzione dal vivo al \"Koko Club\" di Londra nel 2010 \u00e8 stata inclusa nel film \"20,000 Days on Earth\", poi pubblicata come video sul canale YouTube ufficiale del gruppo.\nFormazione.\nHanno partecipato alle registrazioni, secondo le note dell'album:"}
{"id": "2048125", "revid": "113757", "url": "https://it.wikipedia.org/wiki?curid=2048125", "title": "Monte Triglav", "text": ""}
{"id": "2048126", "revid": "123527940", "url": "https://it.wikipedia.org/wiki?curid=2048126", "title": "Eileen Atkins", "text": " Tra le maggiori interpreti teatrali della sua generazione, Eileen Atkins \u00e8 vincitrice di un BAFTA, un Premio Emmy e tre Laurence Olivier Award.\nBiografia.\nEileen Atkins \u00e8 nata a Londra nel 1934, terza figlia di Annie Ellen Elkins e di Arthur Thomas Atkins. Dopo aver studiato danza per tutta l'infanzia, la Atkins studi\u00f2 recitazione alla Guildhall School of Music and Drama, diplomandosi nel 1953. Immediatamente dopo aver terminato gli studi, fece il suo debutto sulle scene londinesi in un allestimento di \"Pene d'amor perdute\" al Regent's Park Open Air Theatre. Nel 1957 si un\u00ec alla Royal Shakespeare Company, con cui recit\u00f2 per due anni in numerosi classici shakespeariani tra cui \"Cimbelino\", \"La tempesta\", \"Romeo e Giulietta\", \"Amleto\" e \"Molto rumore per nulla\". Nel 1962 si un\u00ec alla compagnia dell'Old Vic, con cui ottenne i suoi primi ruoli di rilievo, tra cui Viola ne \"La dodicesima notte\" e Miranda ne \"La tempesta\". Negli anni successivi cominci\u00f2 a recitare nel West End londinese, ampliando il suo repertorio con classici moderni come \"Il re muore\", mentre nel 1966 fece il suo debutto a Broadway nella \"pi\u00e8ce The Killing of Sister George\", per cui ottenne la prima delle sue quattro candidature ai Tony Award.\nNel 1970 ottenne una candidatura al British Academy Television Award per la miglior attrice e nel resto degli anni settanta consolid\u00f2 la sua reputazione come interprete teatrale, recitando a Londra e Broadway in numerosi classici rinascimentali e moderni, tra cui \"Come vi piace\" (1973), \"Santa Giovanna\" (1977) e \"La dodicesima notte\" (1978). Parallelamente, la Atkins aveva cominciato a recitare al cinema nel 1968, ricoprendo nel corso degli anni ruoli minori in \"Sharon's Baby\", \"Equus\" e \"Il servo di scena\", per cui ottenne una candidatura al BAFTA alla migliore attrice non protagonista nel 1983. Nel 1988 vinse il Laurence Olivier Award alla miglior performance in un ruolo non protagonista per le sue interpretazioni in \"Cimbelino\" e \"Il racconto d'inverno.\" Nel 1990 la Atkins interpret\u00f2 Virginia Woolf in una riduzione teatrale di \"Una stanza tutta per s\u00e9\" in scena a Bath e New York. Questo allestimento segn\u00f2 l'inizio di una prolifica attivit\u00e0 della Atkins legata alla Woolf. Nel 1992 la Atkins scrisse infatti la pi\u00e8ce \"Vita &amp; Virginia\", sulla relazione tra Virginia Woolf e Vita Sackville-West; oltre ad aver fatto il suo debutto come drammaturga, la Atkins interpret\u00f2 la scrittrice negli allestimenti del dramma a Chichester, Londra e nell'Off Broadway, vincendo un Obie Award per la sua interpretazione sulle scene newyorchesi. Nel 1997 scrisse la sceneggiatura per l'adattamento cinematografico del romanzo della Woolf \"La signora Dalloway\", mentre nel 2018 ha scritto la sceneggiatura della riduzione cinematografica di \"Vita &amp; Virginia\".\nNegli anni novanta ha recitato in numerosi classici del teatro moderno, interpretando ruoli principali ne \"La notte dell'iguana\" (1992), \"John Gabriel Borkman\" (1996) e \"Un equilibrio delicato\" (1998). Gli anni novanta videro anche un incremento dell'attivit\u00e0 cinematografica e televisiva, che la vide interprete dei film \"Wolf - La belva \u00e8 fuori\", \"Jack &amp; Sarah\", \"The Avengers - Agenti speciali\", \"Cold Comfort Farm\" e \"Signore e signori\". Nel 2001 recit\u00f2 nel film \"Gosford Park\", prendendo parte a un cast corale che includeva anche Maggie Smith, Kristin Scott Thomas ed Helen Mirren, con cui vinse il Satellite Award per il miglior cast e il Screen Actors Guild Award per il miglior cast cinematografico. Nel 2005 recit\u00f2 nel dramma di Harold Pinter \"Il compleanno\" al Duchess Theatre di Londra, mentre l'anno successivo rimpiazz\u00f2 Cherry Jones ne la \"pi\u00e8ce\" Premio Pulitzer \"Il dubbio\" a Broadway. Nel 2007 interpret\u00f2 Miss Deborah Jenkyns nella serie TV \"Cranford\", un ruolo che le valse il British Academy Television Award per la miglior attrice e il Premio Emmy alla migliore attrice non protagonista in una miniserie o film TV, oltre che una candidatura al Golden Globe per la miglior attrice non protagonista in una serie.\nNegli anni duemiladieci ha recitato in diversi film, tra cui \"Robin Hood\" di Ridley Scott, \"Magic in the Moonlight\" di Woody Allen e \"Paddington 2\". Negli stessi anni ha recitato nel ruolo della principessa Natalia Dragomiroff in \"Assassinio sull'Orient Express\" e la regina Maria di Teck nella prima stagione di \"The Crown\". Nel 2013 torn\u00f2 a recitare con la Royal Shakespeare Company per la prima volta in cinquant'anni nella tragedia \"La strega di Edmonton\", in cui interpretava Elizabeth Sawyer. Nel 2014 scrisse una nuova \"pi\u00e8ce\", \"Ellen Terry with Eileen Atkins\", in cui interpretava l'attrice Ellen Terry. Nel 2021 \u00e8 ritornata a recitare all'Old Vic nel dramma \"4000 Miles\" con Timoth\u00e9e Chalamet.\nVita privata.\nEx moglie dell'attore Julian Glover, si \u00e8 risposata nel 1978 con il produttore cinematografico Bill Shepherd, con cui \u00e8 rimasta fino alla morte di lui, avvenuta nel 2016.\nPremi e riconoscimenti.\nPremio Emmy\nLaurence Olivier Awards\nTony Award\nDrama Desk Award\nGolden Globe\nBritish Academy Film Awards\nBritish Academy Television Awards\nScreen Actors Guild Award\nObie Award\nDoppiatrici italiane.\nNelle versioni in italiano dei suoi film, Eileen Atkins \u00e8 stata doppiata da: "}
{"id": "2048133", "revid": "7969", "url": "https://it.wikipedia.org/wiki?curid=2048133", "title": "Hiram Bithorn Stadium", "text": ""}
{"id": "2048134", "revid": "599013", "url": "https://it.wikipedia.org/wiki?curid=2048134", "title": "Chiesa di San Bernardo Abate (Sassello)", "text": "La chiesa di San Bernardo Abate \u00e8 un luogo di culto cattolico situato nella frazione di Palo, in via Chiesa, nel comune di Sassello in provincia di Savona. Dista un centinaio di metri a monte della strada provinciale che collega Sassello a Urbe.\nStoria e descrizione.\nUna delle prime testimonianze scritte risale al 1577 e riguarda una visita pastorale. Da ci\u00f2 si apprende che all'epoca la chiesa non era dotata n\u00e9 di un soffitto (ma probabilmente solo di un tetto con travi a vista) e n\u00e9 di una sacrestia. Il campanile venne realizzato nel 1772.\nL'edificio \u00e8 oggi divisa in tre navate e misura m. 25 di lunghezza e m. 14 di larghezza. La facciata risale al XX secolo e si presenta in stile neoromanico.\nAll'interno \u00e8 conservato un crocefisso del 1829. La chiesa dipende dalla parrocchiale della Santissima Trinit\u00e0 di Sassello."}
{"id": "2048135", "revid": "1658", "url": "https://it.wikipedia.org/wiki?curid=2048135", "title": "Amanda Knox", "text": ""}
{"id": "2048141", "revid": "287204", "url": "https://it.wikipedia.org/wiki?curid=2048141", "title": "Cristo sul Monte degli Ulivi (Caravaggio)", "text": "Cristo sul Monte degli Ulivi \u00e8 un dipinto perduto del pittore italiano Caravaggio, eseguito con la tecnica dell'olio su tela tra il 1604 e il 1606. Custodita in passato nel Kaiser Friedrich Museum di Berlino, l'opera venne distrutta nel 1945 nell'incendio della Flakturm Friedrichshain.\nStoria e descrizione.\nL'autenticit\u00e0 del dipinto \u00e8 stata discussa, ma \u00e8 bene attestata nella collezione del Marchese Vincenzo Giustiniani e del fratello Cardinale, Benedetto Giustiniani. Inoltre, le dimensioni dell'opera sono praticamente identiche a quelle di un'altra opera di Caravaggio, avente lo stesso soggetto, menzionata nell'inventario Giustiniani. Infine, il modello per San Pietro (la figura girata) appare identico a quello dei due San Girolamo del periodo romano di Caravaggio, il \"San Girolamo in meditazione\" e \"San Girolamo\", entrambi realizzati tra il 1605-1606.\nIl soggetto \u00e8 l'episodio raccontato nel Vangelo secondo Matteo (capitolo 26), quando Ges\u00f9 e i suoi discepoli si recarono al Monte degli Ulivi, fuori Gerusalemme, la notte in cui Ges\u00f9 venne arrestato; Ges\u00f9 si allontana per pregare, e ritorna trovando i discepoli addormentati. Egli sveglia Pietro con un rimprovero: \"Cos\u00ec non siete stati capaci di vegliare un'ora sola con me? Vegliate e pregate, per non cadere in tentazione. Lo spirito \u00e8 pronto, ma la carne \u00e8 debole.\" In seguito arriva Giuda con i soldati Romani, con lo scopo di indicare loro l'uomo da arrestare. Le altre due figure sono San Giovanni (al centro) e San Giacomo.\nIl \"Cristo sul Monte degli Ulivi\" fa parte di un gruppo di opere su temi cattolici, dipinti per il Cardinale Benedetto, che includono l\"Incoronazione di spine\", l\"Incredulit\u00e0 di san Tommaso\", e dipinti di San Girolamo, Sant'Agostino e Maria Maddalena, ora perduti. In contemporanea alla realizzazione di queste opere, Caravaggio era impegnato per l\"Amore Vittorioso\" per il fratello del Cardinale, il banchiere Vincenzo."}
{"id": "2048143", "revid": "484362", "url": "https://it.wikipedia.org/wiki?curid=2048143", "title": "Cristo sul monte degli Ulivi (Caravaggio)", "text": ""}
{"id": "2048145", "revid": "14691", "url": "https://it.wikipedia.org/wiki?curid=2048145", "title": "Giove, Nettuno e Plutone (Caravaggio)", "text": ""}
{"id": "2048146", "revid": "48344", "url": "https://it.wikipedia.org/wiki?curid=2048146", "title": "Ritratto di Papa Paolo V (Caravaggio)", "text": ""}
{"id": "2048148", "revid": "110157", "url": "https://it.wikipedia.org/wiki?curid=2048148", "title": "Capo Verde ai Giochi della XXIX Olimpiade", "text": "Capo Verde ha partecipato alle olimpiadi estive 2008 a Pechino, in Cina.\nAtletica leggera.\nGinnastica ritmica.\nFemminile "}
{"id": "2048149", "revid": "14691", "url": "https://it.wikipedia.org/wiki?curid=2048149", "title": "Martirio di sant'Orsola (Caravaggio)", "text": ""}
{"id": "2048151", "revid": "11959", "url": "https://it.wikipedia.org/wiki?curid=2048151", "title": "Palmah", "text": ""}
{"id": "2048153", "revid": "1719883", "url": "https://it.wikipedia.org/wiki?curid=2048153", "title": "Potenza (Aristotele)", "text": ""}
{"id": "2048156", "revid": "466539", "url": "https://it.wikipedia.org/wiki?curid=2048156", "title": "Arikara", "text": "Gli Arikara, chiamati anche Sahnish, Arikaree o Ree, sono una trib\u00f9 di Nativi americani stanziati in Dakota del Nord e Dakota del Sud. Erano a stretto contatto con i Mandan e gli Hidatsa.\nLingua.\nGli Arikara parlavano la lingua Caddoan, tuttora parlata dagli anziani appartenenti a questa trib\u00f9 in Dakota del Nord. Questa lingua \u00e8 simile a quella dei Pawnee, ma non \u00e8 della stessa famiglia linguistica.\nStoria.\nGli Arikara abitavano inizialmente il Dakota del Sud, ma poi si spostarono nel Dakota del Nord. .\nEconomia.\nGli Arikara avevano un'economia basata sull'agricoltura, soprattutto di mais. Per questo vennero soprannominati \"\"Mother Corn\", che significa \"Madre Mais\"\"."}
{"id": "2048157", "revid": "62748", "url": "https://it.wikipedia.org/wiki?curid=2048157", "title": "Ringling Bros. e Barnum &amp; Bailey Circus", "text": "La Ringling Bros. ed il Barnum &amp; Bailey Circus erano due compagnie di intrattenimento artistico statunitensi, create rispettivamente dai Fratelli Ringling e da James Anthony Bailey con P. T. Barnum, unitesi poi con il nome di \"Ringling Brothers Circus\", quando i fratelli Ringling ebbero l'occasione di acquistare il \"Barnum &amp; Bailey Circus\", nel 1907. \"Barnum &amp; Bailey Circus\" continu\u00f2 a fare i suoi spettacoli come dipendente della \"Ringling Bros.\" finch\u00e9 non si un\u00ec stabilmente con il circo dei Fratelli Ringling, nel 1919, facendo da allora insieme gli spettacoli, prima di chiudere definitivamente a maggio 2017.\nDa notare che il \"Circo Barnum\" deve la sua iniziale fortuna anche al fatto di aver impiegato esseri umani con particolari condizioni genetiche, difetti fisici e malattie trasformandoli di fatto in \"fenomeni da baraccone\".\nStoria.\nIl Museo dei Grandi Viaggi, Serragli, Carovane ed Ippodromi di P.T. Barnum.\nNel 1871, Dan Castello e William Cameron Coup persuasero Barnum a prestare il suo nome ed a sostenere finanziariamente il circo, creato da loro, a Delavan (Wisconsin). Per questo, fu all'inizio chiamato \"P.T. Barnum's Great Traveling Museum, Menagerie, Caravan, and Hippodrome\" (\"Il Museo dei Grandi Viaggi, Serragli, Carovane ed Ippodromi di P.T. Barnum\"). Fu poi aggiunto il nome dello spettacolo ogni volta presentato: \"The Greatest Show on Earth\" (\"Il pi\u00f9 Grande Spettacolo del Mondo\"). Negli spettacoli dedicati sul Far West, fu aggiunto come nome dello spettacolo \"Wild West Show\" (\"Spettacolo del Selvaggio Ovest\"), proposto dal dipendente Buffalo Bill.\nCooper e Bailey.\nIn seguito, James Anthony Bailey collabor\u00f2 con James E. Cooper per creare il \"Cooper &amp; Bailey Circus\", staccandosi cos\u00ec da Barnum nel 1860. Il Bailey's circus divenne presto competitore con lo stesso ex-capo Barnum. Bailey fu anche il primo ad installare le luci elettriche nel 1879, un anno prima che Thomas Edison brevettasse la lampadina. Fu anche il primo ad esibire \"Little Columbia\", il primo cucciolo di elefante nato in un circo americano.\nL'Unione di Cooper e Bailey con Barnum.\nBarnum volle acquistare l'elefante, ma Bailey rifiut\u00f2 la proposta. Invece di continuare a competere tra concorrenti, riconobbero le rispettive capacit\u00e0 propagandistiche e decisero di combinare le loro compagnie, nel 1881. Nel 1882, i due circhi combinati goderono di un grandissimo successo, soprattutto con numeri con Jumbo, tuttora riconosciuto come il pi\u00f9 grande elefante di tutti i tempi. Barnum mor\u00ec nel 1891 e Bailey riusc\u00ec a prendere tutti i diritti del circo dalla sua vedova. Gir\u00f2 molto negli Stati Uniti ed il suo successo si intensific\u00f2 soprattutto portando il suo circo anche in Europa. A partire dal 27 dicembre 1897, Bailey gir\u00f2 tutto il \"Vecchio Continente\" fino al 1902.\nIl tour europeo di Bailey diede ai fratelli di Ringling l'opportunit\u00e0 di mostrare il loro circo agli Stati Uniti medio-occidentali arrivando dalla costa orientale. Di nuovo affrontato dalla concorrenza di altri circhi, Bailey acquist\u00f2 lo spettacolo dei Rockies nel 1905. L'anno successivo Bailey mor\u00ec ed il circo fu affidato definitivamente ai Fratelli Ringling.\nI fratelli Ringling.\nCinque dei sette fratelli Ringling avviarono nel 1884 un piccolo circo la cui durata fu quasi la stessa del \"Barnum &amp; Bailey Circus\". Similmente, i Ringlings fecero conoscere il loro circo in varie citt\u00e0 americane, attraverso piccole carovane che trasportavano dozzine di piccoli circhi in tutti gli Stati Uniti medio-occidentali e nord-orientali. Il loro circo crebbe rapidamente e presto furono capaci di trasportarlo in treno, il quale rese loro possibile creare il pi\u00f9 grande show viaggiante di quel periodo.\nUnione della Ringling Bros. e del Barnum &amp; Bailey Circus.\nI Ringlings acquistarono il \"Barnum &amp; Bailey Circus\", nel 1907; i Ringlings offrirono la possibilit\u00e0 al \"Barnum &amp; Bailey Circus\" di continuare a fare i propri spettacoli ma in nome della \"Ringling Bros.\". In quel periodo, Charles Edward Ringling e John Nicholas Ringling erano gli unici fratelli Ringling rimasti come fondatori della \"Ringling Bros.\"; loro riconobbero che era troppo difficile far presentare due spettacoli per ogni circo, quindi, il 29 marzo 1919, la \"Ringling Bros.\" ed il \"Barnum &amp; Bailey Circus\" si combinarono in un'unica compagnia con il nome di \"Ringling Brothers Circus\" ed il primo spettacolo fu presentato al \"Madison Square Garden\" di New York. Charles Edward Ringling mor\u00ec nel 1926. Il circo fu un autentico successo durante gli anni '20 del XX secolo.\nSociet\u00e0 per Azioni del Circo Americano.\nNel 1929 l'American Circus Corporation firm\u00f2 un contratto per eseguire, al \"Madison Square Garden\", il \"Ringling Brothers Circus\". John Nicholas Ringling acquist\u00f2 il \"Circo Americano\" per dollari, assorbendo cos\u00ec cinque maggiori spettacoli: \"Sells-Floto Circus\", \"Al G. Barnes Circus\", \"Sparks Circus\", \"Hagenbeck-Wallace Circus\" e \"John Robinson Circus\".\nDeclino e rinascita.\nIl circo pat\u00ec molto durante gli anni trenta, a causa della Grande depressione, ma riusc\u00ec a proseguire nell'impresa. Il nipote di John Nicholas Ringling, John Ringling North, fu in grado di mandare avanti il circo attraverso questi tempi difficili per molti decenni. Un ulteriore contributo fu concesso al circo dal Presidente Roosevelt, nonostante vi fosse in corso la Seconda guerra mondiale.\nL'incendio del circo ad Hartford.\nIl 6 luglio 1944, ad Hartford, Connecticut, il \"Ringling Brothers Circus\" fu protagonista di uno dei pi\u00f9 grandi disastri nella storia degli Stati Uniti d'America. Un incendio divamp\u00f2 durante uno spettacolo pomeridiano, in presenza di circa spettatori. Emmett Kelly, show-man del circo come pagliaccio, fu in grado di gettare diverse secchiate d'acqua sul tendone incendiato ma i suoi sforzi furono inutili per far placare il fuoco.\nPi\u00f9 di 100 persone rimasero vittima dell'incendio, e a tutt'oggi alcuni dei morti non sono mai stati identificati, neanche con gli attuali esami del DNA.\nA seguito di quest'evento, l'FBI sequestr\u00f2 tutto il circo e molti dipendenti furono arrestati per scontare le rispettive condanne in prigione.\nNonostante ci\u00f2, il \"Ringling Brothers Circus\" continu\u00f2 i suoi spettacoli al fine di poter risarcire i numerosi danni nei successivi dieci anni.\nLa fine di un'epoca.\nLa prosperit\u00e0 del dopoguerra, goduta dalla nazione, non fu condivisa dal circo per il fatto che gli spettatori diminuirono mentre i costi aumentarono. Enti pubblici e la televisione resero nota la situazione economica del \"Ringling Brothers Circus\", e alla fine il circo fece il suo ultimo spettacolo sotto un tendone a Pittsburgh, Pennsylvania, il 16 luglio 1956, per continuare le proprie tourn\u00e9e nei palazzi dello sport. Un articolo della rivista Life rilasci\u00f2 come titolo: \"\u00abUn'era magica \u00e8 scomparsa per sempre\u00bb\".\nFamiglia di Feld.\nIrvin Feld ed il fratello Israel Feld avevano gi\u00e0 fabbricato un nome per il loro tour-spettacolo di rock and roll. Nel 1957, John Ringling North ed Arthur Concello trasformarono il loro circo presentandolo in spettacoli essenzialmente al coperto ed Irvin Feld fu uno dei molti promotori della ricostruzione finanziaria del circo, affittando diverse aree di alcune cittadine, come Detroit e Philadelphia. Nell'autunno 1967, lui, il fratello Israel ed il Giudice texano Roy Mark Hofheinz, comprarono la societ\u00e0 e gli interessi della famiglia Ringling.\nIrvin Feld fece diversi cambiamenti per migliorare la qualit\u00e0 e la redditivit\u00e0 dello show. Nel 1968, comprendendo che il personale era estremamente ridotto, fond\u00f2 l'Universit\u00e0 \"Ringling Bros. e Barnum &amp; Bailey Clown College\", al fine di preparare nuovi show-men soprattutto come pagliacci.\nL'anno seguente, divise il circo in due unit\u00e0, il \"Red Tour\" ed il \"Blue Tour\", i quali viaggiarono indipendentemente nel Paese.\nNel 1970, il figlio di Irvin, Kenneth Feld, si un\u00ec alla societ\u00e0 e divenne co-produttore degli spettacoli. La famiglia Feld vendette il circo alla societ\u00e0 Mattel nel 1971, trattenendo per\u00f2 il controllo della produzione. I Feld ricomprarono la societ\u00e0 nel 1982. Irvin Feld mor\u00ec nel 1984 e la societ\u00e0 venne da allora amministrata da Kenneth Feld, attraverso la Feld Entertainment.\nClair George testimoni\u00f2 in tribunale di aver lavorato come consulente nei primi anni novanta per Kenneth Feld ed i Fratelli Ringling con il \"Barnum &amp; Bailey Circus\", dove fu coinvolto nella sorveglianza di Jan Pottker (un giornalista che stava scrivendo sulla famiglia Feld) e di vari gruppi di associazioni per la difesa degli animali, come la PETA.\nNel 1996, la Feld Entertainment fu creata come filiale principale del circo, cos\u00ec come fu creata similmente la Disney on ice.\nUltimi anni e chiusura.\nNegli ultimi anni di attivit\u00e0, il circo manteneva due spettacoli, presentati grazie al trasporto con due diversi treni di loro propriet\u00e0, lunghi oltre un miglio, composti ciascuno da pi\u00f9 di 60 vagoni, di cui oltre 40 vagoni di alloggi e passeggeri, e oltre venti di materiali e merci, secondo le necessit\u00e0.\nI due treni, con percorsi diversi, che includevano le maggiori citt\u00e0, realizzavano due \"tourn\u00e9e\" separate, che erano dette \"la blu\" e \"la rossa\".\nOgni tourn\u00e9e in parte riproponeva quelle famose del passato, una quelle degli anni pari e l'altra quelle degli anni dispari, in modo da evitare sovrapposizioni o ripetizioni.\nIl circo, per la sua notoriet\u00e0 e funzione simbolica \u00e8 stato spesso oggetto di attacchi di alcuni movimenti animalisti per presunti maltrattamenti agli animali, spesso con la diffusione di informazioni false, o dal contesto maliziosamente alterato. Tuttavia nel dicembre 2012, una sentenza ha imposto alla societ\u00e0 di protezione degli animali ASPCA il pagamento di 9,3 milioni di dollari alla Feld Entertainment per danni di diffamazione verso il circo.\nPer mostrare seriet\u00e0 e professionalit\u00e0 il circo rendeva da tempo nota ed accessibile la situazione degli animali e le loro condizioni di trattamento, quindi \u00e8 stato relativamente facile dimostrare le maliziosit\u00e0 delle diffamazioni. Nel 2015, il circo decise di rinunciare agli elefanti, togliendoli dai propri spettacoli entro 3 anni. Tuttavia, il ritiro degli elefanti \u00e8 poi stato anticipato al 1 maggio 2016.\nNel gennaio 2017 arriva l'annuncio della chiusura del circo, poi avvenuta il 21 maggio 2017."}
{"id": "2048159", "revid": "110157", "url": "https://it.wikipedia.org/wiki?curid=2048159", "title": "Roland Collombin", "text": "Pur avendo partecipato a sole tre stagioni di Coppa del Mondo, ; nel suo palmar\u00e8s vanta, tra l'altro, una medaglia olimpica e due Coppe del Mondo di discesa libera.\nBiografia.\nStagioni 1972-1973.\nDiscesista puro di grande talento originario di Verseg\u00e8res di Bagnes, Roland Collombin ottenne il suo primo risultato di rilievo in Coppa del Mondo il 12 dicembre 1971 sulle nevi di Val-d'Is\u00e8re, dove si piazz\u00f2 7\u00ba. L'anno seguente partecip\u00f2 agli XI Giochi olimpici invernali di , sua unica presenza olimpica, vincendo la medaglia d'argento, valida anche ai fini dei Mondiali 1972, alle spalle del connazionale Bernhard Russi.\nIn Coppa del Mondo nella stagione 1972-1973 si aggiudic\u00f2 la Coppa del Mondo di specialit\u00e0 grazie anche a cinque podi, con quattro vittorie in tre classiche della discesa libera: la Saslong della Val Gardena il 15 dicembre (suo primo podio nel circuito), la Kandahar di Garmisch-Partenkirchen il 6 e il 7 gennaio e la Streif di Kitzb\u00fchel il 27 gennaio. In classifica generale fu 3\u00ba.\nStagioni 1974-1975.\nAnche nella stagione 1973-1974 si aggiudic\u00f2 la coppa di cristallo di specialit\u00e0, dopo aver ottenuto sei podi e quattro vittorie tra le quali quelle sui prestigiosi tracciati Kandahar a Garmisch-Partenkirchen (6 gennaio), Lauberhorn a Wengen (19 gennaio) e Streif a Kitzb\u00fchel (26 gennaio, ultimo podio e ultimo piazzamento nella carriera di Collombin). Nella classifica generale chiuse al 4\u00ba posto.\nNel dicembre di quello stesso 1974, cadde nella libera di Val d'Is\u00e8re infortunandosi seriamente alla schiena e dovette chiudere anzitempo la stagione. Ritorn\u00f2 in pista solo a Val d'Is\u00e8re un anno dopo, ma, nelle prove della discesa, il 7 dicembre 1975, cadde nuovamente nello stesso punto procurandosi la frattura di due vertebre e restando temporaneamente paralizzato, potendo riprendere a camminare solo pi\u00f9 di due mesi dopo l'infortunio.\nLa sua carriera si chiuse prematuramente l\u00ec. Quel tratto di pista \u00e8 ora chiamato in suo onore \"Bosse \u00e0 Collombin\".\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "2048160", "revid": "19799270", "url": "https://it.wikipedia.org/wiki?curid=2048160", "title": "Sahnish", "text": ""}
{"id": "2048161", "revid": "19799281", "url": "https://it.wikipedia.org/wiki?curid=2048161", "title": "Arikaree", "text": ""}
{"id": "2048163", "revid": "729019", "url": "https://it.wikipedia.org/wiki?curid=2048163", "title": "Ferrovia Montevecchio Sciria-San Gavino Monreale", "text": "La ferrovia Montevecchio Sciria-San Gavino Monreale era una ferrovia mineraria a scartamento ridotto che, in Sardegna, univa il compendio minerario di Guspini a San Gavino Monreale ed alla Dorsale Sarda.\nStoria.\nNel 1871 era stata realizzata la tratta della Compagnia Reale delle Ferrovie Sarde da San Gavino a Villasor, gi\u00e0 collegata con Cagliari, perci\u00f2 si present\u00f2 l'opportunit\u00e0 di un collegamento ferroviario fra le miniere ed il capoluogo per la distribuzione della blenda, allora indirizzata via nave a Porto Marghera. Nel 1873 la Societ\u00e0 delle Miniere di Montevecchio inizi\u00f2 la costruzione di questa linea privata a scartamento ridotto (di 1,05\u00a0m), terminata nel 1878 ed entrata in servizio il 15 novembre dello stesso anno. Era lunga 18,2\u00a0km ed era costata complessivamente circa un milione e mezzo di lire.\nLa linea fu posta sotto sequestro conservativo il 1\u00ba dicembre 1932, su azione dei sindacati fascisti, a causa del mancato o irregolare pagamento delle retribuzioni degli operai minerari; successivamente la societ\u00e0 delle miniere fu acquisita dalla Montecatini-Monteponi.\nLa linea fu dismessa il 30 marzo 1958 per sopravvenuta antieconomicit\u00e0 della sua gestione. I materiali furono riutilizzati in miniera."}
{"id": "2048164", "revid": "1429175", "url": "https://it.wikipedia.org/wiki?curid=2048164", "title": "Festa del Litorale sloveno", "text": "La festa del Litorale sloveno, ufficialmente festa del ritorno del Litorale sloveno alla madrepatria (in sloveno \"Vrnitev Primorske k mati\u010dni domovini\"), \u00e8 una festa che si svolge dal il 15 settembre di ogni anno dal 2005, istituita dal presidente sloveno Janez Drnov\u0161ek in risposta al Giorno del ricordo che si svolge in Italia in ricordo dei martiri delle foibe e per l'esodo dal 2004.\nStoria.\nLa festa, che ha suscitato molte polemiche in Italia, ricorda l'annessione del cosiddetto Litorale sloveno alla Repubblica Socialista Federale di Jugoslavia sotto la Repubblica Socialista di Slovenia (ora Slovenia) con il trattato di pace di Parigi entrato in vigore il 15 settembre 1947. La prima festa del Litorale sloveno \u00e8 stata festeggiata a Portorose alla presenza del primo ministro Janez Jan\u0161a. Mentre alla festa del 2008 di fronte a circa duemila persone, alla presenza del presidente della Repubblica Danilo T\u00fcrk, dell'ex capo dello Stato Milan Ku\u010dan, il presidente del Parlamento France Cukjati e numerosi ministri e discorso celebrativo \u00e8 stato pronunciato dal premier Janez Jan\u0161a.\nNessun esponente della minoranza italiana era presente."}
{"id": "2048170", "revid": "669523", "url": "https://it.wikipedia.org/wiki?curid=2048170", "title": "Charles Dance", "text": "Biografia.\nNacque a Redditch, nel Worcestershire, figlio di Eleanor Perks (1911-1984) una cuoca e Walter Dance (1874-1949) un ingegnere elettrico che aveva prestato servizio durante la guerra boera in Sud Africa. Suo padre mor\u00ec quando Charles aveva circa 3 anni ed egli aveva sempre pensato che fosse stato sulla cinquantina quando questo accadde, ma in seguito scopr\u00ec che Walter aveva in realt\u00e0 75 anni, essendo nato nel 1874. Durante le riprese di un episodio della serie britannica \"Who Do You Think You Are?\" nel 2016, Dance scopr\u00ec che attraverso la sua linea materna, \u00e8 parzialmente di discendenza belga.\nCrebbe a Plymouth e frequent\u00f2 la \"Widey Technical School for Boys\" (che attualmente \u00e8 conosciuta come la \"Widey High School\") a Crownhill. Successivamente ha frequentato il \"Leicester\" \"College of Arts\", dove ha studiato disegno grafico e fotografia. In seguito sceglie di studiare meglio l'arte drammatica che lo aveva affascinato a tal punto da diventare una sua fortissima passione negli anni universitari. Diventa membro della Royal Shakespeare Company alla fine degli anni settanta e comincia a recitare in maniera professionale nei pi\u00f9 importanti teatri di Londra.\nDal matrimonio con Joanna Haythorn, con la quale \u00e8 stato legato dal 1970 al 2004, ha avuto due figli, Oliver e Rebecca. Il matrimonio sembra sia terminato per la relazione con l'attrice Sophia Myles, sua compagna di set in \"Nicholas Nickelby\". Dalla relazione con la scultrice Eleanor Boorman ha avuto una terza figlia, Rose. Nominato ufficiale dell'Ordine dell'Impero Britannico dalla Regina Elisabetta II per i servigi resi all'arte drammatica, ha ricevuto per la sua lunghissima carriera premi come il Lifetime Achievement Award e il Time-Machine Honorary Award.\nTelevisione.\nNel 1974, fa il suo debutto sul piccolo schermo grazie a un'apparizione nella miniserie \"Father Brown\". Rimane per oltre dieci anni lontano da ruoli televisivi, dove ritorner\u00e0 a farli solo dopo il 1984 nella serie \"The Jewel in the Crown\". Appare come protagonista o co-protagonista (soprattutto nel ruolo di \"villain\") in telefilm come: \"Murder Rooms\", \"Randall &amp; Hopkirk\", \"Rebecca\", \"Il fantasma dell'Opera e\" soprattutto \"Bleak House\" che gli far\u00e0 ottenere il Broadcasting Press Guild Award come miglior attore. Nei primi del 2000 appare nella sitcom \"Foyle's War\", nel dramma \"Trinity\" e nella serie \"Merlin\". Dance \u00e8 particolarmente noto per avere rivestito i panni di lord Tywin Lannister all'interno del serial fantasy \"Il Trono di Spade\", basato sui romanzi delle \"Cronache del ghiaccio e del fuoco\" di George R. R. Martin. A partire dal 2019 fa parte del cast di \"The Crown\" nel ruolo di Louis Mountbatten.\nCinema.\nUno dei suoi ruoli pi\u00f9 importanti sul grande schermo \u00e8 stato quello di Claus nel film di James Bond \"Solo per i tuoi occhi\" del 1981. Nel 1985, ha recitato in \"Plenty\", una delle pellicole meno note di Meryl Streep ed \u00e8 apparso nel film italiano \"Good Morning Babilonia\" del 1987 dei fratelli Taviani. Nel 1993 interpreta il ruolo del cattivo in \"Last Action Hero - L'ultimo grande eroe\" ed ottiene un premio per la sua interpretazione in \"Kabloonak\" (1994) al Paris Film Festival. Fortemente legato all'horror, recita in \"Space Truckers e\" \"Michael Collins\" entrambi del 1996. Nel 2001 \u00e8 uno degli interpreti di \"Gosford Park\" di Robert Altman e del film bellico \"Dark Blue World\" di Jan Sv\u011br\u00e1k, nel 2003 ha un intenso ruolo in \"Swimming Pool\", nel 2006 recita in \"Scoop\" di Woody Allen, nel 2014 interpreta un vampiro in \"Dracula Untold\" mentre nel 2016 recita in \"Ghostbusters\".\nDoppiatori italiani.\nNelle versioni in italiano dei suoi film, Charles Dance \u00e8 stato doppiato da:\nDa doppiatore \u00e8 sostituito da:"}
{"id": "2048173", "revid": "899609", "url": "https://it.wikipedia.org/wiki?curid=2048173", "title": "Adriaan van Maanen", "text": "Nato da una famiglia benestante della Frisia, studi\u00f2 astronomia presso l'Universit\u00e0 di Utrecht (ottenendovi il titolo di Ph.D. nel 1911) e lavor\u00f2 per qualche tempo presso l'Universit\u00e0 di Groninga. Nel 1911 si trasfer\u00ec negli Stati Uniti per lavorare da volontario nell'Osservatorio Yerkes. Nel giro di un anno riusc\u00ec ad ottenere un posto presso l'Osservatorio di Monte Wilson, dove rimase sino alla morte.\n\u00c8 noto per le sue misurazioni astrometriche del moto all'interno delle nebulose spiraliformi. Partendo dall'assunto che tali oggetti fossero dei sistemi costituiti da gas e stelle posti all'interno della Via Lattea, le sue misurazioni si rivelarono in netto contrasto con la scoperta, effettuata da Edwin Hubble, che la Grande Nebulosa d'Andromeda ed altre nebulosit\u00e0 simili fossero oggetti posti all'esterno della Galassia. Hubble si serv\u00ec delle variabili Cefeidi per determinare la velocit\u00e0 di rotazione della Nebulosa di Andromeda.\nVan Maanen disse di aver osservato la rotazione della Nebulosa di Andromeda; egli riteneva che se essa fosse un oggetto separato dalla Via Lattea, e potesse dunque essere osservato in rotazione, la velocit\u00e0 delle Cefeidi sarebbe stata notevolmente superiore alla velocit\u00e0 della luce, e dunque sarebbe stato chiaramente violato il limite di velocit\u00e0 universale. Per corroborare la sua tesi, l'astronomo addusse come esempio l'esplosione di una \"nova\" che era stata osservata nella Nebulosa di Andromeda, che aveva temporaneamente superato in luminosit\u00e0 il nucleo stesso dell'oggetto: una quantit\u00e0 di energia apparentemente assurda per una semplice nova. Per questo motivo, egli riteneva che la nova, e dunque la galassia stessa, dovessero essere parte della Via Lattea; ma, se Andromeda fosse stata un'entit\u00e0 distinta dalla Via Lattea (come effettivamente \u00e8), la nova avrebbe avuto una luminosit\u00e0 inimmaginabile, tanto da risultare visibile da una cos\u00ec grande distanza.\nNel 1935 si appur\u00f2 che le misurazioni di Hubble sulla distanza delle Cefeidi \"extragalattiche\" erano corrette, e dunque i dati ottenuti da van Maanen si rivelarono imprecisi; tuttavia nessuno \u00e8 riuscito a determinare la causa degli errori dell'astronomo olandese.\nScopr\u00ec la stella di van Maanen (Gliese 35)."}
{"id": "2048174", "revid": "121837", "url": "https://it.wikipedia.org/wiki?curid=2048174", "title": "Adriaan Van Maanen", "text": ""}
{"id": "2048188", "revid": "38120", "url": "https://it.wikipedia.org/wiki?curid=2048188", "title": "Remy Hadley", "text": ""}
{"id": "2048192", "revid": "2012961", "url": "https://it.wikipedia.org/wiki?curid=2048192", "title": "San Girolamo in meditazione", "text": "San Gerolamo in meditazione \u00e8 un'opera a olio su tela (cm 118 \u00d7 81), realizzata dal pittore italiano Caravaggio intorno al 1605. \u00c8 attualmente custodita nel Monastero di Santa Maria, a Montserrat (precisamente nel Museo annesso al monastero).\nStoria e descrizione.\nSan Girolamo, eremita, Padre della Chiesa, e autore della traduzione della Bibbia in latino, (la Bibbia Vulgata) era una figura molto popolare al tempo di Caravaggio, tanto che lo stesso artista esegu\u00ec numerosi dipinti con tale soggetto (solo tre ne sopravvivono).\nIl dipinto deriva probabilmente dalla collezione Giustiniani (la collezione del protettore di Caravaggio, il banchiere Vincenzo Giustiniani e del fratello, il cardinale Benedetto). Benedetto raccolse una grande collezione di opere religiose eseguite dall'artista, e un \"San Gerolamo\" delle stesse dimensioni di quest'opera appare nell'inventario Giustiniani del 1638. Fu acquistato dal monastero di Montserrat nel 1915, con attribuzione a Ribera, e attribuito al Caravaggio dal Longhi nel 1943.\nIl biografo di Caravaggio, Peter Robb, segnala che la stessa meditazione presente nel dipinto \u00e8 assai simile a quella del \"San Giovanni Battista\", ora a Kansas City, dipinto all'incirca nello stesso periodo."}
{"id": "2048195", "revid": "767487", "url": "https://it.wikipedia.org/wiki?curid=2048195", "title": "Cantoria", "text": "La cantoria \u00e8, in ambito liturgico e musicale, il complesso dei cantori e la zona di un edificio, ecclesiastico o civile, a loro destinato, spesso collegata all'organo.\nStoria.\nArchitettura.\nInizialmente le prime cantorie sorsero in sostituzione delle precedenti \"scholae cantorum\" in forma di pergamo e dal XV secolo di balconata, variamente decorata con sculture e bassorilievi. Ne sono esempio la cantoria di Luca della Robbia (1431-1438) e quella di Donatello (1433-1439). Con la collocazione dei palchetti per i cantori al di sotto delle canne dell'organo, dal XVI secolo cantoria e organo vengono inclusi in un'unit\u00e0 architettonica, spesso posta sulla controfacciata della chiesa.\nTalvolta l'organo si pu\u00f2 trovare invece in posizione laterale, nel presbiterio e in questo caso \u00e8 comune trovare la cantoria sul lato opposto, specchiata allo strumento musicale e con analoghe linee formali per esigenze di simmetria.\nIn area germanica la cantoria prende anche il nome di \"S\u00e4ngerkanzel\" ed \u00e8 spesso ubicata nel presbiterio, in appositi stalli in legno riccamente scolpito.\nEsempi rinascimentali famosi (vedi sotto) sono cantorie (o pergami) in forma di balconata a sbalzo sopra il presbiterio, dotata di un alto parapetto in marmo o legno scolpito.\nCantoria popolare.\nLe cantorie popolari dei secoli XVI - XVIII risalgono al periodo, antecedente alla Riforma, delle confraternite di notabili e delle associazioni di connestabili. Composte da laici, il compito principale delle cantorie popolari era quello di cantare durante la liturgia. Tali cantorie animavano anche le funzioni nuziali e funerarie dei membri. In molte citt\u00e0 di ridotte dimensioni la musica polifonica comparve solamente nel XVI secolo in seguito alla fondazione di una cantoria.\nCantoria di corte.\nIn ambito cortigiano, sia protestante che cattolico, nacquero, in opposizione alle cappelle, gruppi autonomi di coristi identificati come cantorie.\nCantorie moderne e contemporanee.\nAttraverso il movimento di rinnovamento della musica sacra del XX secolo, soprattutto in area germanofona il termine \"cantoria\" e tornato attuale, venendo spesso usato per indicare complessi corali legati ad ambiti ecclesiastici."}
{"id": "2048202", "revid": "317456", "url": "https://it.wikipedia.org/wiki?curid=2048202", "title": "Ritratto di Maffeo Barberini (Caravaggio)", "text": ""}
{"id": "2048206", "revid": "28057", "url": "https://it.wikipedia.org/wiki?curid=2048206", "title": "Via Biberatica", "text": "La via Biberatica \u00e8 un'antica strada romana, compresa nel complesso dei cosiddetti Mercati di Traiano a Roma.\nEtimologia.\nIl nome di \"via Biberatica\", attestato in epoca medioevale, deriva secondo l'ipotesi maggiormente seguita dal latino tardo \"biber\", bevanda.\nDescrizione.\nIl basolato, restaurato nel corso dei grandi lavori eseguiti negli anni trenta nei Mercati di Traiano, si presenta particolarmente ben conservato e la via corre tra edifici conservati su pi\u00f9 piani, in particolare nel suo tratto settentrionale, verso l'odierna via IV Novembre, restituendo l'aspetto di un'antica via urbana della capitale dell'impero.\nLa via corre a mezza costa delle pendici del Quirinale verso i Fori imperiali e venne realizzata contemporaneamente agli edifici del complesso, in epoca traianea, agli inizi del II secolo, separando la parte inferiore (\"Grande emiciclo\", addossato al taglio effettuato nella roccia del colle per trovare spazio per il sottostante Foro di Traiano) e quella superiore (\"Grande aula\" e cosiddetto \"Corpo centrale\", oggi sede del Museo dei Fori imperiali).\nLa via, in leggera salita da sud a nord, fa parte dell'articolato sistema dei percorsi interni al complesso dei \"Mercati di Traiano\" costeggiandone gli edifici, che al livello della strada vi si affacciano con una serie di ambienti a forma di \"taberna\". Una serie di scale dislocate lungo la via la collegava ai piani superiori degli edifici e agli altri percorsi basolati a servizio dei livelli superiori ed inferiori. Questi collegamenti tramite scale escludono la possibilit\u00e0 che la via fosse accessibile ai carri.\nUna parte della via si interr\u00f2 progressivamente in epoca post-antica e fu in parte inglobata nel convento di Santa Caterina da Siena, che occup\u00f2 a partire dal XVII secolo la parte alta del complesso e il \"Piccolo Emiciclo\". Alcune delle \"tabern\u00e6\" affacciate sulla via in questo tratto furono in quest'epoca riutilizzate come cantine, mentre altri ambienti che si aprivano sul tratto centrale della strada furono ri-pavimentati per essere utilizzati come stalla."}
{"id": "2048208", "revid": "131358", "url": "https://it.wikipedia.org/wiki?curid=2048208", "title": "V\u00e5lerenga I.F. Fotball", "text": ""}
{"id": "2048211", "revid": "287204", "url": "https://it.wikipedia.org/wiki?curid=2048211", "title": "Damian Escudero", "text": ""}
{"id": "2048215", "revid": "33689", "url": "https://it.wikipedia.org/wiki?curid=2048215", "title": "Flavio Sigisvulto", "text": "Storia.\nVenne mandato nel 427 a comandare la guerra in Africa contro un generale ribelle, Bonifacio, dopo che i precedenti generali erano stati uccisi da lui, guadagnandosi probabilmente il titolo di \"comes Africae\", che era stato di Bonifacio. Assedi\u00f2 Ippona e Cartagine, e, essendo egli stesso ariano, mand\u00f2 un vescovo ariano, Maximinus, a confrontarsi con Agostino d'Ippona nel 427 o nel 428. Presumibilmente rientr\u00f2 in Italia dopo che le relazioni tra l'imperatore e Bonifacio vennero ristabilite nel 429 o nel 430.\nFu console nel 437 con Flavio Ezio. Dallo stesso anno, o dal 440, fino al 448 fu \"magister utriusque militiae\", organizzando la difesa contro i Vandali. Nel 448 divenne patrizio.\nIl nome \"Sigisvultus\" \u00e8 di origine germanica, e pu\u00f2 anche essere scritto come \"Sigisvult\", \"Segisvultus\", o \"Sigisvuldus\". A volte venne chiamato anche \"Sigisvulto il goto\"."}
{"id": "2048217", "revid": "19933", "url": "https://it.wikipedia.org/wiki?curid=2048217", "title": "Sigisvulto", "text": ""}
{"id": "2048221", "revid": "287204", "url": "https://it.wikipedia.org/wiki?curid=2048221", "title": "Kalyanamalla", "text": ""}
{"id": "2048224", "revid": "287204", "url": "https://it.wikipedia.org/wiki?curid=2048224", "title": "Ramacandra", "text": ""}
{"id": "2048225", "revid": "287204", "url": "https://it.wikipedia.org/wiki?curid=2048225", "title": "Ksemendra", "text": ""}
{"id": "2048233", "revid": "235890", "url": "https://it.wikipedia.org/wiki?curid=2048233", "title": "Variet\u00e0 lineare", "text": ""}
{"id": "2048241", "revid": "1005847", "url": "https://it.wikipedia.org/wiki?curid=2048241", "title": "Elezioni parlamentari in Slovenia del 2004", "text": "Le elezioni parlamentari in Slovenia del 2004 si tennero il 3 ottobre per il rinnovo dell'Assemblea nazionale. In seguito all'esito elettorale, Janez Jan\u0161a, espressione del Partito Democratico Sloveno, divenne Presidente del Governo nell'ambito di una coalizione con Partito Popolare Sloveno, Nuova Slovenia e Partito Democratico dei Pensionati della Slovenia."}
{"id": "2048242", "revid": "406085", "url": "https://it.wikipedia.org/wiki?curid=2048242", "title": "Punto di origine", "text": ""}
{"id": "2048244", "revid": "19933", "url": "https://it.wikipedia.org/wiki?curid=2048244", "title": "Magister utriusque militiae", "text": ""}
{"id": "2048248", "revid": "767487", "url": "https://it.wikipedia.org/wiki?curid=2048248", "title": "NGC 2208", "text": "NGC 2208 \u00e8 una galassia lenticolare situata nell'Auriga. Possiede una declinazione di +51\u00b0 54' 36\" e un'ascensione retta di 6 ore, 22 minuti e 34,6 secondi.\nFu scoperta il 24 novembre 1886 da Lewis Swift."}
{"id": "2048249", "revid": "19933", "url": "https://it.wikipedia.org/wiki?curid=2048249", "title": "Flavius Sigisvultus", "text": ""}
{"id": "2048250", "revid": "256263", "url": "https://it.wikipedia.org/wiki?curid=2048250", "title": "San Bernardo da Corleone", "text": ""}
{"id": "2048256", "revid": "287204", "url": "https://it.wikipedia.org/wiki?curid=2048256", "title": "Jala Kendua", "text": " \nJala Kendua \u00e8 una suddivisione dell'India, classificata come \"census town\", di 5.783 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 32' 51 N e 88\u00b0 10' 57 E.\nSociet\u00e0.\nEvoluzione demografica.\nAl censimento del 2001 la popolazione di Jala Kendua assommava a 5.783 persone, delle quali 2.843 maschi e 2.940 femmine. I bambini di et\u00e0 inferiore o uguale ai sei anni assommavano a 1.026, dei quali 512 maschi e 514 femmine. Infine, coloro che erano in grado di saper almeno leggere e scrivere erano 2.881, dei quali 1.597 maschi e 1.284 femmine."}
{"id": "2048265", "revid": "656701", "url": "https://it.wikipedia.org/wiki?curid=2048265", "title": "Trecentoquarantasei", "text": ""}
{"id": "2048277", "revid": "260676", "url": "https://it.wikipedia.org/wiki?curid=2048277", "title": "Congiunzione (Magic)", "text": "Congiunzione (\"Planeshift\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 5 febbraio 2001, \u00e8 il secondo set di tre del \"blocco di Invasione\", che comprende anche \"Invasione\" e \"Apocalisse\".\nAmbientazione.\nL'invasione di Dominaria da parte delle macchine assassine di Phyrexia continua. I phyrexiani rilasciano nell'atmosfera delle spore pestilenziali che decimano la popolazione. La ciurma della nave volante Cavalcavento ottiene alcune importanti vittorie ma il piano dimensionale artificiale di Rath si sovrappone a Dominaria, riversando nel mondo innumerevoli schiere di phyrexiani pronti a combattere. Mentre le sorti della guerra volgono in favore degli invasori, Urza e Gerrard raggiungono il santuario in cui dimora Yawgmoth, ma finiscono per lottare fra di loro in un duello all'ultimo sangue.\nCaratteristiche.\nCongiunzione \u00e8 composta da 143 carte, stampate a bordo nero, cos\u00ec ripartite:\nIl simbolo dell'espansione \u00e8 un portale turbinante, e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\nCongiunzione \u00e8 disponibile in bustine da 15 carte casuali e in 4 mazzi tematici precostituiti da 60 carte ciascuno:\nTre carte rare leggendarie si potevano trovare nelle bustine in una doppia versione olografica, la prima era la versione olografica della carta normale, la seconda una carta speciale con una diversa illustrazione. Era dai tempi di Alleanze che nelle bustine di una stessa espansione non si potevano trovare due versioni di una medesima carta con illustrazioni differenti. Ecco l'elenco:\n\"Prerelease\".\nCongiunzione fu presentata in tutto il mondo durante i tornei di prerelease il 27 gennaio 2001, in quell'occasione venne distribuita una speciale carta olografica promozionale: il \"Phelddagrif in Missione\", che presentava il nome e il testo della carta in greco antico. \u00c8 stata la seconda carta promozionale delle prerelease su tre a essere stampata in una lingua morta.\nRistampe.\nNessuna carta del set \u00e8 stata ristampata da precedenti.\nNovit\u00e0.\nIn questo set, contrariamente a quanto avviene di solito, non sono presentate nuove abilit\u00e0 delle carte, ma solo un nuovo tipo di terra. Vengono invece ulteriormente sviluppate le meccaniche del set precedente, ovvero le magie multicolori e l'abilit\u00e0 \"Potenziamento\".\nTane.\nCinque terre di Congiunzione sono in realt\u00e0 le tane dei cinque draghi leggendari di Invasione. Queste carte hanno il sottotipo Tana, bench\u00e9 sia molto raro che una terra non base abbia un suo sottotipo, questo potrebbe aprire nuove possibilit\u00e0 ai fini del gioco, ma ad oggi non sono ancora state stampate carte che possano interagire con questo tipo di terra in quanto tale fuorch\u00e9 le tane stesse. Ognuna di queste terre \u00e8 in grado di produrre i tre tipi di mana differenti che fanno parte del costo di lancio del drago che la abita. Ecco la lista dei draghi leggendari con rispettivi giacigli:"}
{"id": "2048280", "revid": "287204", "url": "https://it.wikipedia.org/wiki?curid=2048280", "title": "Jagtaj", "text": " \nJagtaj \u00e8 una suddivisione dell'India, classificata come \"census town\", di 9.406 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 37' 59 N e 88\u00b0 02' 07 E.\nSociet\u00e0.\nEvoluzione demografica.\nAl censimento del 2001 la popolazione di Jagtaj assommava a 9.406 persone, delle quali 4.707 maschi e 4.699 femmine. I bambini di et\u00e0 inferiore o uguale ai sei anni assommavano a 1.776, dei quali 909 maschi e 867 femmine. Infine, coloro che erano in grado di saper almeno leggere e scrivere erano 3.470, dei quali 2.102 maschi e 1.368 femmine."}
{"id": "2048281", "revid": "125936854", "url": "https://it.wikipedia.org/wiki?curid=2048281", "title": "Moreno Longo", "text": "Caratteristiche tecniche.\nUtilizzato in prevalenza come terzino destro, ha giocato anche come marcatore e come libero; nel corso della militanza nella Lucchese \u00e8 stato impiegato anche come tornante a centrocampo.\nCarriera.\nGiocatore.\nClub.\nDopo gli esordi nelle giovanili del Lascaris, societ\u00e0 dilettantistica torinese, a undici anni entra a far parte delle giovanili del , con cui debutta in Serie A nel campionato 1994-1995, nella sconfitta per 5-1 sul campo del ; nello stesso anno vince anche il Torneo di Viareggio con la Primavera granata. Nelle due annate successive guadagna maggior spazio in prima squadra, collezionando 11 presenze nel campionato 1995-1996 (concluso con la retrocessione dei granata in Serie B), e 18 presenze nel successivo campionato cadetto; in questa stagione partecipa anche con la Primavera al Torneo di Viareggio, perso in finale contro il .\nNell'agosto 1997 passa alla Lucchese, sempre in Serie B, inizialmente in prestito; vi rimane per due stagioni da titolare, fino alla retrocessione del 1999. All'inizio del campionato 1999-2000 viene posto tra i giocatori cedibili; torna in seguito tra i titolari, e indossa anche la fascia di capitano della squadra toscana. Gi\u00e0 nel mese di settembre, tuttavia, si trasferisce in compropriet\u00e0 dal ChievoVerona in un affare che porta alla Lucchese Silvio Giusti e Massimo Lombardini. Rimane in riva all'Adige fino al 2002, dopo essere stato riscattato nell'estate 2000, e fa parte della rosa che ottiene la prima promozione in A nel 2001. In quella stagione Longo si infortuna gravemente riportando la rottura dei legamenti, e le sue presenze si limitano a 12.\nDopo un'ulteriore stagione nel Chievo, senza mai scendere in campo a causa dei postumi dell'infortunio, nel gennaio 2003 ridiscende in Serie B passando in prestito al Cagliari, come contropartita per il trasferimento di Gianluca Grassadonia ai clivensi. In Sardegna torna in campo dopo due anni di stop nell'aprile 2003, e disputa in tutto 2 partite; rientrato al Chievo, viene ceduto definitivamente al , militante in Serie C1. In Abruzzo offre un rendimento inferiore alle attese, complici nuovi infortuni, e conclude il campionato con 5 presenze complessive; a fine stagione, pur non rientrando nei piani tecnici della societ\u00e0, rimane in forza al Teramo. Prosegue la carriera in Serie C2 con le maglie di Pro Vercelli e , con cui conclude la carriera all'et\u00e0 di 30 anni.\nNazionale.\nNel settembre 1996 viene convocato per la prima volta nella Nazionale Under 21, con cui colleziona in tutto due presenze.\nAllenatore.\nHa iniziato la sua carriera da allenatore nel 2007 con i Giovanissimi del Filadelfia Paradiso di Collegno, portandoli alla vittoria nel campionato regionale. L'anno successivo si trasferisce al Canavese, dove allena i Giovanissimi Nazionali e ottiene la qualificazione per i sedicesimi di finale del campionato nazionale, dove viene poi sconfitto dal Napoli.\nDal 2009 allena gli Allievi del Torino e nel 2012 passa alla guida della formazione Primavera dei granata. Sotto la sua gestione la squadra raggiunge per ben 4 volte di seguito la qualificazione alle Final Eight, vincendo per 2 volte la finale play-off e accedendovi per 2 volte con qualificazione diretta. Nella stagione 2013-2014 porta la squadra Primavera a disputare, contro il Chievo Verona, la finale-scudetto, che perde ai calci di rigore. Nella stagione successiva riporta la squadra in finale per lo scudetto contro la Lazio e vince il Campionato Primavera. Il Torino non vinceva il titolo nazionale da 23 anni. Nella stagione 2015-2016 vince, sempre contro la Lazio, anche la Supercoppa Italiana Primavera.\nPro Vercelli.\nDopo essere stato accostato anche alla panchina della prima squadra del Torino, l'8 giugno 2016 viene ingaggiato per guidare la prima squadra della Pro Vercelli, con cui firma un contratto biennale. Sotto la sua guida le \"bianche casacche\" piemontesi conseguono una tranquilla salvezza con una giornata di anticipo sulla fine della stagione regolare: nel corso del campionato riescono inoltre ad accumulare una serie di 12 risultati utili consecutivi (tra vittorie e pareggi).\nIl 14 giugno 2017 risolve consensualmente il contratto con la Pro Vercelli.\nFrosinone.\nQualche ora dopo avere lasciato la Pro Vercelli, viene annunciato ufficialmente come nuovo tecnico del Frosinone, con cui firma un contratto biennale.\nEsordisce in campionato il 26 agosto 2017, vincendo 2-0 in inferiorit\u00e0 numerica sul campo della Pro Vercelli, sua ex squadra.\nAll'ultima giornata della stagione regolamentare 2017-2018 i ciociari falliscono la promozione diretta per via del 2-2 rimediato in casa contro il Foggia: il risultato costringe quindi la squadra di Longo al 3\u00ba posto e alla disputa dei play-off. Eliminato il Cittadella in semifinale (1-1 sia all'andata sia al ritorno), il Frosinone perde per 2-1 la finale di andata contro il Palermo; tuttavia, la vittoria per 2-0 nella gara di ritorno al Benito Stirpe permette alla squadra di Longo di ottenere la promozione in Serie A.\nIl 19 dicembre 2018, all'indomani della sconfitta interna contro il Sassuolo (0-2), viene esonerato dopo aver conquistato solamente 8 punti in 16 giornate.\nTorino.\nIl 4 febbraio 2020 viene chiamato a ricoprire il ruolo di allenatore della prima squadra del , in sostituzione di Walter Mazzarri.\nConclude la stagione raccogliendo 13 punti in 16 partite, facendo ottenere ai granata la salvezza matematica con due giornate d\u2019anticipo.\nAlessandria.\nIl 22 gennaio 2021 viene nominato nuovo tecnico dell', in Serie C, in sostituzione dell'esonerato Angelo Gregucci, firmando un contratto valido fino a giugno 2023. Grazie a un fruttuoso girone di ritorno, guida la squadra al secondo posto finale in campionato alle spalle del . Nei play-off l'Alessandria supera ai quarti e in semifinale, qualificandosi per la finale contro il : dopo lo 0-0 dell'andata in trasferta e del ritorno in casa, i grigi di Longo si impongono ai tiri di rigore e ottengono la promozione in Serie B, il club alessandrino torna cos\u00ec in cadetteria dopo 46 anni.\nStatistiche.\nStatistiche da allenatore.\n\"Statistiche aggiornate al 25 febbraio 2022.\""}
{"id": "2048282", "revid": "287204", "url": "https://it.wikipedia.org/wiki?curid=2048282", "title": "Chateauneuf", "text": ""}
{"id": "2048283", "revid": "1543377", "url": "https://it.wikipedia.org/wiki?curid=2048283", "title": "Toshiyuki Kita", "text": "Formatosi a Osaka, oggi ha studi di progettazione e di design in Giappone e dal 1969 anche in Italia.\nTra gli articoli pi\u00f9 famosi abbiamo la Wink Chair e il Kick Table esposti al MOMA di New York.\nNel 2011 ha vinto il compasso d'oro alla carriera."}
{"id": "2048289", "revid": "93436", "url": "https://it.wikipedia.org/wiki?curid=2048289", "title": "Collegi uninominali", "text": ""}
{"id": "2048292", "revid": "111433", "url": "https://it.wikipedia.org/wiki?curid=2048292", "title": "Mario Silvestri", "text": "Biografia.\nDopo aver conseguito la maturit\u00e0 classica all'et\u00e0 di 17 anni, si laurea nel 1941, non ancora ventiduenne e con \"medaglia d'oro\" in ingegneria industriale elettrotecnica presso il Politecnico di Milano. La settimana successiva viene chiamato a Roma presso l'8\u00ba reggimento Genio. Su 700 aspiranti allievi ufficiali risulta quinto e diventa sottotenente. Nel 1943, mentre si trova ai confini con la Croazia viene colpito da una grave affezione agli occhi e rimandato a casa a Milano con lunghissima licenza in tempo per assistere ai bombardamenti dell'agosto che colpiscono Milano.\nIl suo primo impiego \u00e8 all'AEM di Milano, dove ha il compito di censire gli enormi danni subiti dall'azienda nel corso dei bombardamenti. La guerra sta volgendo al termine ed egli entra a far parte delle formazioni clandestine, che dovevano proteggere gli impianti industriali milanesi dalla furia dei tedeschi in ritirata. Per i suoi meriti gli viene conferita la \"tessera di \u201cPatriota\u201d\" timbrata e firmata dal Comitato di Liberazione Alta Italia.\nNel 1945 entra nella Giunta Tecnica della Edison dove comincia a occuparsi di utilizzazione industriale a scopo pacifico dell'energia nucleare per la produzione di energia elettrica. Questi studi lo portano a diventare uno dei pionieri del campo nucleare in Italia. I risultati delle sue ricerche convincono alcune grandi aziende (Adriatica di Elettricit\u00e0, Falck, Fiat, Montecatini e Pirelli) a costituire il consorzio che fonder\u00e0 il \"CISE\" (Centro Informazioni Studi ed Esperienze), societ\u00e0 dedicata alla ricerca nel campo dell'energia nucleare, all'interno della quale Mario Silvestri assume la direzione del laboratorio di Ingegneria Nucleare.\nSia nel CISE, sia nella parallela attivit\u00e0 di docente universitario, Silvestri ha dato contributi fondamentali al progetto della centrale elettronucleare di Trino Vercellese della societ\u00e0 Edison (poi dell'Enel).\nNel 1958 \u00e8 a capo del \"progetto CIRENE\" (CIse REattore a NEbbia), un reattore nucleare a fissione di uranio di concezione assolutamente nuova, moderato ad acqua pesante e refrigerato ad acqua normale e vapore acqueo, che divenne asse portante del programma di ricerca italiano. Il prototipo pronto nel 1985 verr\u00e0 bloccato dalle pubbliche reazioni alla catastrofe seguita all'incidente di Chernobyl.\nLa sua carriera universitaria, iniziata nel 1961, si \u00e8 svolta al Politecnico di Milano: proprio a Silvestri si deve l'introduzione dei primi corsi universitari d'Ingegneria nucleare nell'ateneo milanese. Professore di Impianti Nucleari e, dal 1979, di Energetica, ne ha diretto prima l'istituto di Fisica Tecnica e successivamente quello di Energetica, fino al 1989.\nTra le altre attivit\u00e0 e incarichi si ricordano il potenziamento del Centro di Studi Nucleari Enrico Fermi (CESNEF ) del Politecnico di Milano e la presidenza dal 1972 al 1982 del Comitato Tecnologico del CNR. In questa sede ha varato e diretto a lungo il \"Progetto Finalizzato Energetica\", e partecipato al progetto \"Alessandro Volta\" per le celle fotovoltaiche.\nCollaboratore di numerose pubblicazioni a carattere scientifico e storico, nonch\u00e9 giornalista pubblicista, ha ricevuto nel 1982 il \"Premio Glaxo\" per la divulgazione scientifica, nel 1986 la \"Medaglia d'oro del Comune di Milano\" e nel 1987 il prestigioso \"premio ITALGAS\". La sua esperienza di scienziato che a lungo si \u00e8 trovato a interagire con il mondo politico \u00e8 riportata in due libri-documento (\u201cIl costo della menzogna\u201d e \u201cIl futuro dell'energia\u201d), attraverso i quali prende parte all'acceso dibattito sorto negli anni Settanta sulle problematiche connesse all'industria dell'energia elettrica italiana. Ne \"il costo della menzogna\", in particolare, critica aspramente, riportando fatti e dati, la politica nucleare italiana, evidenziando come questa abbia realizzato sperperi di denaro colossali a causa di scelte fallimentari e dirigenti impreparati. Tra questi spicca la figura di Felice Ippolito, costretto alle dimissioni dalla direzione del CNEN perch\u00e9 travolto da vicende giudiziarie.\nParallelamente all'intensa attivit\u00e0 tecnico-scientifica, Silvestri si \u00e8 dedicato, con passione e competenza, allo studio della storia antica e recente, giungendo a pubblicare diverse opere di grande qualit\u00e0 e di notevole efficacia divulgativa: fra queste si ricordano \"Isonzo 1917\", vincitore del Premio Prato nel 1965 consegnatogli da Salvatore Quasimodo, \"La decadenza dell'Europa occidentale\", opera che mette in luce la gravit\u00e0 della perdita del primato tecnologico, prima che ideologico, dell'Europa, e da ultimo \"La vittoria disperata\", un'accurata e avvincente analisi della seconda guerra punica.\nDi questi suoi lavori, critica e pubblico apprezzano soprattutto il rovesciamento delle vecchie prospettive, la novit\u00e0 del linguaggio e l'uso di criteri di giudizio lontani dalla storiografia accademica convenzionale.\nMuore a Milano il 13 settembre 1994.\nNel settembre 1995 il Politecnico di Milano, all'epoca diretto dal rettore Adriano De Maio, lo commemora dedicandogli un libro dal titolo: \"Ricordo di Mario Silvestri, scienziato e umanista\". Nel libro, oltre all'elenco dei 342 lavori scritti da Silvestri e riordinati da Carla Gola, sono pubblicate anche alcune pagine scritte dallo stesso Silvestri e mai pubblicate prima. Si tratta di una sintetica autobiografia datata 29 settembre 1986 da cui emerge anche il suo forte \"sense of humor\".\nOnorificenze.\nIl suo nome \u00e8 stato iscritto nel 2008 nel \"Famedio\" del Cimitero Monumentale di Milano."}
{"id": "2048294", "revid": "287204", "url": "https://it.wikipedia.org/wiki?curid=2048294", "title": "Jagadanandapur", "text": " \nJagadanandapur \u00e8 una suddivisione dell'India, classificata come \"census town\", di 20.470 abitanti, situata nel distretto di Nadia, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 36' 52 N e 88\u00b0 23' 30 E.\nSociet\u00e0.\nEvoluzione demografica.\nAl censimento del 2001 la popolazione di Jagadanandapur assommava a 20.470 persone, delle quali 10.469 maschi e 10.001 femmine. I bambini di et\u00e0 inferiore o uguale ai sei anni assommavano a 2.022, dei quali 1.037 maschi e 985 femmine. Infine, coloro che erano in grado di saper almeno leggere e scrivere erano 15.586, dei quali 8.476 maschi e 7.110 femmine."}
{"id": "2048296", "revid": "205250", "url": "https://it.wikipedia.org/wiki?curid=2048296", "title": "Jos\u00e9 Antonio Garc\u00eda-Bl\u00e1zquez", "text": "Biografia.\nSi occupa prevalentemente di romanzi. A ventotto anni ha pubblicato l'opera pi\u00f9 importante della sua produzione, \"No encontr\u00e9 rosas para mi madre\", da cui \u00e8 stato tratto il film \"Peccato mortale\" del 1972, con Gina Lollobrigida.\nHa reso il suo stile sempre pi\u00f9 personale e le sue opere degli anni settanta-ottanta ne hanno dato prova. Nel 1973 ha vinto il Premio Nadal per \"El rito\". Il dramma \"El amante inanimado\" \u00e8 stato pubblicato contemporaneamente in spagnolo e italiano.\n\u00c8 morto a Madrid il 12 agosto 2019."}
{"id": "2048298", "revid": "156341", "url": "https://it.wikipedia.org/wiki?curid=2048298", "title": "Jos\u00e9 Antonio Garc\u00eda Bl\u00e1zquez", "text": ""}
{"id": "2048307", "revid": "265329", "url": "https://it.wikipedia.org/wiki?curid=2048307", "title": "Valnei Balnei", "text": ""}
{"id": "2048308", "revid": "729019", "url": "https://it.wikipedia.org/wiki?curid=2048308", "title": "Benno Fiala von Fernbrugg", "text": "Accreditato di 28 vittorie confermate e 5 non confermate, fu il terzo asso della k.u.k. Luftfahrtruppen, l'aviazione austro-ungarica, durante la prima guerra mondiale.\nPrimi anni.\nNato a Vienna da una famiglia di tradizioni militari, nel 1910 si arruol\u00f2 volontario e fu assegnato, in qualit\u00e0 di \"Offizieranwarter\" (aspirante ufficiale) al 1\u00ba Reggimento d'Artiglieria. L'incontro con il tenente colonnello Emil Uzelac, comandante della sezione aerea dell'esercito, che sarebbe poi diventata la k.u.k. Luftfahrtruppen, stimol\u00f2 l'interesse di Fiala per il volo tanto che present\u00f2 domanda di trasferimento all'aviazione. Il 28 luglio 1914 pass\u00f2 alla Flik 1 della k.u.k. Luftfahrtruppen.\nLa prima guerra mondiale.\nAllo scoppio del conflitto il reparto di Fiala fu assegnato al fronte della Galizia dove fu impiegato come osservatore. Ebbe l'idea, all'epoca non ancora sfruttata, di installare un trasmettitore radio per riportare in tempo reale le informazioni rilevate. Nell'agosto 1914 Fiala dimostr\u00f2 doti di grande coraggio quando viaggiando su un treno che trasportava rifornimenti, il convoglio cadde in una imboscata tesa da soldati russi penetrati all'interno delle linee austro-ungariche. In questa occasione, nella sparatoria che segu\u00ec, il macchinista venne gravemente ferito e il convoglio si ferm\u00f2, cos\u00ec Fiala, sotto il fuoco nemico, raggiunse la locomotiva e, pur ferito, rimise in funzione il treno riuscendo ad allontanarsi dal luogo dell'imboscata. Per questa azione il 10 novembre 1914 ricevette una promozione straordinaria a Sottotenente. Inoltre i successi riportati nei voli, con un Aviatik B.I, in qualit\u00e0 di osservatore e in seguito anche mitragliere gli fecero ottenere la medaglia d'argento al valor militare.\nSulla motivazione si parla dell'abbattimento di due aerei russi il 6 e il 13 gennaio 1915. Nel gennaio 1916 fu assegnato alla Flik 19, comandata dal capitano Adolf Heyrowsky, sempre in qualit\u00e0 di osservatore-mitragliere al fronte italiano dell'Isonzo. Il 29 aprile 1916 consegu\u00ec la prima vittoria confermata costringendo a un atterraggio di emergenza un biposto italiano, nei pressi di San Daniele. Il secondo successo arriv\u00f2 il 4 maggio, quando in volo su un Hansa-Brandenburg C.I (61.55) pilotato da Adolf Heyrowsky, distrusse il dirigibile italiano M.4 sopra Merna nei pressi di Gorizia attaccandolo con proiettili esplosivi e causando la morte dei 6 uomini dell'equipaggio (capitani Giovan Battista Pastine, Umberto Casella, Giorgio Coturri, Giuseppe Pasquali, sergenti maggiori Riziero Rapanelli e Aristide Berardi).\nAgli inizi del 1917, dopo il ferimento a un braccio, decise di lasciare la Flik 19 per diventare pilota.\nDopo l'addestramento fu trasferito ai reparti combattenti, dove in soli 23 giorni consegu\u00ec 7 abbattimenti in duelli aerei. Il 25 ottobre ottenne l'ottava vittoria contro un caccia SPAD S.VII italiano. In questo periodo fu decorato con l'Ordine della Corona Ferrea di 3 classe con decorazione di guerra e spade e l'Ordine Imperiale di Leopoldo con decorazione di guerra e spade. Nel novembre 1917 fu assegnato, come vicecomandante, alla Flik 56J dove consegu\u00ec un solo abbattimento di un bombardiere Caproni.\nSi trattava del Caproni Ca. 4216 della 1\u00aa Squadriglia Caproni di San Pelagio (equipaggio capitano Maurizio Pagliano, tenente Luigi Gori, soldati Arrigo Andri e Giacomo Caglio), che fu intercettato dall'Albatros D.III(Oef) (153.77) di Benno Fiala sopra i cieli di Susegana e cadde in fiamme in localit\u00e0 Fornace Vecchia. Nel dicembre ebbe il comando della Flik 51J, dove combattevano altri cinque assi. L'11 marzo 1918, Fiala abbatt\u00e9 un Sopwith Camel e due giorni dopo un biposto SIA 7B. Il 30 marzo Fiala volando con l'Albatros D.III(Oef) (serie 153.55) reclam\u00f2 la sua 14 vittoria contro un Sopwith Camel britannico. Il Sopwith Camel si rovesci\u00f2 nell'atterraggio di fortuna, rimanendo seriamente danneggiato. Il pilota, rimasto incolume, fu fatto prigioniero. Era il tenente Alan Jerrard del No. 66 Squadron RAF, che fu pi\u00f9 tardi insignito della Victoria Cross.\nIl 1\u00ba maggio, a bordo del D.III (serie 153.128) consegu\u00ec 4 vittorie in una giornata contro un Sopwith Camel, un SIA 7B, a nord di Povegliano e contro due palloni da osservazione, nei pressi di Visnadello uno e di san Biagio l'altro.\nIl 6 giugno, sempre a bordo del D.III 153.128 abbatt\u00e9 uno SPAD sopra Salettuol-Roncadelle e pi\u00f9 tardi, nella stessa giornata, abbatt\u00e9 un Sopwith Camel sopra Novanta del Piave conseguendo la 21 vittoria. 15 giorni dopo fu colpito dalla fucileria di terra rimanendo ferito ad una mano, ma tre giorni dopo riprese servizio partecipando alla battaglia di Montello. In quell'occasione 8 Albatros D.III(Oef) del Flik 51J alla guida di Fiala, che pilotava l'Albatros (serie 153.270), attaccarono una formazione di 10 bombardieri alleati scortati da 16 caccia; gli aerei alleati subirono 5 perdite senza infliggerne nessuna, Fiala fu responsabile di tre abbattimenti. Il 20 agosto ottenne l'ultimo successo contro un SVA-5 presso Cessalto. Alla fine di Ottobre, fu trasferito a Vienna, incaricato presso l'ufficio dell'ispettore generale della k.u.k. Luftfahrtruppen.\nFiala termin\u00f2 la guerra con 28 vittorie confermate e 5 non ufficiali, decorato con la Medaglia d'oro al valor militare.\nDopo il conflitto.\nDopo la guerra, nell'agosto 1925, completati gli studi tecnici presso l'Universit\u00e0 tecnica di Vienna, venne assunto dal professor Hugo Junkers nella propria compagnia aerea, la Junkers Luftverkehr, incaricandolo di dirigere lo stabilimento di manutenzione di F\u00fcrth, ruolo che ricopr\u00ec per breve tempo, a causa della chiusura della compagnia aerea che fondendosi con la Deutscher Aero Lloyd (DAL) diede origine alla Deutsche LuftHansa (DLH). Nel novembre 1925 Fiala decise quindi di accettare la proposta della compagnia aerea polacca PLL Aerolot, che gli affid\u00f2 la gestione della propria struttura di manutenzione a Varsavia, dove rimase fino al 1927.\nNel marzo 1927 fa ritorno in Germania, invitato nuovamente da Hugo Junkers nella Junkers Flugzeugwerke dove in qualit\u00e0 di ingegnere lavor\u00f2 prima come PR e poi nella sede centrale a Dessau.\nIn quel periodo si rec\u00f2 in Giappone per organizzare l'insediamento di uno stabilimento per la costruzione di aerei metallici per la Mitsubishi, negozi\u00f2 per conto della Junkers negli Stati Uniti d'America, diventando nel 1933 ingegnere capo della societ\u00e0. Dopo la salita al potere di Hitler, nel 1933, Fiala fu arrestato ed espulso, ma tornato in Austria continu\u00f2 a lavorare in settori connessi all'aviazione. Nel 1935, insieme a Julius Arigi, il secondo asso dell'aviazione austro-ungarica, fond\u00f2 l'azienda aeronautica Wiener Neust\u00e4dter Flugzeugwerke GmbH (WNF) che oltre ad aver sviluppato in proprio alcuni modelli rimasti allo stadio di prototipo costruiva aerei militari su licenza.\nNel 1938 poco prima della seconda guerra mondiale, in seguito all'annessione dell'Austria, Fiala venne nominato capitano della Luftwaffe e prest\u00f2 servizio come comandante alla base di Hoersching Linz. Mor\u00ec il 29 ottobre 1964. Nel 1967 la base dell'aeronautica austriaca di Aigen fu intitolata \u201cFiala-Fernbrugg\u201d."}
{"id": "2048311", "revid": "125008395", "url": "https://it.wikipedia.org/wiki?curid=2048311", "title": "Hiroaki Hirata", "text": "\u00c8 famoso principalmente per i ruoli di Sanji in \"One Piece\", Sha Gojyo in \"Saiyuki\", Kotetsu T. Kaburagi in \"Tiger &amp; Bunny\" ed il narratore in \"Digimon Adventure\"."}
{"id": "2048312", "revid": "834", "url": "https://it.wikipedia.org/wiki?curid=2048312", "title": "Violence and Force", "text": ""}
{"id": "2048317", "revid": "56620", "url": "https://it.wikipedia.org/wiki?curid=2048317", "title": "Il Grande Io", "text": "Il Grande Io - Confessioni di un adulto in prova (\"The True Confessions of Adrian Albert Mole\") \u00e8 il terzo libro della scrittrice Sue Townsend pubblicato nel 1989 con protagonista Adrian Mole e raccoglie i diari di Adrian Mole, Sue Townsend (autrice del libro) e Margaret Roberta.\nLa storia riprende dal 1984 al 1989. Adrian adesso ha quasi 18 anni e conduce ancora una vita incasinata. Il suo amore verso Pandora continua. Va a vivere per un po' di tempo a Mosca con il suo cane (1985) e continua la sua corrispondenza con il suo amico americano Hamish, si innamora di Sarah Ferguson (1986) e scrive delle lettere di corrispondenza con Barry Kent, adesso in carcere (1987). Si fidanza con una ragazza di nome Sharon nel 1988 e va a lavorare in biblioteca, per poi essere licenziato dalla sua datrice di lavoro dopo le critiche pesanti rivolte a Jane Austen. Nell'estate del 1989 va a lavorare al Dipartimento per la tutela dell'ambiente. Intanto Pandora si sposa con un ragazzo con il solo piacere di essere sposata. "}
{"id": "2048318", "revid": "14691", "url": "https://it.wikipedia.org/wiki?curid=2048318", "title": "Kimbaguismo", "text": ""}
{"id": "2048321", "revid": "287204", "url": "https://it.wikipedia.org/wiki?curid=2048321", "title": "Jafarpur", "text": " \nJafarpur \u00e8 una suddivisione dell'India, classificata come \"census town\", di 14.032 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 19' 15 N e 88\u00b0 13' 50 E e ha un'altitudine di 1 .\nSociet\u00e0.\nEvoluzione demografica.\nAl censimento del 2001 la popolazione di Jafarpur assommava a 14.032 persone, delle quali 7.373 maschi e 6.659 femmine. I bambini di et\u00e0 inferiore o uguale ai sei anni assommavano a 994, dei quali 535 maschi e 459 femmine. Infine, coloro che erano in grado di saper almeno leggere e scrivere erano 12.067, dei quali 6.571 maschi e 5.496 femmine."}
{"id": "2048326", "revid": "1543377", "url": "https://it.wikipedia.org/wiki?curid=2048326", "title": "Origine", "text": "Il termine origine, in filosofia, ha due significati principali, spesso confusi l'uno con l'altro: da un lato, esso esprime l'idea di cominciamento o atto o fase iniziale; dall'altro, esso indica il fondamento o principio ontologico di un ente.\nIl ritorno alle origini.\nIl cosiddetto \"ritorno alle origini\", tratto caratteristico del Rinascimento, \u00e8 un'espressione che si fonda su questa ambiguit\u00e0, poich\u00e9 intende l'origine tanto come cominciamento in senso cronologico, quanto come fondamento ontologico (l'evo antico come fondamento dell'evo moderno, ma anche semplicemente come anteriore ad esso). Ancor prima, la teodicea poneva la questione dell'origine del male negli stessi termini, ontologici e cronologici.\nNel XIX secolo si svilupp\u00f2 tutta una serie di studi sulle origini (del linguaggio, della vita, delle specie): tali studi nelle scienze empiriche incorporano questa pluralit\u00e0 di significati in uno stesso concetto.\nSi deve a Martin Heidegger l'aver riportato, nel secolo seguente, il concetto di \u00aborigine\u00bb alla sua valenza ontologica, associandolo a quello di \u00abinizio\u00bb e di finalit\u00e0. La meta finale, essendo lo scopo del divenire, senza la quale questo non sussisterebbe, ne rappresenta il fondamento e quindi paradossalmente l'origine stessa, al punto tale che, egli afferma, \u00abil presente viene sempre dopo l'avvenire\u00bb:"}
{"id": "2048330", "revid": "1684799", "url": "https://it.wikipedia.org/wiki?curid=2048330", "title": "Unleashed", "text": "Unleashed (\"senza guinzaglio\" in lingua inglese) pu\u00f2 riferirsi a:"}
{"id": "2048336", "revid": "123363601", "url": "https://it.wikipedia.org/wiki?curid=2048336", "title": "Confessione di fede battista del 1689", "text": "La Confessione di fede battista del 1689 (detta anche \"Seconda Confessione di Fede di Londra\") \u00e8 stata elaborata dai battisti di tendenza calvinista in Inghilterra per dare espressione formale alla loro fede cristiana, protestante e riformata secondo una prospettiva chiaramente battista.\nQuesta confessione di fede, come la Confessione di fede di Westminster del 1646 e la Dichiarazione di Savoy del 1658, \u00e8 il frutto dell'elaborazione di quei Puritani che sentivano l'esigenza a che fosse formalmente definita la loro particolare prospettiva teologica ed ecclesiale.\nI Battisti riformati ed i Battisti tradizionali in Inghilterra.\nLa redazione della Confessione di fede del 1689 \u00e8 legata alla storia dei primi Battisti inglesi ed alle differenze intercorrenti fra i Battisti di tipo \"generale\" e \"particolare\".\nAgli inizi del XVII secolo, i Battisti inglesi costituivano non tanto una denominazione cristiana stabilita, ma, nell'ambito del Protestantesimo, un'organizzazione di chiese dai caratteri non del tutto definiti, unite dalla persuasione che il battesimo si dovesse amministrare soltanto a credenti responsabili.\nCon l'insorgere dell'Arminianesimo, per\u00f2, molte chiese battiste cominciano ad abbracciarne i principi, cio\u00e8 che Cristo sia morto per tutta l'umanit\u00e0 (non solo per gli eletti, il suo popolo, come afferma l'ortodossia calvinista), al fine di dare a tutti la possibilit\u00e0 della salvezza attraverso la fede in lui (redenzione, quindi, \"generale\"). Questo implica che la salvezza, in ultima analisi, dipende dalla scelta che l'individuo fa (pro o contro Cristo). Il Battesimo diventerebbe cos\u00ec espressione del proprio consenso dato a Cristo (pi\u00f9 che un segno delle promesse di Dio in Cristo). A tutto questo reagiscono i Battisti di stretta osservanza calvinista, vedendovi un pericoloso scivolamento verso il sinergismo. Da qui l'esigenza dei Battisti d'osservanza calvinista di precisare accuratamente le loro persuasioni come punti fermi imprescindibili, come pure la loro specifica identit\u00e0, cio\u00e8 quella di Battisti \"particolari\", calvinisti o riformati.\nNello stesso periodo tutti i Battisti (sia \"generali\" che \"particolari\") subivano una persecuzione aperta o coperta da parte della Chiesa di Inghilterra . Tutti i Battisti avevano abbandonato quella chiesa, persuasi che la Bibbia non offrisse alcuna giustificazione ad un sistema episcopale di governo della chiesa, n\u00e9 desse al monarca facolt\u00e0 alcuna di interferire nelle questioni riguardanti la chiesa. Altri dissenzienti (\"non conformisti\") di quel tempo, come i Presbiteriani ed i Congregazionalisti, pure subivano persecuzioni, ma, la loro forza numerica ed influenza permetteva loro di sfuggirla pi\u00f9 di quanto potessero fare i Battisti. L'affermazione dei Battisti che solo gli adulti convertiti potessero essere battezzati, li metteva in contraddizione non solo con la Chiesa d'Inghilterra, ma anche con i Presbiteriani ed i Congregazionalisti (che accettavano il Battesimo degli infanti).\nLa confessione di fede del 1644 e la guerra civile inglese.\nNel corso del XVII secolo i rapporti dei Puritani (\"non conformisti\") con la Monarchia si deteriorano. Molti leader puritani erano membri del Parlamento e questa tensione sfocia in una guerra civile che durer\u00e0 dal 1642 al 1649. il re Carlo I viene deposto ed \u00e8 condannato a morte, facendo diventare l'Inghilterra, cos\u00ec, per breve tempo una repubblica.\n\u00c8 in questo contesto che i Battisti particolari colgono l'opportunit\u00e0 di scrivere e pubblicare la loro Confessione di fede. Sette loro chiese locali inviano dei rappresentanti per elaborare questo documento. Suo scopo \u00e8 quello di differenziare formalmente le loro credenze da quelle dei Battisti generali. Il documento viene completato nel 1644 e, bench\u00e9 non molto dettagliato, esso riflette chiaramente la teologia calvinista ortodossa. Questo documento \u00e8 conosciuto come \"Prima confessione di fede battista\" e viene prima della ben nota Confessione di fede di Westminster (scritta nel 1646).\nLa Confessione di fede del 1644 differisce da quella di Westminster in due modi significativi. In primo luogo respinge la nozione che il ruolo della Legge di Dio sia quella di persuaderci d'essere peccatori, affermando che il terrore che incute la legge non sia necessario per fare ci\u00f2 che solo l'Evangelo \u00e8 in grado di fare. In secondo luogo, essa respinge la nozione dell'eterna generazione del Figlio nell'ambito della Trinit\u00e0.\nCon l'abolizione della Monarchia, la Confessione di fede di Westminster viene dichiarata ufficiale sia per la Chiesa d'Inghilterra (Anglicana) che per la Chiesa di Scozia (presbiteriana). I Congregazionalisti, in minor numero, creano la propria versione della Confessione di fede di Westminster, cio\u00e8 la Dichiarazione di Savoy. La Confessione di fede battista del 1644, sebbene simile quanto a teologia, non poteva in alcun modo essere paragonata per estensione alle prime due confessioni, e diventa cos\u00ec chiara la necessit\u00e0 di elaborare una seconda confessione di fede battista.\nProblemi con la Restaurazione.\nDopo l'esecuzione di Carlo I, i Presbiteriani scozzesi insieme agli Anglicani inglesi ed ai Congregazionalisti, nonostante condividano la stessa teologia, si dividono sul ruolo da assegnare alla Monarchia - i primi la appoggiano ed i secondi l'avversano. Oliver Cromwell, congregazionalista, governa in Inghilterra come Lord protettore fino alla sua morte nel 1658. La Monarchia \u00e8 ristabilita con Carlo II nel 1660. I rapporti fra Scozia ed Inghilterra, come pure fra i rispettivi puritani, continuano ad essere difficili soprattutto quando vengono approvate leggi che regolano le pratiche del culto. Nel 1662 l'Atto di Uniformit\u00e0 rende illegale ogni culto che non faccia uso del nuovo Libro della preghiera comune in tutte le chiese locali anglicane, presbiteriane, congregazionaliste e battiste dell'Inghilterra. Inoltre la Chiesa anglicana viene sciolta dalla Confessione di fede di Westminster e fatta ritornare, come propria confessione di fede, ai suoi originali Trentanove articoli di religione.\nLa Confessione di fede del 1677.\nIl risultato di tutto questo, con il ristabilimento della Monarchia, \u00e8 che per tutta l'Inghilterra, rifiutandosi di conformarsi alle nuove leggi per il culto, i Battisti tornano ad essere perseguitati. Nel 1677 un numero pi\u00f9 vasto di Battisti particolari si riunisce allo scopo di elaborare una confessione di fede pi\u00f9 vasta delle loro precedenti. Il processo di redazione viene modellato secondo la Confessione di Westminster, che era utilizzata da molte chiese battiste particolari, nonostante le differenze sull'organizzazione della chiesa e le modalit\u00e0 del Battesimo.\nNel 1677 il documento differisce dalla Confessione di Westminster e da quella di Savoy in due modi importanti. In primo luogo doveva definire i poteri dell'associazione dei Battisti (denominazione) in rapporto alle singole comunit\u00e0 locali. In secondo luogo, e pi\u00f9 importante ancora dal punto di vista battista, doveva rendere chiara l'affermazione del Battesimo dei credenti al posto e contro il Battesimo degli infanti, chiarendo nel contempo, di non avere alcun rapporto con l'Anabattismo del tempo della Riforma del XVI secolo.\nLa persecuzione e la segretezza fanno s\u00ec che questo documento non sia ufficialmente pubblicato, bench\u00e9 il suo contenuto sia fatto conoscere alle chiese membro.\nL'Atto di tolleranza del 1689.\nNel 1689 in Inghilterra si approva l'Atto di Tolleranza del Maryland che permette la libert\u00e0 religiosa e il pluralismo delle espressioni confessionali cristiane accanto alla Chiesa di Inghilterra e la Chiesa di Scozia. Questo permette ai rappresentanti di pi\u00f9 di 100 chiese battiste particolari del Regno unito di convenire a Londra dal 3 al 12 settembre 1689 di approvare ufficialmente il documento del 1677. Nonostante il fatto che il documento fosse stato elaborato nel 1677, la sua prefazione ufficiale fa s\u00ec che esso sia da quel momento conosciuto come la Confessione battista di fede del 1689.\nEffetti storici della Confessione del 1689.\nLa Confessione battista del 1689 accanto alla Confessione di Westminster ed a quella di Savoy sono considerate le pi\u00f9 importanti confessioni di fede riformate del mondo di lingua inglese, via via poi tradotte ed accolte in tutto il mondo da chiese affini. Non c'\u00e8 dubbio che la Confessione del 1689 dipenda molto dal lavoro gi\u00e0 effettuato dai redattori delle altre due confessioni, ma questo non deve far sottovalutare la sua importanza ed influenza specificatamente sulle chiese battiste e riformate da quel punto in poi.\nI Battisti particolari fondano e sviluppano chiese sorelle nell'America coloniale, tanto che nel 1707 si forma l'Associazione Battista Philadelphia. Questa associazione adotta come espressione della propria fede, nel 1742, la Confessione del 1689 con la tacita approvazione delle chiese e dei loro membri. Con l'aggiunta di due capitoli (sul canto dei Salmi e sull'imposizione delle mani), essa riceve il nome di Confessione di fede di Philadelphia. Ulteriori associazioni battiste calviniste formatesi nella seconda met\u00e0 del secolo XVIII adotteranno questa Confessione sotto il nome di \"La Confessione Battista\".\nDurante il Secondo Grande Risveglio, in America, i Battisti particolari ed altre espressioni calviniste del Cristianesimo protestante, subiscono pesanti attacchi da parte di evangelisti come Charles Grandison Finney e teologi come Nathaniel William Taylor. Molti Battisti particolari si ritirano cos\u00ec nell'iper-calvinismo, nonostante il fatto che la Confessione del 1689 non appoggi tali estremi di teologia riformata.\nLa Confessione Battista di fede del 1689 rimane, a tutt'oggi, un documento molto importante che definisce la fede delle chiese battiste riformate a livello internazionale, permettendo loro cos\u00ec di avere una Confessione di fede storica."}
{"id": "2048337", "revid": "767487", "url": "https://it.wikipedia.org/wiki?curid=2048337", "title": "Atlanta's Olympic Glory", "text": "Atlanta's Olympic Glory \u00e8 un film documentario del 1993 sulle Olimpiadi di Atlanta 1996 diretto dal regista statunitense Bud Greenspan. Il film \u00e8 stato proiettato in prima visione sul canale televisivo Public Broadcasting Service il 17 dicembre 1997.\nVincitore di un Premio Emmy nel 1998 per le musiche di Lee Holdridge.\nTrama.\nDescrizione cronologica del dramma e delle \"performance\" degli atleti alle Olimpiadi estive di Atlanta 1996. Dai record del mondo di Michael Johnson al canto del cigno (con quarta vittoria consecutiva nel salto in lungo), di Carl Lewis."}
{"id": "2048341", "revid": "107898758", "url": "https://it.wikipedia.org/wiki?curid=2048341", "title": "Kita", "text": ""}
{"id": "2048343", "revid": "1926649", "url": "https://it.wikipedia.org/wiki?curid=2048343", "title": "Renato Bodini", "text": "Era noto come Bodini II per distinguerlo da Ercole o Bodini I.\nCaratteristiche tecniche.\nTerzino tecnicamente poco dotato, faceva della fisicit\u00e0 e dell'intensit\u00e0 di gioco i suoi punti di forza. Era dotato di un potente tiro dalla distanza.\nCarriera.\nGiocatore.\nEsord\u00ec nella , con cui debutt\u00f2 in Divisione Nazionale rivelandosi come uno di migliori terzini del campionato, e si trasfer\u00ec a 21 anni nella , dovendo svolgere il servizio militare nella Capitale. Nonostante la giovane et\u00e0 gi\u00e0 al suo primo anno a Roma fu uno dei punti cardine nella stagione che vide i giallorossi secondi dietro la , giocando in coppia con Mario De Micheli. Rimarr\u00e0 per sempre legato alla storia della Roma di Campo Testaccio, \u00e8 infatti citato nell'inno di Toto Castellucci: La prima delle sue 3 reti da romanista fu nel derby del 24 maggio 1931, conclusosi 2-2 grazie proprio alla sua marcatura realizzata su punizione a tre minuti dal termine.\nChiusa l'avventura nella Roma si trasfer\u00ec a Genova nella , e dopo una parentesi al (dove gioc\u00f2 solo 2 partite di campionato) torn\u00f2 alla Sampierdarenese, che nel frattempo (a seguito di vari assorbimenti e fusioni) aveva cambiato il proprio nome in \"Associazione Calcio Liguria\": la base del suo ritorno in terra ligure fu l'amore per una ragazza di nome Francesca che divenne poi sua moglie. \u00c8 stato l'autore della prima rete nella storia del Derby della Lanterna dall'introduzione del girone unico, realizzando la rete d'apertura della sfida fra Sampierdarenese e del 6 ottobre 1935, poi vinta dai rossoblu per 2 a 1.\nGli anni seguenti trascorse in Serie B militando nel e nella (dove fu allenatore-giocatore), per poi chiudere la carriera nella societ\u00e0 della sua citt\u00e0 natale dove aveva esordito 15 anni prima: la Cremonese.\nIn carriera ha totalizzato complessivamente 270 presenze e 18 reti nella Serie A a girone unico e 41 presenze e 6 reti in Serie B.\nAllenatore.\nEsord\u00ec in panchina allenando il , nel campionato di Serie B-C Alta Italia 1945-1946 subentrando a Sandro Puppo. In seguito allen\u00f2 , Cremonese (in coppia con J\u00f3zsef B\u00e1n\u00e1s, vennero sostituiti nel gennaio 1951 da Guido Dossena), (dove ottenne una promozione in IV Serie), (dove fu esonerato) e la Nazionale militare. Secondo \u00abLa Gazzetta dello Sport\u00bb, nella stagione 1957-1958 allen\u00f2 \u00abprima il Rapallo e poi la Bondenese\u00bb. Nel 1958 subentra all'esonerato Attilio Kossovel sulla panchina della .\nTorn\u00f2 anche alla Roma dove fu vice di Jesse Carver, lasciando l'incarico per sedere sulla panchina del ."}
{"id": "2048344", "revid": "124420516", "url": "https://it.wikipedia.org/wiki?curid=2048344", "title": "Ciro De Cesare", "text": "\u00c8 soprannominato \"Il Toro di Mariconda\".\nCarriera.\nGiocatore.\nGli esordi: dalla Serie C al Chievo.\nCresciuto nella Cavese, ha militato in varie squadre del Sud (Boys Caivanese, Turris, Casarano), passando in tre stagioni dalla Serie D alla Serie C1.\nNel 1997 \u00e8 stato ingaggiato dalla , squadra della sua citt\u00e0, con cui ha segnato 5 reti in 30 gare, contribuendo alla promozione dei campani in Serie A. Ha debuttato nella massima serie con la maglia granata il 12 settembre 1998 all'Olimpico di Roma, totalizzando poi un'altra presenza prima di essere ceduto nuovamente in Serie B, al Chievo Verona. \u00c8 rimasto a Verona per tre stagioni, intervallate da un breve ritorno a Salerno, facendo parte del \"Chievo dei miracoli\" che ottenne la storica promozione in Serie A nel 2001 (per lui 8 reti all'attivo in 35 presenze).\nDopo il Chievo.\n\u00c8 rimasto in maglia clivense anche all'inizio della Serie A 2001-2002, collezionando 3 presenze. Anche in questo caso venne ceduto in Serie B nel corso del mercato autunnale, passando in prestito al . A gennaio ha cambiato ancora casacca, scendendo in Serie C1 con la maglia dello Spezia. Nell'estate 2002 ha ritrovato la massima divisione con il . Disputate 5 partite con i lariani, a gennaio \u00e8 passato al (16 presenze e 3 reti), con cui \u00e8 retrocesso in Serie B.\nLe stagioni tra Serie C e dilettanti.\nDal 2003 al 2008 ha giocato in Serie C1 e C2 con le maglie di Palmese, Frosinone, di nuovo Salernitana e , prima di approdare ai dilettanti del Neapolis.\nNell'estate del 2009 \u00e8 tornato per sei mesi al Potenza (Prima Divisione), mentre nel gennaio 2010 \u00e8 passato all'Aversa Normanna, rescindendo per\u00f2 il contratto dopo soli due mesi. Nel settembre 2010 \u00e8 passato al Pisticci, squadra che militava in Serie D girone H. In seguito alle dimissioni dell'allenatore Giuseppe Fortunato, venne chiamato a ricoprire il doppio ruolo di allenatore-giocatore per le ultime gare di campionato e per i playout, che si conclusero con la retrocessione della formazione lucana dopo il doppio spareggio con la Battipagliese.\nNell'estate 2011 \u00e8 stato ingaggiato dalla , con cui ha messo a segno 7 reti in 10 partite nella prima parte della stagione 2011-2012. Il 14 dicembre 2011 \u00e8 passato al Salerno Calcio, principale squadra della sua citt\u00e0 di nascita, sorta sulle ceneri di quella che fu la Salernitana, con cui ha ottenuto la promozione in Lega Pro Seconda Divisione al termine del campionato.\nSvincolatosi a fine stagione, il 24 agosto 2012 ha firmato per il Real Hyria, formazione di Nola militante nel campionato di Serie D. Nel dicembre dello stesso anno, dopo aver realizzato 4 reti in 7 partite, si \u00e8 trasferito alla Flaminia Civita Castellana, formazione viterbese anch'essa di Serie D. Ha concluso la carriera all'Isernia.\nAllenatore.\nHa iniziato la sua carriera da allenatore nel 2011 come allenatore-giocatore del Pisticci. Dopo essersi ritirato come calciatore, nel dicembre 2013 \u00e8 diventato il tecnico dei Giovanissimi Regionali della Salernitana. Successivamente ha allenato la Juniores e la Berretti del club campano. Nella stagione 2016-2017 ha allenato l'Under-17 della Salernitana.\nL'anno successivo \u00e8 passato sulla panchina dell', in Eccellenza. \u00c8 stato esonerato dal club campano nel febbraio 2018.. Da dicembre 2018 \u00e8 il nuovo allenatore del Castel San Giorgio, squadra che milita in Eccellenza Campania, chiamato al posto dell'esonerato Rosario Cerminara. Al termine del campionato, chiuso al 7\u00ba posto, viene riconfermato per la stagione successiva. Nell'autunno del 2020, causa la sospensione dei tornei per COVID 19 e la decisione del club di riprendere direttamente nella stagione 2021-22, lascia la panchina rossobl\u00f9\nA maggio 2021 sostituisce, per le ultime partite della stagione, Rosario Campana, sulla panchina del , in serie D.Il 10 giugno,all'indomani della sconfitta contro il Savoia, rassegna le dimissioni da tecnico dei bruniani.\nIl 6 Dicembre 2021 viene richiamato alla guida del Castel San Giorgio, squadra militante nel Girone C dell' Eccellenza Campana."}
{"id": "2048351", "revid": "287204", "url": "https://it.wikipedia.org/wiki?curid=2048351", "title": "Jagadishpur", "text": " \nJagadishpur \u00e8 una suddivisione dell'India, classificata come \"census town\", di 12.826 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 38' 51 N e 88\u00b0 17' 25 E.\nSociet\u00e0.\nEvoluzione demografica.\nAl censimento del 2001 la popolazione di Jagadishpur assommava a 12.826 persone, delle quali 6.591 maschi e 6.235 femmine. I bambini di et\u00e0 inferiore o uguale ai sei anni assommavano a 1.367, dei quali 678 maschi e 689 femmine. Infine, coloro che erano in grado di saper almeno leggere e scrivere erano 9.211, dei quali 5.045 maschi e 4.166 femmine."}
{"id": "2048359", "revid": "124615541", "url": "https://it.wikipedia.org/wiki?curid=2048359", "title": "Best Western", "text": "La Best Western International \u00e8 una catena alberghiera che comprende circa 4.200 hotel indipendenti diffusi in 86 paesi.\nStoria.\nLa storia di Best Western inizi\u00f2 nel 1946 negli USA grazie a Merile Key Guertin, intraprendente albergatore che punt\u00f2 alla collaborazione tra operatori alberghieri con l'obiettivo di generare vantaggi anche per i singoli.\nSi consorziarono 50 albergatori e diedero vita a Best Western. Il neonato gruppo offr\u00ec subito ai viaggiatori \"on the road\" un'accoglienza ospitale, un servizio accurato e prezzi competitivi.\nLa maggior parte degli hotel si trovava nella West Coast degli Stati Uniti e da qui nasce il nome Best Western. Da allora il brand si diffuse rapidamente in tutto in mondo e approd\u00f2 in Europa nel 1978.\nIn Italia arriv\u00f2 nel 1982. Il 4 settembre di quell'anno a Parigi si firm\u00f2 l'accordo con Best Western International che sanciva la nascita di Best Western Italia. I primi undici albergatori affiliati furono i pionieri in Italia di una nuova modalit\u00e0 di accoglienza.\nL'idea vincente fu l'appartenenza ad una catena alberghiera capace di soddisfare i bisogni di un mercato sempre pi\u00f9 esigente e complesso. Il successo fu immediato: in breve tempo le affiliazioni si moltiplicarono, fino ad arrivare nel marzo 2010 a 180 hotel con 12.000 camere in 120 destinazioni business e leisure.\nProgramma fedelt\u00e0.\nUno dei punti di forza del marketing Best Western \u00e8 il programma Best Western Rewards (BWR), che consente di accumulare punti, semplicemente soggiornando negli alberghi della catena.\nVengono, infatti, accreditati 10 punti ogni 0,80 \u20ac spesi.\nSleep&amp;Fly.\nNegli alberghi in prossimit\u00e0 degli aeroporti \u00e8 possibile usufruire della promozione \"Sleep&amp;Fly\", la quale consente di dormire vicino all'aeroporto di partenza e di lasciare nel parcheggio/garage dell'albergo l'auto, per tutto il tempo del viaggio. La promozione permette di risparmiare sui costi dei parcheggi degli aeroporti, che possono arrivare fino a 30\u20ac giornalieri. La promozione comprende anche il servizio navetta per l'aeroporto."}
{"id": "2048364", "revid": "5695", "url": "https://it.wikipedia.org/wiki?curid=2048364", "title": "Guillaume-Thomas Fran\u00e7ois Raynal", "text": "Biografia.\nRaynal nasce a Lapanouse, in provincia di Rouergue, abbracciando, dopo lunghi studi alla scuola di gesuiti a P\u00e9zenas, il sacerdozio ed entrando nel 1743, pi\u00f9 per desiderio di avanzamento sociale che per vocazione, nell'ordine della influente Compagnia di Ges\u00f9 verso la quale, nonostante il suo anticlericalismo, egli mantenne \u00absempre un atteggiamento referente\u00bb\nNel 1746 \u00e8 assegnato alla chiesa di Saint-Sulpice a Parigi dove, per aumentare le sue entrate, diventa precettore presso alcune importanti famiglie. Non esita neanche a rendersi colpevole di simonia vendendo i propri sermoni ad altri preti meno ispirati di lui. Provoca anche uno scandalo quando si viene a sapere che, dietro pagamento, ha acconsentito a seppellire dei protestanti facendoli passare per cattolici. D'altronde i suoi legami con i protestanti furono molto stretti per tutta la sua vita.\nLasciato Saint-Sulpice, comincia a frequentare i salotti di Claudine Gu\u00e9rin de Tencin, poi di Claude-Adrien Helv\u00e9tius, del Barone di Holbach e di Marie-Th\u00e9r\u00e8se Geoffrin. Qui Raynal ascolta le relazioni di viaggi oltremare e partecipa a discussioni politiche dove si fa conoscere come apostolo della libert\u00e0.\nSi fa una piccola fortuna stampando e vendendo lui stesso le sue opere. Redige anche opere su ordinazione dei grandi dell'epoca, come ad esempio il duca de Choiseul. Ci\u00f2 gli varr\u00e0, per i servizi resi, la nomina di direttore del \"Mercure de France\" nel 1750. Nel 1754 viene eletto membro della Royal Society.\nLa sua fama \u00e8 legata alla \"Histoire philosophique et politique des \u00e9tablissements et du commerce des Europ\u00e9ens dans les deux Indes\", portata a termine con la collaborazione di Diderot. L'opera, una denuncia del colonialismo, dello schiavismo, del dispotismo e del clericalismo, pubblicata anonima nel 1770, \u00e8 vietata dal regime nel 1772. Raynal la ripubblica ancora anonima nel 1774, ma \u00e8 nuovamente vietata e messa all'Indice. Ripubblicata col suo ritratto nel 1780, l'opera viene fatta bruciare pubblicamente dal Parlamento di Parigi ed egli \u00e8 costretto a fuggire per evitare l'arresto.\nNel 1781 pubblica il saggio \"R\u00e9volution d'Amerique\", che provoca una polemica con Thomas Paine che gli indirizza un pamphlet come risposta alla convinzione di molti europei che la rivoluzione americana fosse stata originata semplicemente da una questione fiscale tra le colonie inglesi in America e la madrepatria.\nNella lettera all'Abb\u00e9 Raynal (1782) Paine invece sostiene che i principi ideali della pace universale e della libert\u00e0 erano propri e presenti nella rivoluzione americana .\nPaine contrasta inoltre l'idea conservatrice di Raynal che la rivoluzione, come quella dei pianeti, non sia altro che un moto circolare che iniziando come sviluppo e progresso civile poi ritorna sulle posizioni conservatrici di partenza. Il filosofo statunitense al contrario sostiene che la rivoluzione americana abbia segnato un punto di non ritorno travolgendo una volta per tutte un sistema di potere politico.\nRifugiatosi in Svizzera nel 1781, Raynal propone di erigere un monumento alla libert\u00e0 a Gr\u00fctli, sul lago dei Quattro Cantoni, La statua non viene realizzata per le esitazioni del governo urano.\nDi l\u00e0 si sposta in Prussia nella corte di Federico II che lo accoglie con ammirazione, e poi in Russia in quella di Caterina II.\n\u00c8 autorizzato a rientrare in Francia nel 1784 ma col divieto di soggiornare a Parigi. Si stabilisce a Tolone, poi a Marsiglia e diventa fondatore di premi accademici e di beneficenza che prolungheranno il successo della sua opera nelle grandi accademie europee. Rifiuta di sedere negli Stati Generali del 1789 adducendo come pretesto l'et\u00e0 avanzata.\nDue anni pi\u00f9 tardi egli denuncer\u00e0 gli eccessi e l'indirizzo violento preso dalla Rivoluzione ai rivoluzionari che vedevano in lui un padre fondatore. Nella sua lettera all'Assemblea del 31 maggio 1791 scrive:\nIl suo prestigio e la sua popolarit\u00e0 sono tali che i rivoluzionari pi\u00f9 radicali giustificheranno il suo intervento con l'et\u00e0 molto avanzata.\nFu eletto membro dell'Institut de France nel 1795, pochi mesi prima della sua morte, avvenuta il 6 maggio dell'anno successivo a Chaillot, rifiutando la nomina con il motivo dell'et\u00e0 avanzata."}
{"id": "2048366", "revid": "599013", "url": "https://it.wikipedia.org/wiki?curid=2048366", "title": "Jeremain Lens", "text": "Caratteristiche tecniche.\nDotato di un'ottima tecnica rapido e veloce, infatti non esita nel puntare il suo diretto avversario con un dribbling secco, pu\u00f2 giocare su entrambe le fasce offensive.\nCarriera.\nClub.\nJeremain inizia la sua carriera professionistica all'et\u00e0 di 18 anni nell'AZ Alkmaar. Gioca per due anni per i biancorossi prima di approdare nella stagione 2007/2008 al NEC. Nel suo nuovo club, dopo un periodo difficile di ambientamento, totalizza 31 presenze con 9 reti realizzate, contribuendo in maniera significativa alla qualificazione per i preliminari dell'ex Coppa UEFA. Nonostante la magnifica stagione, ritorna la stagione successiva, alla casa madre. Gioca quindi nell'Az per le successive due stagioni. Il 3 giugno 2010 passa ai rivali del , in cambio di Dirk Marcellis facendogli firmare un quinquennale con il PSV, colleziona in totale 138 presenze e 43 reti.\nNell'estate del 2013 passa alla Dinamo Kiev per circa 10 milioni di euro. In due anni in Ucraina colleziona 78 presenze e 16 reti tra campionato e coppe.\nIl 15 luglio 2015 viene acquistato per 11 milioni di euro dagli inglesi del Sunderland, con cui firma un contratto quadriennale.\nNazionale.\nNonostante abbia giocato per l'Under 21 olandese, decide poi di giocare per la nazionale del Suriname viste le possibilit\u00e0 ridotte di giocare nella nazionale olandese. Grazie alla convocazione del tecnico Wensley Bundel, la sua prima gara con la nazionale dell'America Meridionale la disputa contro la Guyana francese nel torneo Parbo Bier Cup. Purtroppo per lui per\u00f2 questo torneo non \u00e8 riconosciuto dalla Fifa, e quindi non debutta ufficialmente con la nazionale. Ma il 3 maggio 2010 avviene il colpo di scena della sua vita calcistica: il C.T. dell'Olanda Bert van Marwijk lo inserisce nella lista dei 30 giocatori per la coppa del mondo 2010 in Sudafrica. Tuttavia, il 27 maggio dello stesso anno, lo stesso CT comunica che il giocatore non avrebbe fatto parte nella lista dei 23 definitivi, il debutto ufficiale in nazionale maggiore avviene l'11 agosto del 2010, in amichevole contro la nazionale ucraina dove segna all'esordio. Viene successivamente convocato dal CT Louis van Gaal, per il Mondiale 2014.\nStatistiche.\nPresenze e reti nei club.\n\"Statistiche aggiornate al 2 dicembre 2018.\""}
{"id": "2048369", "revid": "38120", "url": "https://it.wikipedia.org/wiki?curid=2048369", "title": "Space division multiple access", "text": "Lo space division multiple access, o SDMA (in italiano \"accesso multiplo a suddivisione di spazio\" ) \u00e8 una tecnica di multiplazione della trasmissione a radiofrequenza, che consente di utilizzare la stessa porzione dello spettro elettromagnetico per inviare pi\u00f9 di un flusso dati sfruttando una distribuzione asimmetrica delle onde radio, ottenuta ad esempio utilizzando antenne direzionali.\nIl termine SDMA \u00e8 poi utilizzato per estensione per indicare un insiemi di protocolli radio di uso nell'ambito delle telecomunicazioni satellitari che utilizzano tra l'altro anche la tecnica space division multiple access.\nPrincipi.\nLo Space division multiple access pu\u00f2 essere considerato un caso particolare di tecnica MIMO, che si ottiene quando i percorsi fra le antenne riceventi e trasmittenti siano tra di loro indipendenti; in riferimento alla figura a lato, i segnali h12 ed h13 siano nulli, come anche h21, h23, h31 e h32. In altre parole, le antenne riceventi e trasmittenti siano accoppiate due a due e non ricevano contributi di segnale dalle altre antenne.\nL'annullamento dei contributi non voluti \u00e8 relativamente difficile da ottenere se non in condizioni particolari, come ad esempio nella trasmissione da satellite, dove a causa dell'elevata distanza \u00e8 possibile utilizzare antenne paraboliche direzionali a fascio molto sottile coprendo comunque aree geografiche relativamente vaste.\nBibliografia.\nLeon W. Couch, \"Fondamenti di telecomunicazioni\", Apogeo Editore, 2002, ISBN 978-88-730-3851-1"}
{"id": "2048371", "revid": "162719", "url": "https://it.wikipedia.org/wiki?curid=2048371", "title": "Classe Neustrashimy (fregata)", "text": ""}
{"id": "2048372", "revid": "34392", "url": "https://it.wikipedia.org/wiki?curid=2048372", "title": "Amuchina", "text": ""}
{"id": "2048375", "revid": "135224", "url": "https://it.wikipedia.org/wiki?curid=2048375", "title": "Ghiandole sudoripare", "text": ""}
{"id": "2048376", "revid": "697352", "url": "https://it.wikipedia.org/wiki?curid=2048376", "title": "Satanismo di LaVey", "text": "Il satanismo di LaVey o satanismo laveyano, talvolta chiamato satanismo razionalista, \u00e8 una visione del mondo e della vita, ufficialmente praticata dalla Chiesa di Satana.\nIl suo teorizzatore e fondatore fu Anton Szandor LaVey, un esoterista, scrittore e musicista statunitense, che per un periodo lavor\u00f2 anche come fotografo della polizia scientifica, fondatore dell'organizzazione religiosa chiamata Chiesa di Satana. A capo dell'organizzazione si trova un \"sommo sacerdote\" (assistito dalla \"gran sacerdotessa\", che in linea con la struttura dell'organizzazione pu\u00f2 essergli legata sentimentalmente): ovviamente fu, dal 1966 al 1997, Anton LaVey. Attualmente il successore \u00e8 Peter H. Gilmore, insieme alla moglie, Peggy Nadramia.\nQuest'organizzazione conta oggi numerosi adepti, molti dei quali dicono pubblicamente di essere satanisti laveyani: per es. nel 2004 il ventiquattrenne Chris Cranmer, un tecnico militare, \u00e8 stato (ufficialmente) il primo membro della Chiesa a far parte della United States Navy.\nLa Chiesa di Satana non fa nemmeno mistero della sua esistenza, al punto che il 6 giugno 2006 ha tenuto il suo primo rituale pubblico nella citt\u00e0 di Los Angeles.\nDefinizione.\nIl satanismo laveyano o razionalista \u00e8 un nuovo movimento religioso, sociale, filosofico, e culturale, che si ricollega alla figura di Satana, e si concentra sulla conoscenza, l'esperienza diretta, fiducia e sostegno delle scienze empiriche, il libero pensiero, l'ateismo, il materialismo, la creativit\u00e0 e la libert\u00e0 personale degli esseri viventi in tutte le sue forme e la crescita autonoma dell'individuo.\nEminenti sociologi, accademici e intellettuali statunitensi considerano il satanismo laveyano sia una filosofia sia un fenomeno di scarso rilievo, prettamente americano.\nNel linguaggio comune odierno tuttavia per \"satanismo\" s'intende l'adorazione o venerazione della figura chiamata Satana o Diavolo, e in alcuni casi anche dei demoni, da parte di piccoli gruppi organizzati in forma di movimenti, tramite pratiche di tipo cultuale, cerimoniale o liturgico. Tuttavia, questa definizione vale solo per il satanismo tradizionale, che non viene considerato parte del satanismo dai laveyani, ma piuttosto un culto diabolico vero e proprio. La denominazione pi\u00f9 appropriata per tale branca satanica, dal punto di vista semantico, sarebbe quella di \"diabolismo\".\nCaratteristiche.\nPer LaVey, \"\u00ab\"Satana \u00e8 un simbolo, nulla di pi\u00f9. Satana simboleggia il nostro amore per tutto ci\u00f2 che \u00e8 terreno e la negazione dell'immagine del Cristo pallido e magro sulla croce.\u00bb\nLaVey dichiar\u00f2, nel descrivere il suo pensiero, di essere stato pesantemente influenzato dalle idee di Friedrich Nietzsche, Aleister Crowley, Niccol\u00f2 Machiavelli, Ayn Rand, Carl Jung, Sigmund Freud, Henry Louis Mencken, George Orwell, Wilhelm Reich, Herbert Spencer, Ragnar Redbeard, William Blake, George Bernard Shaw, Michel Foucault, John Milton, Howard Phillips Lovecraft, F\u00ebdor Dostoevskij, Jules Verne, Charles Baudelaire, Oscar Wilde, Charles Finney, John Dee, Epicuro, Giosu\u00e8 Carducci, Charles Darwin, Mark Twain, marchese De Sade, Jack London, Gabriele D'Annunzio, Sun Tzu, Luigi Pirandello, William Shakespeare, Edgar Allan Poe, Charles Bukowski, Pier Paolo Pasolini, Baruch Spinoza, Giacomo Leopardi, Arthur Rimbaud, Benjamin Walker, Lord Byron, Johann Wolfgang von Goethe, Eliphas L\u00e9vi, Joris-Karl Huysmans, Austin Osman Spare, Arthur Edward Waite, Percy Shelley, Paul Verlaine, Bram Stoker, Mary Shelley, Salvador Dal\u00ed e dalle biografie di personaggi famosi, come Basil Zaharoff, Cagliostro, Bernardino Nogara, Phineas Taylor Barnum, San Barnaba, Julius Rosenberg, Houdini e Rasputin.\nPer LaVey l'uomo \u00e8 realmente \u00abil suo proprio dio\u00bb ed \u00e8 l'unico responsabile delle sue azioni e del suo destino; la stessa figura di Satana, in contrasto con le altre correnti sataniste, viene intesa come un archetipo, cio\u00e8 un simbolo di una forza interiore presente in ogni persona: una forza in grado di portare il singolo a vivere una vita realizzata, senza chiedere intercessioni a divinit\u00e0 esterne. \nQuesto messaggio \u00e8 sostanzialmente comune a tutte le correnti di pensiero sataniste: rifiutare il controllo della propria vita da parte di terzi, e vivere in modo responsabile e autonomo, porta a vivere in modo realizzato e libero. La grossa differenza \u00e8 per\u00f2 nella visione di Satana che la concezione laveyana descrive: \"Satana\", in questa visione, non rappresenta una reale divinit\u00e0 da servire e adorare, ma il simbolo della propria autodeterminazione. Nelle altre correnti, invece, \u00e8 visto come una reale entit\u00e0, cosa che invece \u00e8 rifiutata da quella laveyana. \nIl satanismo laveyano \u00e8 quindi, cosa che lo distingue nettamente da tutte le altre visioni, unicamente una concezione della vita umana il cui \"dio\" \u00e8 l'uomo stesso, una pratica di vita atea e dedita solo all'aspetto \"terreno\", tangibile, rifiutando l'esistenza di entit\u00e0 ultraterrene o divinit\u00e0. Lo stesso Gilmore \u00e8 arrivato definirlo una \"non-religione\", essendo questa una visione di stampo molto pi\u00f9 spiritualistico che dogmatico.\nAnche la ritualistica \u00e8 vista non come la reale adorazione di una divinit\u00e0, ma al contrario come uno psicodramma: l'uomo, avendo bisogno di categorizzare, di \"toccare con mano\" e visualizzare i suoi obiettivi e aspettative, ha quindi la possibilit\u00e0 di farlo attraverso un rito, il quale \u00e8 solo una manifestazione esteriore, tesa a focalizzare energie gi\u00e0 presenti nell'uomo e non a chiedere l'intercessione di un'entit\u00e0 ultraterrena, come invece \u00e8 per le altre correnti.\nSempre nella ritualistica sono presenti le chiavi enochiane riviste per\u00f2 in modo satanico, in pi\u00f9 per LaVey non esiste differenza tra magia bianca e magia nera ma esistono scopi diversi di operare con la magia che per LaVey si distinguono in rituali di compassione, di distruzione e di tipo sessuale. \nDurante le grandi cerimonie di alta magia gli Strumenti usati sono: il vestiario il quale gli uomini e le donne anziane devono usare una tunica nera o blu mentre le donne giovani devono vestirsi con abiti scollati, l'altare che \u00e8 composto da una donna nuda che rappresenta la Madre Natura, il simbolo di bafometto che secondo LaVey \u00e8 stato usato dai cavalieri templari per rappresentare Satana, le candele nere, la pergamena, la campanella, il calice, l'elisir, la spada, il fallo, il gong e in alcuni casi anche la musica di Beethoven, Mozart, Wagner, Bach, \u010cajkovskij, Berlioz, Camille Saint-Sa\u00ebns, Giuseppe Tartini, Vivaldi, Carl Orff, Musorgskij, Anton\u00edn Dvo\u0159\u00e1k, Felix Mendelssohn e Giovanni da Palestrina. \nDurante invece la pratica della bassa magia invece operano utilizzando tecniche manipolatorie come il glamour, i profumi, il fascino e le debolezze di chi si vuole manipolare. \nLaVey invent\u00f2 anche un tipo di meditazione chiamata \"meditazione hatha al bagno\" secondo cui se noi ci troviamo nel nostro bagno, sul gabinetto, nella doccia o nella vasca da bagno e ovviamente insonorizzati e isolati dagli altri, con abiti leggeri, i geniali esposti e allentando la tensione fisica e mentale si partoriranno le migliori idee della nostra vita, portando l'esempio di Martin Lutero, Caracalla, Diocleziano e Nerone. \nPer LaVey l'universo \u00e8 amorale e perci\u00f2 non garantisce aiuto o difficolt\u00e0 all'uomo in quanto \u00e8 indifferente.\nQuesto tipo di satanismo si propone anche come un ampio difensore della vita respingendo l'idea di reincarnazione, aborto e il suicidio (fatta ad eccezione in caso di eutanasia), per loro infatti dopo la morte si sopravvive solo nel ricordo di chi ci ha conosciuti. \nIl satanismo di LaVey oltre al cristianesimo, all'ebraismo e all'islam rigetta anche le religioni orientali come il buddhismo e l'induismo, critica anche la wicca, il movimento hippy, il politicamente corretto, la psichiatria, il comunismo, il nazismo, il liberalismo e il consumismo, quest'ultimo descritto da LaVey come il culto della morte per la bellezza. Il satanismo di LaVey \u00e8 anche sostenitore della tassazione dei luoghi di culto, della divisione tra Stato e chiesa, della legge del taglione, del patriottismo, di uno Stato basato sulla forza e sul controllo della polizia, dell'eugenetica e dell'industria proibita. Seppur \u00e8 un culto edonista, LaVey fu aspramente contro il sacrificio animale e umano, contro le droghe, contro i furti, gli omicidi, i maltrattamento degli animali, gli stupri e qualunque cosa rappresenti una violazione della legge. \nNella visione di LaVey le feste da ricordare sono il proprio compleanno, Halloween (Samhain), notte di Valpurga (Beltane), equinozio d'autunno (Mabon), equinozio di primavera (Ostara), solstizio d'estate (Litha), solstizio d'inverno (Yule) e infine il Natale come festa di indulgenza (rivisto come Saturnali). \nMentre i sacramenti satanici sono il battesimo, il matrimonio e il funerale. \nIl satanismo laveyano \u00e8 aperto oltre che agli eterosessuali anche a omosessuali e asessuali, anche in termini politici \u00e8 molto aperto ritenendo che chi lo pratica pu\u00f2 tranquillamente essere un sostenitore di qualunque ideologia politica che ritiene compatibile con il satanismo di LaVey.\nFondamenti del satanismo laveyano.\nLe \"Nove Affermazioni Sataniche\" incluse nella \"The Satanic Bible\" possono essere citate come i punti essenziali del satanismo laveyiano:\nI Nove Peccati Satanici.\nLE UNDICI REGOLE SATANICHE DELLA TERRA. \n1. Non dare opinioni o consigli se \n non ti viene chiesto.\n2. Non confidare le tue difficolt\u00e0 \n ad altri a meno che tu non sia \n sicuro che vogliano ascoltarle.\n3. Quando sei a casa di un altro \n dimostragli rispetto, \n altrimenti non ci andare.\n4. Se un ospite a casa tua ti da \n fastidio, trattalo con la \n dovuta crudelt\u00e0 e spietatezza.\n5. Non fare avance sessuali se \n prima non ti sia stato dato il \n segnale di accoppiamento.\n6. Non prendere ci\u00f2 che non ti \n appartiene a meno che non sia \n un peso per l'altra persona e \n questa non manifesti il bisogno \n di essere alleviata. \n7. Riconosci il potere della magia \n se la hai impiegata con \n successo per ottenere qualcosa. \n Se neghi il potere della magia \n dopo che la hai utilizzata con \n successo, perderai quello che \n hai ottenuto.\n8. Non lamentarti di qualcosa alla \n quale non hai bisogno di \n soggiogarti.\n9. Non fare del male ai bambini. \n10.Non uccidere animali a meno che \n tu non venga attaccato o per il\n tuo cibo.\n11.Quando sei in giro in \n territorio pubblico, non dare \n fastidio a nessuno. Se qualcuno \n ti d\u00e0 fastidio, chiedigli di \n smetterla. Se non la smette \n combatti anche fino a \n distruggerlo."}
{"id": "2048377", "revid": "101768", "url": "https://it.wikipedia.org/wiki?curid=2048377", "title": "Musa acuminata", "text": "Il pl\u00e1tano (Musa acuminata ) \u00e8 una pianta appartenente alla famiglia delle Musaceae la cui forma naturale \u00e8 originaria del sud-est asiatico. Esistono pi\u00f9 di mille cultivar ottenute dalla ibridazione con \"M. balbisiana\", che producono la maggior parte delle banane commestibili in commercio.\nDistribuzione e habitat.\nQuesta specie \u00e8 presente con la sua forma selvatica in Bangladesh, Cina (Yunnan, Guangxi), India (Kerala, Andamane, Nicobare), Indonesia (Giava, Sumatra, Sulawesi, Kalimantan, Molucche), Malaysia (Sabah, Sarawak), Myanmar, Filippine, Sri Lanka, Thailandia e Vietnam. Le sue cultivar vengono coltivate anche in altri continenti, come Africa e America meridionale. La forma selvatica vegeta fino a 1400 m, in foreste umide sempreverdi.\nTassonomia.\nAttualmente vengono accettate 6 sottospecie e 2 variet\u00e0:\nSinonimi.\nSono stati riportati i seguenti sinonimi:\nConservazione.\nLa consistenza dell'areale primario non \u00e8 conosciuta, ma si stima che l'areale secondario sia di circa 13 milioni di km\u00b2; lo stato di conservazione presenta criticit\u00e0 a livello regionale (Sri Lanka, Thailandia) a causa del degrado progressivo dell'habitat provocato dalla deforestazione, ma a livello globale viene classificata come specie a rischio minimo (\"least concern\" in inglese) nella Lista rossa IUCN."}
{"id": "2048381", "revid": "1071822", "url": "https://it.wikipedia.org/wiki?curid=2048381", "title": "Passitea Crogi", "text": "Biografia.\nNacque a Siena nel rione di Fontebranda da Pietro, pittore che dipinse alcune scene del \"Pagamento del baliatico\" nella sala del pellegrinaio dell'ospedale di Santa Maria della Scala e da Camilla Balgiani. Ebbe tre fratelli e quattro sorelle cui i genitori diedero nomi classicheggianti quali Achille, Cleopatra, Tullio, Lavinia, Tiberia, Alessandro, Cinzia.\nPassitea, segnalatasi sin dalla giovinezza per una religiosit\u00e0 misticheggiante, fortemente propensa a pratiche di mortificazione corporale, tent\u00f2 di costituire una congregazione religiosa femminile, uniformata alla regola dei cappuccini. L'iniziativa non accolse il favore dell'arcivescovo di Siena, Ascanio Piccolomini, che riteneva eccessivo, anche in ragione delle difficolt\u00e0 economiche in citt\u00e0, il numero di conventi cittadini. Nonostante l'interesse e la protezione di alcune famiglie della corte fiorentina, attratte dalla personalit\u00e0 magnetica della Crogi, il suo scopo non fu raggiunto.\nNel 1597 si trasfer\u00ec assieme a diciotto compagne a Firenze, dove fu apprezzata sia dalla granduchessa Cristina di Lorena che da Maria de' Medici, futura regina di Francia.\nIntanto a Siena moriva l'arcivescovo Piccolomini e gli succedeva il cardinale Francesco Maria Tarugi che si adoper\u00f2 per far tornare Passitea e le sue consorelle a Siena con lo scopo di realizzare quanto lei aveva chiesto al suo predecessore. Il 1\u00ba gennaio 1597, l'arcivescovo Tarugi eman\u00f2 un documento, quale primo atto della nuova fondazione del convento di Sant'Egidio, reso solenne e definitivo, datato 21 luglio 1600, dal papa Clemente VIII, famoso per aver fatto giustiziare nello stesso anno Giordano Bruno e l'anno precedente Beatrice Cenci, oltre ad altre persone. Il convento e la relativa chiesa sarebbero stati distrutti nel 1910 per la costruzione del nuovo Palazzo Postelegrafico. Analoghi conventi della fondazione furono aperti a Santa Fiora e a Piombino.\nNel 1602 e nel 1609 la Crogi fu nuovamente a Parigi ospite di Maria de' Medici, a cui rimase sempre molto legata, esercitando influenza anche sulla dama di compagnia Leonora Galigai. In particolare, nel secondo viaggio, secondo la testimonianza di Bernardino Piccolomini nel 1617, che riferisce quanto detto dal vescovo di Tours, e come si legge nelle lettere della stessa monaca, la Crogi fece pressione sulla regina affinch\u00e9 allontanasse dalla corte il potente maresciallo Concino Concini e la moglie Leonora Galigai, invisi alla nobilt\u00e0 francese a causa del potere e delle ricchezze accumulate. A riprova di ci\u00f2, nel 1617 il primo fu ucciso e la seconda decapitata e bruciata per stregoneria mentre la regina fu esiliata nel Castello di Blois dal figlio Luigi XIII, divenuto re, che odiava i toscani che lei proteggeva.\nTornata a Siena, mor\u00ec il 13 maggio 1615. Il processo per la canonizzazione non super\u00f2 la fase diocesana a causa dei forti sospetti su probabili intrighi alla corte francese che indussero il nuovo papa Benedetto XIV, dopo aver tentato nuovamente di canonizzarla agli inizi del 1700, a non accoglierne la richiesta. Manoscritti sulla Crogi sono abbondanti, anche se sparsi in varie biblioteche in Italia e in Francia. Non esiste un elenco di tale documentazione. Copie manoscritte de \"La vita della venerabilissima Madre Passitea Crogi da Siena scritta dal molto Rev.do Padre Don Ventura Venturi da Siena Abbate Olivetano\" (sec. XVIII), scritta in base alle notizie lasciate da padre Domenico Marchi, confessore della Crogi, si trovano presso la Biblioteca Angelica di Roma e la Biblioteca degli Intronati di Siena."}
{"id": "2048383", "revid": "129019", "url": "https://it.wikipedia.org/wiki?curid=2048383", "title": "Cap de Creus", "text": "Il Cap de Creus (in italiano \"Capo delle Croci\", in spagnola \"Cabo de Creus\") \u00e8 un capo della Spagna nordorientale, posto a circa 25\u00a0km dal confine francese, il punto pi\u00f9 a est della Catalogna e della penisola iberica.\nDescrizione.\n\u00c8 una penisola di 190 chilometri quadrati di uno straordinario valore paesaggistico, affacciata sul Mar Mediterraneo nord-occidentale. La regione \u00e8 spesso battuta da un forte vento di tramontana che ha spesso causato diversi disastri navali.\nLa leggenda narra che il \"Cap de Creus\" fu creato da Ercole e la citt\u00e0 pi\u00f9 vicina \u00e8 Figueres, capitale dell'Alt Empord\u00e0 e luogo di nascita di Salvador Dal\u00ed, mentre la localit\u00e0 pi\u00f9 nota \u00e8 Cadaqu\u00e9s, \"buen retiro\" di artisti e scrittori di tutto il mondo e luogo con un'atmosfera snob e sofisticata, vicino a Port Lligat dove Dal\u00ed costru\u00ec la sua casa.\nAltro luogo interessante da visitare anche dal punto di vista balneare \u00e8 El Port de la Selva, con ottimi ristoranti e piacevoli terrazze e il Monastero di Sant Pere de Rodes che, dai suoi 500\u00a0m di altitudine, permette una spettacolare vista del capo e dei Pirenei."}
{"id": "2048385", "revid": "76963", "url": "https://it.wikipedia.org/wiki?curid=2048385", "title": "K\u014dhei Tanaka", "text": "Carriera.\nTanaka ha studiato all'Universit\u00e0 delle Arti di Tokyo con Tomojir\u014d Ikenouchi ed altri professori. Dopo essersi laureato ha lavorato per tre anni alla Victor Entertainment, quindi ha studiato per due anni al Berkeley College of Music. Tornato in Giappone, ha iniziato la sua carriera di compositore.\nAnche se all'inizio suonava in un albergo, gli fu richiesto di comporre una canzone per l'anime del 1982 \"Capitan Harlock - L'Arcadia della mia giovinezza\", che divenne il suo primo lavoro come compositore. Successivamente, cre\u00f2 alcune delle canzoni per la serie \"Super Sentai\" e cre\u00f2 per la prima volta la colonna sonora \"Konpora Kid\", un anime del 1985.\n\u00c8 diventato famoso e conosciuto fra i fan principalmente per la background music di \"Punta al Top! GunBuster\".\nNegli anni '90 ha lavorato al famoso franchise \"Gundam\" componendo le colonne sonore di \"Mobile Fighter G Gundam\" e \"\".\nDal 1999 compone le background music dell'anime di gran successo \" One Piece\".\nNel 2002 ha vinto il Premio Tokyo Anime per la miglior musica con \"Overman King Gainer\"."}
{"id": "2048387", "revid": "767487", "url": "https://it.wikipedia.org/wiki?curid=2048387", "title": "Toni Kolehmainen", "text": ""}
{"id": "2048388", "revid": "287204", "url": "https://it.wikipedia.org/wiki?curid=2048388", "title": "Jamuria", "text": " \nJamuria (o Jaykayanagar, Jaykaynagar) \u00e8 una suddivisione dell'India, classificata come \"municipality\", di 129.456 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 23\u00b0 41' 60 N e 87\u00b0 4' 60 E e ha un'altitudine di 110 .\nSociet\u00e0.\nEvoluzione demografica.\nAl censimento del 2001 la popolazione di Jamuria assommava a 129.456 persone, delle quali 68.741 maschi e 60.715 femmine. I bambini di et\u00e0 inferiore o uguale ai sei anni assommavano a 17.612, dei quali 8.949 maschi e 8.663 femmine. Infine, coloro che erano in grado di saper almeno leggere e scrivere erano 74.996, dei quali 46.282 maschi e 28.714 femmine."}
{"id": "2048389", "revid": "19801968", "url": "https://it.wikipedia.org/wiki?curid=2048389", "title": "HSM2", "text": ""}
{"id": "2048390", "revid": "129019", "url": "https://it.wikipedia.org/wiki?curid=2048390", "title": "Capo Creus", "text": ""}
{"id": "2048392", "revid": "111774210", "url": "https://it.wikipedia.org/wiki?curid=2048392", "title": "Campionato del mondo di scacchi 1969", "text": "Il campionato del mondo di scacchi 1969 vide affrontarsi, come nel mondiale precedente, il campione in carica Tigran Petrosian e Boris Spassky; quest'ultimo conquist\u00f2 il titolo vincendo 12,5-10,5. La sfida si svolse a Mosca tra il 14 aprile e il 17 giugno.\nQualificazioni.\nIl torneo interzonale si svolse a Susa, in Tunisia, tra il 5 ottobre e il 5 novembre 1967. Organizzato con la formula del girone all'italiana, inizialmente erano previsti 25 partecipanti; Oscar Panno e Julio Bolboch\u00e1n tuttavia non si presentarono, mentre Robert Fischer abbandon\u00f2 la competizione dopo dieci turni a causa di dissidi con gli organizzatori. Le partite giocate contro di lui non contarono per la classifica finale.\nSei giocatori si qualificarono per i match che avrebbero deciso lo sfidante per il campionato mondiale; essendo arrivati sesti a pari merito, Reshevsky, Hort e \u0160tejn si affrontarono in uno spareggio a Los Angeles, che tuttavia fin\u00ec pari. Reshevsky si qualific\u00f2 allora per spareggio tecnico.\nI match dei candidati furono delle sfide individuali, ad eliminazione diretta, tra otto giocatori (i sei dell'interzonale pi\u00f9 Boris Spasskij (sfidante per il titolo di campione del mondo) e Michail Tal' (che aveva perso l'ultima finale dei candidati). Le sfide si svolsero al meglio delle dieci partite per i primi turni, e al meglio delle dodici la finale.\nLarsen e Tal' disputarono un match per il terzo posto, che garantiva la qualificazione al successivo interzonale. Larsen vinse per 5,5 a 2,5."}
{"id": "2048395", "revid": "158913", "url": "https://it.wikipedia.org/wiki?curid=2048395", "title": "Eva (Metal Gear)", "text": ""}
{"id": "2048397", "revid": "123242904", "url": "https://it.wikipedia.org/wiki?curid=2048397", "title": "Catechina", "text": "Le catechine sono composti incolori che si ossidano facilmente, dando origine a imbrunimenti (per esempio nei vini) e sono astringenti, cio\u00e8 fanno precipitare delle proteine della saliva facendo sentire il palato ruvido (come succede mangiando frutta acerba).\nIl t\u00e8 (estratto dalla \"Camellia sinensis\") \u00e8 ricco di catechine."}
{"id": "2048402", "revid": "91533", "url": "https://it.wikipedia.org/wiki?curid=2048402", "title": "Federico Sardelli", "text": ""}
{"id": "2048403", "revid": "339392", "url": "https://it.wikipedia.org/wiki?curid=2048403", "title": "Edictum de beneficiis regni Italici", "text": ""}
{"id": "2048405", "revid": "767487", "url": "https://it.wikipedia.org/wiki?curid=2048405", "title": "Il regalo di nozze", "text": "Il regalo di nozze, conosciuto anche nella versione di Franco Latini e Carlo Croccolo come Regalo d'onore (\"Me and My Pal\" in inglese), \u00e8 un cortometraggio del 1933 diretto da Charley Rogers con Stanlio e Ollio.\nTrama.\nOllio deve sposarsi e Stanlio, suo compare d'anello, gli regala un puzzle. Sfortunatamente quello \u00e8 un gioco di pazienza e attira l'attenzione soprattutto di Stanlio, poi dell'uomo che doveva condurre i due alla villa della sposa, poi di un poliziotto e quindi di un postino.\nStanlio, invece di aver mandato per ordinazione un bouquet per la sposa, ha mandato una corona commemorativa e il padre della sposa, il magnate Peter Cucumber va su tutte le furie e si reca a casa di Ollio. \nNel frattempo a casa di Ollio il puzzle \u00e8 quasi finito, manca un solo tassello, che risulta introvabile. In breve tempo si scatena una rissa che si conclude con l'irruzione della polizia che porta all'arresto di tutti, esclusi Stanlio e Ollio.\nAlla fine Stanlio trova l'ultimo pezzo del puzzle ormai distrutto dal caos che si \u00e8 scatenato in casa e comincia a rifarlo da zero. Ollio, gi\u00e0 infuriato con Stanlio per avergli regalato un gioco simile e per avergli fatto perdere il matrimonio, perde del tutto le staffe e lo sbatte fuori di casa.\nProduzione.\nQuesto cortometraggio venne girato in gran parte presso gli Hal Roach Studios, mentre per le scene del fronte-casa di Ollio fu scelto il 2115 Wellington Road di Los Angeles.\nPrima versione italiana.\nLa prima giunta di questo cortometraggio sugli schermi italiani risale al 1947, col doppiaggio di Zambuto e Sordi, incorporata nel film di montaggio \"Via Convento\", contenente di fila i corti \"Me and My Pal\", \"Scram!\" e \"One good turn\". \u00c8 il nome dell'indirizzo di Ollio."}
{"id": "2048408", "revid": "265329", "url": "https://it.wikipedia.org/wiki?curid=2048408", "title": "Pactum Calixtinum", "text": ""}
{"id": "2048409", "revid": "648716", "url": "https://it.wikipedia.org/wiki?curid=2048409", "title": "S2 (astronomia)", "text": "S2 (nota anche come S0\u20142) \u00e8 una stella situata vicino al centro della Via Lattea, in prossimit\u00e0 della radiosorgente Sagittarius A*, attorno alla quale orbita in un periodo di 15,56 \u00b1 0,35 anni ad una distanza media di (17 ore luce). Data la recente stima di per Sgr A*, l'accelerazione di gravit\u00e0 massima sperimentata da S2 al pericentro della sua orbita sarebbe di circa , ossia un sesto della gravit\u00e0 superficiale terrestre. La sua velocit\u00e0 al pericentro supererebbe i 5000 km/s, rendendo S2 l'oggetto balistico pi\u00f9 veloce attualmente conosciuto.\nIl suo cambiamento di posizione apparente \u00e8 stato monitorato fin dal 1995, nell'ambito dello studio per dimostrare l'esistenza di un buco nero supermassiccio al centro della Via Lattea. Nel 2004 \u00e8 stata osservata gran parte della sua orbita.\nUn gruppo di astronomi, principalmente del Max Planck Institute for Extraterrestrial Physics, ha utilizzato le osservazioni delle dinamiche orbitali di S2 attorno a Sgr A* per misurare la distanza dalla Terra del centro galattico, poi stimata in , stima vicina a precedenti determinazioni ottenute con altri metodi.\nLa lettera S in \"S2\" indica semplicemente il termine \"star\" (inglese per \"stella\")."}
{"id": "2048411", "revid": "265329", "url": "https://it.wikipedia.org/wiki?curid=2048411", "title": "Diploma Ottonianum", "text": ""}
{"id": "2048412", "revid": "1305772", "url": "https://it.wikipedia.org/wiki?curid=2048412", "title": "Have You Ever Really Loved a Woman?", "text": "Have You Ever Really Loved a Woman? \u00e8 una canzone del 1995 scritta da Bryan Adams, Michael Kamen e Robert John \"Mutt\" Lange per la colonna sonora del film \"Don Juan De Marco maestro d'amore\".\nLa canzone.\nLa melodia del brano \u00e8 utilizzata come tema principale nel corso di tutto il film, mentre la canzone viene eseguita per tre volte durante la pellicola, due volte da vari artisti in lingua spagnola, e nella versione di Adams durante i titoli di coda.\nLa versione registrata da Adams, che si avvale della collaborazione del chitarrista flamenco Paco de Luc\u00eda, \u00e8 presente sia nel CD della colonna sonora del film che nell'album \"18 til I Die\".\nIl singolo ha raggiunto la vetta della Billboard Hot 100 negli Stati Uniti (oltre 600.000 copie vendute), dove \u00e8 rimasta per cinque settimane ed ha ottenuto una nomination agli Oscar come \"Miglior canzone originale\"; si tratta della seconda nomination di Adams agli Oscar dopo quella ricevuta da \"(Everything I Do) I Do It for You\" nel 1992.\nVideo musicale.\nIl videoclip della canzone \u00e8 stato girato a Malaga, presso la Casa los Pavos Reales. Nel cast compaiono Cecilie Thomsen e Amira Casar. Il video \u00e8 stato diretto dal fotografo Anton Corbijn e trasmesso per la prima volta nel maggio del 1995.\nIl video alterna scene del film, con altre in cui viene mostrato Bryan Adams con indosso la propria maschera."}
{"id": "2048414", "revid": "129019", "url": "https://it.wikipedia.org/wiki?curid=2048414", "title": "Cabo de Creus", "text": ""}
{"id": "2048416", "revid": "174925", "url": "https://it.wikipedia.org/wiki?curid=2048416", "title": "Migale", "text": ""}
{"id": "2048417", "revid": "858648", "url": "https://it.wikipedia.org/wiki?curid=2048417", "title": "Veneti d'Europa", "text": ""}
{"id": "2048420", "revid": "1573940", "url": "https://it.wikipedia.org/wiki?curid=2048420", "title": "Vespertilio murinus", "text": "Il serotino bicolore (Vespertilio murinus ) \u00e8 un pipistrello della famiglia dei Vespertilionidi diffuso nell'Ecozona paleartica.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 54 e 66\u00a0mm, la lunghezza dell'avambraccio tra 41 e 50\u00a0mm, la lunghezza della coda tra 37 e 48\u00a0mm, la lunghezza del piede tra 8 e 10\u00a0mm, la lunghezza delle orecchie tra 12 e 16\u00a0mm, un'apertura alare fino a 31\u00a0cm e un peso fino a 20\u00a0g.\nAspetto.\nLa pelliccia \u00e8 lunga e folta. Il colore generale del corpo \u00e8 brizzolato, dovuto principalmente al colore biancastro della punta dei peli bruno-nerastri, mentre i fianchi del ventre e la gola sono interamente bianchi. Il muso \u00e8 bruno-nerastro, gli occhi sono piccoli. Le orecchie sono corte, larghe, triangolari, con il bordo posteriore che si estende alla base, attraverso l'antitrago, fino all'angolo posteriore della bocca. Il trago \u00e8 corto, con l'estremit\u00e0 arrotondata e piegata in avanti. Le ali sono strette ed attaccate posteriormente alla base delle dita dei piedi. La punta della lunga coda si estende leggermente oltre l'ampio uropatagio. Il calcar \u00e8 lungo e fornito di una carenatura ben sviluppata. Le femmine hanno due paia di mammelle. Il cariotipo \u00e8 2n=38 FN=50.\nEcolocazione.\nEmette ultrasuoni a basso ciclo di lavoro con impulsi di lunga durata a frequenza iniziale a 55\u00a0kHz e finale a 23\u00a0kHz.\nBiologia.\nComportamento.\nSi rifugia solitariamente o in piccoli gruppi nelle fessure e nei crepacci rocciosi, nelle feritoie dei fabbricati, sotto travi ed imposte e nelle cavit\u00e0 degli alberi, mentre in inverno preferisce fabbricati e fessure rocciose, pi\u00f9 raramente in siti sotterranei. Si adatta alle bat-boxes. Entra in ibernazione tra ottobre e marzo in ambienti con temperature estremamente basse, fino a -2,6\u00a0\u00b0C ed umidit\u00e0 tra il 47 e 72%. Formano vivai composti da 10 a 100 femmine e loro piccoli, mentre i maschi sono solitari o raggruppati fino a 100 individui. L'attivit\u00e0 predatoria inizia tardi la sera, il suo volo \u00e8 rapido, rettilineo ed effettuato molto in alto a circa 20 metri dal suolo. Oltre agli ultrasuoni emette un suono stridulo udibile dall'uomo, particolarmente mentre si nutre. Le popolazioni pi\u00f9 settentrionali possono effettuare migrazioni stimate fino a circa 1.780\u00a0km di distanza.\nAlimentazione.\nSi nutre di piccoli insetti e talvolta di scarafaggi e falene, catturati sopra specchi d'acqua o intorno a fonti luminose artificiali.\nRiproduzione.\nLe nascite avvengono tra giugno e i primi di luglio. Le femmine danno alla luce 2 o 3 piccoli alla volta, dopo una gestazione di 40-50 giorni. Lo svezzamento avviene dopo circa 6-7 settimane e la maturit\u00e0 sessuale viene raggiunta dopo un anno. L'aspettativa di vita \u00e8 fino a 5 anni.\nDistribuzione e habitat.\nQuesta specie \u00e8 diffusa ampiamente nell'Ecozona paleartica dai Pirenei attraverso tutta l'Asia centrale fino alla Cina nord-orientale e ad un'isola del Giappone. In Italia \u00e8 stata segnalata in Lombardia, Trentino-Alto Adige, nella Provincia di Belluno e nel Friuli Venezia Giulia settentrionale.\nVive nelle foreste decidue a foglia larga, nelle boscaglie, steppe, nelle zone urbane e nelle coltivazioni fino a 3.400 metri di altitudine. Nella parte pi\u00f9 meridionale dell'areale preferisce le zone montagnose.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerata la popolazione numerosa e il vasto areale, classifica \"V.murinus\" come specie a rischio minimo (LC). Nessun declino nella popolazione \u00e8 stato rilevato e non sono note minacce estese."}
{"id": "2048421", "revid": "287204", "url": "https://it.wikipedia.org/wiki?curid=2048421", "title": "Jangipur", "text": " \nJangipur (o Jahangirpur) \u00e8 una suddivisione dell'India, classificata come \"municipality\", di 74.464 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 24\u00b0 28' 0 N e 88\u00b0 4' 0 E e ha un'altitudine di 10 .\nSociet\u00e0.\nEvoluzione demografica.\nAl censimento del 2001 la popolazione di Jangipur assommava a 74.464 persone, delle quali 38.185 maschi e 36.279 femmine. I bambini di et\u00e0 inferiore o uguale ai sei anni assommavano a 11.402, dei quali 5.810 maschi e 5.592 femmine. Infine, coloro che erano in grado di saper almeno leggere e scrivere erano 46.397, dei quali 25.957 maschi e 20.440 femmine."}
{"id": "2048422", "revid": "122315", "url": "https://it.wikipedia.org/wiki?curid=2048422", "title": "Vespertilionidi", "text": ""}
{"id": "2048424", "revid": "57872", "url": "https://it.wikipedia.org/wiki?curid=2048424", "title": "Chiesa di San Bernardo Abate (Palo)", "text": ""}
{"id": "2048429", "revid": "19802334", "url": "https://it.wikipedia.org/wiki?curid=2048429", "title": "Serie C2 2008-2009", "text": ""}
{"id": "2048435", "revid": "339392", "url": "https://it.wikipedia.org/wiki?curid=2048435", "title": "Susterru", "text": ""}
{"id": "2048438", "revid": "188323", "url": "https://it.wikipedia.org/wiki?curid=2048438", "title": "Honda CR 60", "text": ""}
{"id": "2048439", "revid": "188323", "url": "https://it.wikipedia.org/wiki?curid=2048439", "title": "Honda CR 65", "text": ""}
{"id": "2048440", "revid": "188323", "url": "https://it.wikipedia.org/wiki?curid=2048440", "title": "Honda CR 80", "text": ""}
{"id": "2048441", "revid": "188323", "url": "https://it.wikipedia.org/wiki?curid=2048441", "title": "Honda CR 85", "text": ""}
{"id": "2048443", "revid": "188323", "url": "https://it.wikipedia.org/wiki?curid=2048443", "title": "Honda CR 250", "text": ""}
{"id": "2048444", "revid": "663330", "url": "https://it.wikipedia.org/wiki?curid=2048444", "title": "Eleanor Tomlinson", "text": " \nBiografia.\nEleanor Tomlinson nasce nel 1992 a Beverley, una cittadina della contea East Riding of Yorkshire, in Inghilterra. Debutta nel mondo della televisione a soli quindici anni, interpretando un ruolo da copertura nel film per la TV inglese \"Falling\". \nDue anni dopo, ottiene la parte di Sophie giovane nel film thriller di Neil Burger \"The Illusionist - L'illusionista\", con Edward Norton e Jessica Biel. Nel 2008 \u00e8 apparsa nel film per la TV britannica, \"Il mio amico Einstein\", trasmesso in prima visione durante l'autunno, e a una commedia adolescenziale anch'essa interamente inglese, \"La mia vita \u00e8 un disastro\".\nNel 2010 interpreta Fiona Chataway, un personaggio marginale creato da Linda Woolverton per \"Alice in Wonderland\" di Tim Burton, che appare nelle sequenze iniziali del film, prima che Alice cada nella tana del coniglio. A questa interpretazione segue la partecipazione in \"The Lost Future\", diretto da Mikael Salomon.\nNel 2013 partecipa nel film \"Educazione Siberiana\" di Gabriele Salvatores, nel ruolo di Xenja, una ragazza malata mentale che si innamorer\u00e0 di Kolima, il protagonista. Subito dopo recita in \"Il cacciatore di giganti\" di Bryan Singer, con il ruolo di protagonista femminile.\nNel 2013 interpreta Lady Isabella Neville, nella miniserie Starz \"The White Queen\", tratta dai romanzi di Philippa Gregory.\nDal 2015 interpreta Demelza Carne nella serie BBC \"Poldark\" a fianco di Aidan Turner.\nNel 2019 \u00e8 protagonista, nel ruolo di Amy, della miniserie \"La guerra dei mondi\".\nDoppiatrici italiane.\nNelle versioni in italiano dei suoi lavori, Eleanor Tomlinson \u00e8 stata doppiata da:"}
{"id": "2048445", "revid": "188323", "url": "https://it.wikipedia.org/wiki?curid=2048445", "title": "Honda CR 450", "text": ""}
{"id": "2048447", "revid": "188323", "url": "https://it.wikipedia.org/wiki?curid=2048447", "title": "Honda CR 480", "text": ""}
{"id": "2048448", "revid": "125857243", "url": "https://it.wikipedia.org/wiki?curid=2048448", "title": "Herbert Lom", "text": "Biografia.\nHerber Lom nacque nel 1917 a Praga, negli ultimi anni in cui la citt\u00e0 era parte dell'Impero d'Austria-Ungheria, e fu pertanto cittadino austroungarico di nascita. Debutt\u00f2 nel film ceco \"Zena pod k\u0159\u00ed\u017eem\" (1937). Le sue prime apparizioni cinematografiche furono principalmente ruoli di supporto, tranne qualche film in cui recit\u00f2 come attore non protagonista. A seguito dell'annessione tedesca della Cecoslovacchia, si trasfer\u00ec in Gran Bretagna nel 1939 e, nel 1940, comparve in molti film britannici, di solito in ruoli da \"cattivo\", anche se in seguito recit\u00f2 in varie commedie. Interpret\u00f2 in due occasioni il ruolo di Napoleone Bonaparte, nei film \"Il nemico di Napoleone\" (1942) e nella versione del 1956 di \"Guerra e pace\". Come protagonista, interpret\u00f2 i gemelli trapezisti in \"Dual Alibi\" (1948). Nel 1950 recit\u00f2 a fianco di Alec Guinness e Peter Sellers in \"La signora omicidi\", e con Robert Mitchum, Jack Lemmon e Rita Hayworth in \"Fuoco nella stiva\" (1957). \nGli anni sessanta furono un decennio di grande successo per Lom, con una vasta gamma di film, a partire da \"Spartacus\" (1960), \"El Cid\" (1961), e con il ruolo del capitano Nemo ne \"L'isola misteriosa\" (1961). Particolarmente apprezzata fu la sua interpretazione in \"Il fantasma dell'Opera\" (1962), prodotto dalla Hammer Film Productions, in cui Lom si distinse per la precisa ed elegante dizione. La maschera del fantasma, in questa versione, prendeva tutto il viso, il che si rivel\u00f2 una saggia scelta per un attore famoso per il suo timbro vocale: la maschera infatti amplificava in modo cupo la voce di Lom, che dichiar\u00f2: \"\u00ab\u00c8 stato meraviglioso interpretare quella parte, ma mi ha deluso per quanto riguarda l'immagine data al fantasma\u00bb\", aggiungendo che \"\u00abQuesta versione del famoso Gaston Leroux \u00e8 una storia troppo trascinata. Non \u00e8 stato dato abbastanza carattere al fantasma, ma almeno non ero il \"villain\". Michael Gough lo \u00e8 stato\u00bb\".\nLa Hammer Film produsse moltissimi film dell'orrore a basso costo. Lom ricord\u00f2 in un'intervista come i produttori trattassero gli attori nel loro lavoro: \"\u00abPer una delle mie scene, quelli della Hammer mi volevano far sbattere la testa contro un pilastro di pietra, poich\u00e9 non potevano permettersene uno di gomma. Mi sono rifiutato di sbattere la testa contro la pietra, naturalmente. Ci\u00f2 ha causato una \"grande crisi\", poich\u00e9 persero mezza giornata a fare un pilastro di gomma che sembrava di pietra. E, naturalmente, cost\u00f2 pochi centesimi di pi\u00f9. Proprio un horror!\u00bb\". Tra i suoi altri ruoli in horror a basso budget, da ricordare quello del cacciatore di streghe nel film \"La tortura delle vergini\" (1970) di Michael Armstrong, che mostra molte scene di tortura ed \u00e8 rimasto celebre per la quantit\u00e0 di sacchetti distribuiti agli spettatori che si sentivano male. \nDegna di nota \u00e8 la sua partecipazione al film italiano \"Charleston\" (1977), diretto da Marcello Fondato, in cui interpret\u00f2 il ruolo dell'ispettore Watkins al fianco di Bud Spencer. \nMa l'interpretazione forse pi\u00f9 nota di Lom al grande pubblico fu quella del personaggio dell'ispettore capo Charles Dreyfus, superiore dell'ispettore Clouseau nei film della Pantera Rosa di Blake Edwards. \nMor\u00ec nel sonno il 27 settembre 2012 all'et\u00e0 di 95 anni.\nOpere.\nLom scrisse anche due romanzi storici, uno sul drammaturgo Christopher Marlowe (\"Enter a Spy: The Double Life of Christopher Marlowe\", 1971) e un altro sulla rivoluzione francese (\"Dr. Guillotin: The Eccentric Exploits of an Early Scientist\", 1992). I diritti cinematografici dei due libri sono stati acquistati ma, fino a oggi, non \u00e8 stato prodotto alcun film.\nRiconoscimenti.\nLeonard Maltin, critico cinematografico, ha scritto di lui:"}
{"id": "2048449", "revid": "188323", "url": "https://it.wikipedia.org/wiki?curid=2048449", "title": "Honda CR 500", "text": ""}
{"id": "2048451", "revid": "599013", "url": "https://it.wikipedia.org/wiki?curid=2048451", "title": "Graziano Mannari", "text": "Caratteristiche tecniche.\nMannari era un attaccante di movimento, rapido e fisicamente brevilineo; poteva essere impiegato come prima punta o come esterno destro.\nCarriera.\nL'esordio nel Milan.\nCresciuto nei vivai di Rosignano e Follonica, nel 1984 passa al Milan a titolo gratuito, poich\u00e9 il presidente Giuseppe Farina controllava la societ\u00e0 toscana. Nel 1987 viene prescelto da Silvio Berlusconi come protagonista per uno spot contro la violenza negli stadi, andato in onda sulle reti Fininvest dove corre a disinnescare una miccia sotto ad un pallone posto nel centro di un campo da calcio.\nEsordisce in Serie A il 7 febbraio 1988, nella vittoria interna sul , subentrando a Ruud Gullit, che lo aveva soprannominato \"Speedy Gonzales\" o \"Lupetto\". Tre giorni dopo subisce il primo, grave infortunio (rottura di tibia e perone) e non colleziona altre presenze in campionato.\nUna volta ristabilitosi, viene aggregato stabilmente alla prima squadra; il 1\u00ba settembre 1988 allo Stadio Santiago Bernab\u00e9u, in un'amichevole tra Milan e Real Madrid, vinta 3-0 dalla squadra rossonera, realizza il secondo gol. Chiude la stagione 1988-1989 con 17 presenze in campionato e tre reti, tra cui una doppietta nella vittoria per 4-0 sulla Juventus. Nel marzo del 1989 viene convocato da Cesare Maldini nella Nazionale Under-21, senza tuttavia esordire con la maglia degli \"Azzurrini\".\nComplessivamente ha vinto con il Milan uno scudetto, una Coppa dei Campioni ed una Supercoppa italiana, a cui contribuisce con un gol nella vittoria finale contro la Sampdoria nel 1988.\nIl declino.\nNel 1989 viene ceduto al , in Serie B, nell'affare che porta Marco Simone al Milan. Con i lariani gioca 22 partite realizzando 3 reti, non sufficienti ad evitare la retrocessione in Serie C1. Passa quindi al , voluto da Nevio Scala come riserva di Tomas Brolin, e disputa 12 partite senza reti nel campionato 1990-1991: per lui sar\u00e0 l'ultimo nella massima serie.\nNell'estate del 1991 passa in prestito all', per 700 milioni di lire: in Irpinia non viene mai impiegato, e nel mercato di riparazione scende in Serie C1, nel , con cui realizza un unico gol in 25 partite. Rientrato a Parma, viene girato in prestito al Pisa, di nuovo tra i cadetti: qui l'allenatore Vincenzo Montefusco lo schiera come spalla di Lorenzo Scarafoni nelle partite iniziali del campionato. A novembre, dopo l'ingaggio di Christian Vieri, viene ceduto dal presidente Romeo Anconetani, per risparmiarne l'ingaggio; passa quindi al Ravenna, in Serie C1, voluto da Francesco Guidolin. Con i giallorossi disputa solamente due partite, a causa di un secondo grave infortunio, questa volta ai legamenti del ginocchio.\nNel campionato 1993-1994 torna inizialmente in forza al Parma, con cui ottiene soltanto due presenze da subentrante in Coppa Italia; in novembre rescinde il contratto per trasferirsi al Fiorenzuola, di nuovo in Serie C1. Qui subisce un nuovo infortunio al ginocchio, che limita a 11 le sue presenze stagionali.\nA fine stagione fa ritorno brevemente al Siena, prima di trasferirsi alla Pistoiese nell'autunno del 1994. Con gli arancioni allenati da Roberto Clagluna conquista la promozione in Serie B. Contribuisce alla promozione con uno dei gol pi\u00f9 importanti della stagione; quello al 92' nel derby contro i rivali del che decide l'accesso ai play-off, dove poi gli arancioni batteranno in finale il Fiorenzuola. Chiude la carriera professionistica con un biennio nel , prima di scendere tra i dilettanti con Sorianese (Eccellenza laziale) .\nDopo il ritiro.\nSi stabilisce a Cecina dove apre un negozio di abbigliamento, pur non abbandonando il mondo del calcio. Partecipa alla trasmissione televisiva \"Quelli che il calcio\", nella quale fa parte del \"Maifredi Team\" insieme a diversi ex calciatori, e nel 2008 viene ingaggiato dal Codif Cecina, partecipante al campionato di Serie D di calcio a 5.\nIn seguito si \u00e8 occupato del settore giovanile del e dell'attivit\u00e0 di talent-scouting del Milan in Toscana."}
{"id": "2048452", "revid": "1869172", "url": "https://it.wikipedia.org/wiki?curid=2048452", "title": "Linda Woolverton", "text": "Carriera.\nDebutta nel mondo dello spettacolo nel 1984, quando inizia a scrivere i copioni per serie televisive e programmi per un pubblico infante.\nTra i lavori si citano il programma \"Ewok\", i cartoni animati \"The Real Ghostbusters\", \"Alvin rock 'n' roll\", \"Cip &amp; Ciop agenti speciali\" e \"DuckTales\".\nLa Woolverton \u00e8 stata lanciata sul grande schermo dalla Disney nel 1990, quando inizi\u00f2 a scrivere la sceneggiatura basata sulla favola \"La bella e la bestia\" per un film d'animazione dall'omonimo titolo.\nIl film ottiene un successo che sorprende persino i produttori, riuscendo a vincere 2 premi Oscar e a collocarsi come primo film d'animazione nella storia del cinema a ottenere l'ambita nomination come \"Miglior Film\".\nDopo aver scritto un B-movie nel 1993, per quattro anni si vede impegnata per un contratto legato con la Disney a scrivere due sceneggiature, quelle de \"Il re leone\" e \"Mulan\". Anche questi due lungometraggi si rivelano un successo, in particolare il primo \u00e8 stato il maggior successo economico per un film d'animazione Disney degli anni '90.\nTempo dopo viene chiamata per scrivere un adattamento in chiave musicale de \"La bella e la bestia\", che verr\u00e0 poi presentato con molto successo a Broadway.\nSempre sotto l'ala della Disney, nel 2008, lavora assieme a Tim Burton per la stesura della sceneggiatura di \"Alice in Wonderland\", uscito nelle sale nel 2010.\nNel 2010 scrive anche la sceneggiatura del film \"Maleficent\", remake del classico Disney \"La bella addormentata nel bosco\".\nRiconoscimenti.\nAll'edizione 1994 dei Tony Awards viene nominata per la categoria \"Miglior testo per il musical \", premio poi andato a \"Passion\" di Stephen Sondheim.\nNel 1998, sempre per lo stesso lavoro viene nominata nella categoria \"Miglior nuovo musical\" all'edizioni dei Laurence Olivier Awards."}
{"id": "2048460", "revid": "287204", "url": "https://it.wikipedia.org/wiki?curid=2048460", "title": "Jaygaon", "text": "Jaygaon \u00e8 una suddivisione dell'India, classificata come \"census town\", di abitanti, situata nel distretto di Jalpaiguri, nello stato federato del Bengala Occidentale. In base al numero di abitanti la citt\u00e0 rientra nella classe III (da a persone).\nGeografia fisica.\nLa citt\u00e0 \u00e8 situata a 26\u00b0 49' 49 N e 89\u00b0 22' 57 E.\nSociet\u00e0.\nEvoluzione demografica.\nAl censimento del 2001 la popolazione di Jaygaon assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "2048461", "revid": "1543377", "url": "https://it.wikipedia.org/wiki?curid=2048461", "title": "Freawine", "text": "Storia.\nNel \"Gesta Danorum\" Frowin era il patrigno di Offa di Anglia (presentato come principe ed in seguito come re di Danimarca), figlio di re Wermund.\nFrowin venne sfidato a combattere dal re svedese Athisl, ed ucciso. Venne in seguito vendicato dai figli Ket e Wig. I due figli combatterono due contro uno con Athisl, una vergogna nazionale redenta dal fratellastro Offa, quando uccise due Sassoni contemporaneamente, in un \"singolo combattimento\". Questa storia viene raccontata nel \"Widsith\" come duello contro i Myrgingi."}
{"id": "2048464", "revid": "228587", "url": "https://it.wikipedia.org/wiki?curid=2048464", "title": "Jennifer Hudson (album)", "text": "Jennifer Hudson \u00e8 l'album di debutto della cantante R&amp;B statunitense Jennifer Hudson, pubblicato il 27 settembre 2008 dalla Arista Records."}
{"id": "2048468", "revid": "106456", "url": "https://it.wikipedia.org/wiki?curid=2048468", "title": "L'olivo benedetto vuol trovar pulito e netto", "text": "L'olivo benedetto vuol trovar pulito e netto, \u00e8 un proverbio popolare che associa un evento religioso, come la festivit\u00e0 della Pasqua ad una abitudine rurale, come quella delle pulizie di Pasqua.\nL'olivo e le pulizie.\nIl proverbio si riferisce alle pulizie pasquali, che nelle comunit\u00e0 rurali ed in alcune province italiane rappresentano ancora una cerimonia e un rito festoso di rinnovamento.&lt;br&gt;\nDopo che la campagna si \u00e8 rivitalizzata e rianimata, la nuova vita, con un riferimento evidente alla festivit\u00e0 religiosa, fa irruzione nella casa intristita a causa dell'inverno.\nEcco quindi che nasce il bisogno di rinnovare la casa alla stessa stregua del campo o della vigna, non solo pulendola ma anche svecchiandola laddove sia possibile.&lt;br&gt;\nLa tradizione prevede che i lavori inizino con un certo anticipo rispetto alla data in cui cade la Pasqua, per consentire al simbolo della benedizione e della pace (l'olivo della domenica delle palme) di trovare la casa gi\u00e0 pulita e nuova.\nProprio questo \u00e8 il periodo della potatura dell'olivo.\nL'olivo e il nido.\nI proverbi popolari fanno riferimento anche al mondo della natura, della flora e della fauna. In questo caso, il proverbio ci informa che il giorno della domenica dell'olivo, gli uccelli terminino di preparare il nido. Un'altra relazione evidenziata dal proverbio \u00e8 quella che intercorre fra la primavera e la Pasqua."}
{"id": "2048471", "revid": "287204", "url": "https://it.wikipedia.org/wiki?curid=2048471", "title": "Jaynagar Majilpur", "text": " \nJaynagar Majilpur \u00e8 una suddivisione dell'India, classificata come \"municipality\", di 25.922 abitanti, situata nel distretto dei 24 Pargana Sud, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 10' 28 N e 88\u00b0 25' 06 E e ha un'altitudine di 8 .\nSociet\u00e0.\nEvoluzione demografica.\nAl censimento del 2001 la popolazione di Jaynagar Majilpur assommava a 23.319 persone, delle quali 12.016 maschi e 11.303 femmine. I bambini di et\u00e0 inferiore o uguale ai sei anni assommavano a 2.284, dei quali 1.194 maschi e 1.090 femmine. Infine, coloro che erano in grado di saper almeno leggere e scrivere erano 17.804, dei quali 9.823 maschi e 7.981 femmine."}
{"id": "2048477", "revid": "287204", "url": "https://it.wikipedia.org/wiki?curid=2048477", "title": "Jemari", "text": " \nJemari \u00e8 una suddivisione dell'India, classificata come \"census town\", di 3.865 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 47' 42 N e 86\u00b0 52' 53 E.\nSociet\u00e0.\nEvoluzione demografica.\nAl censimento del 2001 la popolazione di Jemari assommava a 3.865 persone, delle quali 2.172 maschi e 1.693 femmine. I bambini di et\u00e0 inferiore o uguale ai sei anni assommavano a 578, dei quali 311 maschi e 267 femmine. Infine, coloro che erano in grado di saper almeno leggere e scrivere erano 2.065, dei quali 1.372 maschi e 693 femmine."}
{"id": "2048478", "revid": "71433", "url": "https://it.wikipedia.org/wiki?curid=2048478", "title": "Seven Pounds", "text": ""}
{"id": "2048497", "revid": "6923", "url": "https://it.wikipedia.org/wiki?curid=2048497", "title": "Subaru Impreza (2007)", "text": "La Subaru Impreza presentata nel 2007 rappresenta la terza generazione della autovettura compatta con quel nome costruita dalla casa automobilistica giapponese Subaru dal 2007 al 2013, quando \u00e8 stata sostituita dalla quarta generazione.\nLa presentazione.\nAl salone di Francoforte del 2007 la Subaru ha presentato la terza generazione della Impreza, che abbandona la classica forma a tre volumi delle due generazioni precedenti per abbracciare un nuovo andamento hatchback a due volumi e cinque porte con portellone posteriore. Questo cambiamento ha rappresentato una svolta decisiva per la Impreza, che in questa maniera ha visto abbandonare le forme della vettura che numerosi successi ha riscosso nel WRC.\nGli interni sono completamente nuovi e riprendono lo stile del grande SUV Tribeca: una nervatura satinata si sviluppa con un movimento ad ali, che trova il proprio centro nella consolle centrale e si sviluppa fino ad arrivare alle portiere.\nImpreza XV.\nNel 2009 \u00e8 stata lanciata una versione in stile Crossover SUV della Subaru Impreza. Le modifiche, soprattutto estetiche, consistevano in protezioni in plastica ai fianchi ed ai paraurti, barre sul tetto e mascherina anteriore cromata, che la rendono simile alla Subaru Forester.\nEra disponibile con un 2.0 a benzina da 150 CV, un 2.0 benzina e GPL ed un 2.0 common-rail diesel. Era disponibile solo nell'allestimento \"Trend\", che comprendeva airbag, Esp, cerchi in lega da 16 pollici, \u201cclima\u201d automatico, fendinebbia, sedili anteriori riscaldabili e radio con dieci altoparlanti, che d\u00e0 la possibilit\u00e0 di gestire un lettore di mp3 esterno. Gli optional disponibili erano due: la vernice metallizzata (500 euro) e il cambio automatico (2.000) con soli quattro rapporti. La trazione \u00e8 integrale, con differenziale centrale autobloccante; la ripartizione della coppia \u00e8 fissa: al 50% alle ruote anteriori e al 50% a quelle posteriori. L'interno \u00e8 spartano, con particolari in plastica e alluminio. I sedili, di tessuto, sono marroni al centro e neri all'esterno.\nImpreza WRX.\nLa Subaru Impreza WRX ha debuttato il 2 aprile 2007. Nella maggior parte dei mercati viene chiamata solo WRX, tranne che Nord America e Giappone. Il motore della Impreza WRX \u00e8 un 2.5 EJ255 turbo non molto diverso da quello della compatta. Questo motore aveva una potenza di 227\u00a0CV (169\u00a0kW), una coppia di 320\u00a0Nm ed era riconoscibile dalla caratteristica presa d'aria sul cofano. Era disponibile con un cambio automatico ed uno manuale, quest'ultimo preso dalla Subaru Legacy GT, ed un differenziale con sistema VDC (Veichle Dynamics Control).\nIl peso ridotto e la trazione integrale permanente le permettevano di bruciare lo 0-100 in soli 5,8 secondi, che le permetteva di battere la sua rivale principale, la Mitsubishi Lancer Evolution. La Impreza WRX era disponibile anche come berlina, con un grande alettone sul bagagliaio. Per l'anno 2009 Subaru ha rilasciato diverse modifiche. Il motore \u00e8 stato potenziato fino a 265\u00a0CV e 331\u00a0Nm di coppia grazie ad un nuovo turbocompressore denominato IHI VF52. Grazie a questi miglioramenti, la Impreza WRX ora raggiunge i 100\u00a0km/h in soli 4,7 secondi. Sono stati aggiunti kit estetici opzionabili, come il WRX Premium, solo per la 5 porte, che consiste in uno spoiler STI, griglie anteriori aggiornate e cerchioni color canna di fucile all'esterno, mentre all'interno consisteva in pedali in alluminio, finiture color argento, cuciture rosse e loghi WRX. Nel 2010 \u00e8 stato modificato il diffusore posteriore, che diventa pi\u00f9 simile alla Impreza WRX STI.\nImpreza WRX STI.\nLa Subaru Impreza WRX STI ha debuttato al Salone dell'auto di Tokyo del 2007 come versione estrema della Impreza WRX. Era venduta con due motori: un 2.0 \"EJ207\" turbo da 308\u00a0CV, destinato al solo mercato giapponese, ed un 2.5 EJ257 turbo da 300\u00a0CV. Contrariamente a quanto si possa pensare, la WRX STI pesa di pi\u00f9 rispetto alla WRX, perch\u00e9 la trasmissione \u00e8 pi\u00f9 robusta ed il telaio \u00e8 rinforzato.\nEsteticamente la WRX e la WRX STI sono molto simili, con la differenza che la STI ha un aspetto pi\u00f9 massiccio, grazie ai parafanghi allargati, mentre meccanicamente sono pi\u00f9 differenti. La STI, infatti, monta sospensioni in alluminio, controllo stabilit\u00e0 con tre funzioni: normale, trazione ed \"off\"; Subaru Intelligent Drive (SI-Drive), che regola potenza e controlli in base alle modalit\u00e0 selezionate: Intelligente, su strada, Sport, su strade deserte e piste, e Sport Sharp, solo per la pista; differenziale a slittamento limitato (DCCD).\nDal 2010 \u00e8 disponibile anche come berlina quattro porte, caratterizzata da un'enorme ala sul bagagliaio posteriore, che si pu\u00f2 rimuovere. Nello stesso anno \u00e8 stato lanciato un lifting, che consiste in paraurti anteriori leggermente modificati, sospensioni rigide, barre antirollio pi\u00f9 grandi e pneumatici dallo standard pi\u00f9 ampio. Questo lifting ha migliorato sensibilmente le prestazioni in pista.\nTecnica.\nLa lunghezza del corpo vettura \u00e8 l'unica dimensione diminuita rispetto alla generazione precedente (passa infatti da 4,45 metri a 4,415 metri, 4 centimetri in meno), al contrario, in primo luogo, del passo (che cresce di quasi 10\u00a0cm), ma anche della larghezza (che aumenta di 5\u00a0cm) e dell'altezza (che sale di 36\u00a0mm).\nLa configurazione meccanica di base \u00e8 sempre la stessa di casa Subaru: motore boxer longitudinale a 4 cilindri e trazione integrale permanente su tutte le versioni. Le sospensioni anteriori sono delle classiche MacPherson, mentre al retrotreno ci sono dei raffinati quadrilateri deformabili.\nPer quanto riguarda il capitolo motori, possiamo annoverare ben sette diversi motori, di cui tre aspirati e quattro turbocompressi, di cui uno a gasolio (il primo motore boxer diesel per auto al mondo). Dei due pi\u00f9 piccoli motori aspirati, viene inoltre commercializzata una variante a GPL.\nI motori aspirati vengono abbinati ad un cambio manuale a 5 rapporti o, in alternativa, ad un cambio automatico con convertitore di coppia a 4 marce. La trasmissione manuale presenta anche un riduttore denominato Dual Range funzionante su tutti i rapporti ed inseribile a qualsiasi velocit\u00e0 azionando la levetta posta sul tunnel centrale; funzione della quale \u00e8 priva la trasmissione automatica che per\u00f2, dal canto suo, presenta una modalit\u00e0 di funzionamento sequenziale denominata Sportshift. La versione super sportiva WRX STi viene equipaggiata con un cambio manuale a 6 rapporti.\nSul medesimo telaio di questa Impreza viene realizzata anche la terza serie del SUV medio della casa giapponese, il Subaru Forester.\nVersioni speciali.\nImpreza Cosworth STi CS400.\nNel 2010 la Subaru realizz\u00f2 la versione speciale Cosworth STi CS400 in soli 75 esemplari. Tramite diverse modifiche, il suo propulsore 2.5 Turbo riusciva ad erogare una potenza di 400 cv di potenza con coppia di 540 Nm di coppia. Ci\u00f2 permetteva un'accelerazione da 0 a 100\u00a0km/h in 3,7 secondi, con velocit\u00e0 massima di 250\u00a0km/h limitata elettronicamente. In particolare gli interventi meccanici eseguiti implementavano motore a pistoni e turbocompressore modificati, bielle in acciaio ad alta resistenza, guarnizione della testata ridisegnata, pompa olio ad alta pressione, sistema di scarico di nuovo progetto e centralina elettronica con una nuova mappatura motore. Il telaio era stato arricchito con molle Eibach e ammortizzatori Bilstein che avevano ribassato l'assetto di 10 millimetri. Inoltre l'impianto frenante di serie era stato sostituito con una versione sportiva AP Racing con dischi da 355 millimetri e pinze freno a 6 pistoncini. Esternamente erano stati aggiunti nuovi paraurti anteriore, fendinebbia, griglia frontale e spoiler posteriore, nonch\u00e9 i cerchi in lega da 18 pollici e i vetri oscurati. All'interno erano stati invece inseriti una consolle centrale in carbonio e i sedili anteriori Recaro."}
{"id": "2048498", "revid": "287204", "url": "https://it.wikipedia.org/wiki?curid=2048498", "title": "Gran Premio del Giappone 2001", "text": "Il Gran Premio del Giappone 2001 \u00e8 stato un Gran Premio di Formula 1 disputato il 14 ottobre 2001 sul circuito di Suzuka. La gara, ultima della stagione 2001, fu vinta da Michael Schumacher su Ferrari, davanti a Juan Pablo Montoya su Williams-BMW e a David Coulthard su McLaren-Mercedes. Fu anche l'ultimo Gran Premio in carriera per Mika H\u00e4kkinen, Jean Alesi, Tom\u00e1\u0161 Enge e, tra i team, per la Prost e la Benetton.\nVigilia.\nAspetti sportivi.\nFernando Alonso fu ingaggiato dal futuro team Renault come collaudatore per la stagione 2002. Il pilota spagnolo, che aveva suscitato interesse anche in altre scuderie, fu messo sotto contratto per un anno. La Sauber, invece, annunci\u00f2 di aver ingaggiato il giovane Felipe Massa, che aveva favorevolmente impressionato la scuderia svizzera in dei test svolti al circuito del Mugello, in sostituzione di Kimi R\u00e4ikk\u00f6nen per il campionato 2002.\nAspetti tecnici.\nCon i due titoli mondiali gi\u00e0 assegnati da tempo, diverse scuderie portarono in pista delle soluzioni sperimentali per indirizzare lo sviluppo delle vetture dell'anno successivo. La Ferrari, dopo aver collaudato a Fiorano un nuovo cambio in fusione di titanio (soluzione adottata dalla sola Minardi che consentiva maggiori leggerezza, rigidit\u00e0 e velocit\u00e0 nel cambio delle marce), port\u00f2 in Giappone un nuovo telaio in un singolo esemplare affidato a Michael Schumacher e caratterizzato da un risparmio di circa 5 kg di peso rispetto a quello utilizzato fino a quel momento. La Williams utilizz\u00f2 nuovamente gli scarichi alti gi\u00e0 impiegati a Indianapolis, mentre la McLaren non introdusse particolari novit\u00e0. Nel Gran Premio di casa la Honda forn\u00ec a Jordan e BAR un nuovo motore da qualifica.\nProve libere.\nRisultati.\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove di sabato mattina i risultati furono i seguenti:\nQualifiche.\nResoconto.\nMichael Schumacher dimostr\u00f2 una netta superiorit\u00e0 sui rivali sul tecnico circuito giapponese, conquistando l'undicesima pole position stagionale con un vantaggio di ben sette decimi sul secondo classificato Montoya. Il pilota tedesco fu superiore agli avversari soprattutto nel primo settore della pista, nel quale risult\u00f2 pi\u00f9 veloce del colombiano di oltre mezzo secondo. Ralf Schumacher fece segnare il terzo tempo, precedendo H\u00e4kkinen e il sorprendente Fisichella. Il pilota romano sfrutt\u00f2 il nuovo motore da qualifica portato in pista dalla Renault per ottenere la migliore prestazione stagionale per la Benetton, spesso relegata nelle ultime file a inizio stagione.\nCoulthard si piazz\u00f2 in settima posizione, davanti a Trulli, Button e Heidfeld. Come in diverse altre occasioni si mise in luce a fondo schieramento Alonso, che si qualific\u00f2 in diciottesima posizione precedendo entrambi i piloti della Arrows, Enge e il compagno di squadra Yoong.\nWarm up.\nNel warm up di domenica mattina i migliori tempi furono i seguenti:\nGara.\nResoconto.\nAlla partenza Michael Schumacher mantenne la prima posizione, precedendo Montoya, Ralf Schumacher, Barrichello, Fisichella, H\u00e4kkinen e Coulthard. Nei primi giri le Ferrari sembrarono decisamente pi\u00f9 competitive delle Williams, a causa della resa migliore delle gomme Bridgestone rispetto alle Michelin montate dai rivali nelle prime tornate di gara. Schumacher si costru\u00ec immediatamente un buon vantaggio, mentre Barrichello sopravanz\u00f2 entrambi i piloti della Williams nel corso dei primi due giri, venendo per\u00f2 risuperato da Montoya al terzo passaggio. Sempre durante la terza tornata Fisichella comp\u00ec un testacoda, che gli fece perdere diverse posizioni. Il pilota romano effettu\u00f2 diversi sorpassi nei giri seguenti nel tentativo di recuperare il terreno perduto.\nAl sesto giro R\u00e4ikk\u00f6nen, nono, fu protagonista di un testacoda a causa di una foratura, venendo centrato dal sopraggiungente Alesi: il pilota francese chiuse cos\u00ec la sua ultima gara in F1. Lo spettacolare incidente si risolse fortunatamente senza nessuna conseguenza fisica per i due piloti. \nUna decina di giri dopo, Barrichello effettu\u00f2 il primo pit-stop della gara seguito, al 18\u00ba giro, dal compagno di squadra. Montoya e Ralf Schumacher si fermarono ai box rispettivamente al 21\u00ba ed al 23\u00ba giro. Dopo il pit stop di H\u00e4kkinen al 24\u00ba passaggio Schumacher torn\u00f2 al comando.\nAl 29\u00ba giro Ralf Schumacher rientr\u00f2 ai box per scontare uno stop &amp; go inflittogli per aver tagliato la chicane. Contemporaneamente, Barrichello effettu\u00f2 la sua seconda sosta. Nel ripartire, il pilota brasiliano ebbe dei problemi con il limitatore di velocit\u00e0, che si blocc\u00f2: Ralf Schumacher riusc\u00ec quindi a sopravanzarlo, seppure con una manovra al limite. Quattro giri pi\u00f9 tardi, per\u00f2, il pilota brasiliano riconquist\u00f2 la quinta posizione con un bel sorpasso. Da questo punto in poi non accadde pressoch\u00e9 nulla e neanche la seconda serie di pit stop fu causa di cambiamenti di posizione. Negli ultimi giri H\u00e4kkinen, risalito fino al terzo posto, rallent\u00f2, facendo passare Coulthard e cedendogli l'ultimo gradino del podio. Michael Schumacher vinse la gara davanti a Montoya, Coulthard, H\u00e4kkinen, Barrichello e Ralf Schumacher. Nelle retrovie si mise in luce Alonso, capace di portare la sua Minardi in undicesima posizione, davanti a diverse monoposto pi\u00f9 accreditate."}
{"id": "2048501", "revid": "1573940", "url": "https://it.wikipedia.org/wiki?curid=2048501", "title": "Gyraulus parvus", "text": "Gyraulus parvus () \u00e8 un mollusco gasteropode d'acqua dolce della famiglia Planorbidae.\nDescrizione.\nQuesta chiocciola, lunga 2,5-5\u00a0mm, ha una conchiglia trasparente, sottile, di colore dal bianco-grigiastro al bronzeo, con 4-5 spire. La parte inferiore della conchiglia \u00e8 piatta e presenta un ombelico grande oltre un terzo del diametro della conchiglia.\nDistribuzione e habitat.\nLa specie \u00e8 nativa del Nord America (Canada, Stati Uniti, Messico) e dei Caraibi (Cuba e Grandi Antille). \u00c8 stata introdotta in Europa (Francia, Austria, Germania e Repubblica Ceca) e in Israele.\nVive nei biotopi d'acqua dolce"}
{"id": "2048509", "revid": "125327509", "url": "https://it.wikipedia.org/wiki?curid=2048509", "title": "KTM EXC", "text": "Le motociclette GS/EXC della KTM, sono moto da enduro con motore a due tempi, prodotta nelle cilindrate (50, 125, 200, 250, 300 e 350-360-380).\nQuesta serie \u00e8 stata accompagnata a partire dal 2000 dalla KTM EXC-F che si contraddistingue per il motore a quattro tempi.\n50.\nProdotta a partire dal 1994 fino al 2001\n125.\nLa 125 EXC \u00e8 una moto da enduro prodotta dal 1994 al 2016. Dotata di motore a due tempi, era possibile trovare sia i modelli omologati per i sedicenni (11\u00a0kW) che per adulti (circa 20 CV alla ruota).\nDal 2008 monta un pacco lamellare V-Force 3 che ha modificato in parte l'erogazione della potenza da parte del motore; l'ha infatti resa pi\u00f9 stabile e lineare, migliorandone la resa ai bassi regimi.\nDal 2015 sono stati sostituiti i carter, passati dal magnesio all'alluminio\nIl motore \u00e8 stato aggiornato e la potenza \u00e8 diminuita passando da 35 CV all'albero e 30 alla ruota a 27,5 CV alla ruota e circa 33 all'albero\nIl model year 2016 \u00e8 stato l'ultimo EXC 125 omologato per uso stradale, perch\u00e9 in seguito alle restrizioni delle norme europee antinquinamento Euro 4 la casa madre ha deciso di concluderne la produzione sostituendolo a partire dal 2017 con il modello 125 XC-W, utilizzabile solo per competizioni e non su strada. Per quest'ultimo utilizzo \u00e8 possibile l'immatricolazione, sostituendo l'espansione con una strozzata e ponendo dei blocchi sul meccanismo dell'acceleratore.\n200.\nProdotta a partire dal 1998\nSi distingue dal 125 per il motore con alesaggio e corsa maggiorati (64 x 60, la cilindrata effettiva \u00e8 di 193\u00a0cm\u00b3) e per l'espansione.\n250.\nProdotta dal 1977 al 1982, con il motore avente misure alesaggio 72,5 x corsa 60,5.\nLa produzione riprese nel 1996, con le misure del motore mutate ad alesaggio 67,5 x corsa 69,5 e dal 2000 le misure del motore mutano nuovamente in 66,4 x 72.\n300.\nProdotta a partire dal 1991, ancora in produzione.\nSi distingue dal 250 per il motore con alesaggio e corsa maggiorata a 72\u00a0mm (72 x 72) quindi cilindro, testa e pistone e centralina.\n350-360-380.\nProdotta a partire dal 1994, maggiorata a 360 l'anno successivo, arrivando alle misure 78 x 74 (cilindrata effettiva 353) e prodotta fino al 1997, nel 1998 viene accompagnata da una versione maggiorata da 380 con l'aumento della corsa prendendo le misure 78 x 77 (cilindrata effettiva 368), la quale viene prodotta fino al 2003."}
{"id": "2048511", "revid": "188323", "url": "https://it.wikipedia.org/wiki?curid=2048511", "title": "KTM EGS", "text": ""}
{"id": "2048513", "revid": "287204", "url": "https://it.wikipedia.org/wiki?curid=2048513", "title": "Kohei Tanaka", "text": ""}
{"id": "2048515", "revid": "74668", "url": "https://it.wikipedia.org/wiki?curid=2048515", "title": "Kouhei Tanaka", "text": ""}
{"id": "2048516", "revid": "135224", "url": "https://it.wikipedia.org/wiki?curid=2048516", "title": "Venereologia", "text": "La venereologia \u00e8 la branca della medicina che si occupa della prevenzione, della diagnosi e del trattamento delle malattie sessualmente trasmissibili.\nLe malattie sessualmente trasmissibili (MST) sono infezioni che si possono contrarre attraverso rapporti sessuali e sono generate da batteri, funghi, parassiti e virus. Si differenziano tra loro per contagiosit\u00e0 (pi\u00f9 o meno facile trasmissione), sintomatologia (disturbi e segni clinici caratteristici), decorso (tempi e modalit\u00e0 di sviluppo, gravit\u00e0), prevenzione e cura (comportamenti che possono evitare il contagio e terapie specifiche).\nSono malattie prettamente a trasmissione sessuale la sifilide, la gonorrea, il linfogranuloma venereo e l\u2019ulcera, ma anche in altro modo le uretriti aspecifiche, l\u2019herpes, i condilomi, la scabbia, le infezioni delle vie genitali da Candida e Trichomonas, l\u2019epatite virale e l\u2019AIDS.\nI fattori che mettono pi\u00f9 a rischio sono l\u2019aumento dei rapporti sessuali, la frequenza e il numero di partner sessuali, il numero dei partner del proprio o della propria partner e l\u2019autoterapia, cio\u00e8 cercare di curarsi da soli senza rivolgersi ad un medico."}
{"id": "2048518", "revid": "1573940", "url": "https://it.wikipedia.org/wiki?curid=2048518", "title": "Eptesicus nilssonii", "text": "Il serotino di Nilsson (Eptesicus nilssonii ) \u00e8 un pipistrello della famiglia dei Vespertilionidi diffuso nell'Ecozona paleartica.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 54 e 64\u00a0mm, la lunghezza dell'avambraccio tra 37 e 44\u00a0mm, la lunghezza della coda tra 35 e 50\u00a0mm, la lunghezza del piede tra 10 e 12\u00a0mm, la lunghezza delle orecchie tra 13 e 18\u00a0mm e un peso fino a 12\u00a0g.\nAspetto.\nLa pelliccia \u00e8 lunga, soffice, densa e lucida. Le parti dorsali variano dal marrone scuro al nerastro, cosparse di peli con la punta dorata, mentre le parti ventrali sono bruno-giallastre. Il muso \u00e8 largo, dovuto alla presenza di due masse ghiandolari sui lati, le narici sono prominenti. Le orecchie sono corte, arrotondate e carnose, con 5 pliche cutanee sulla superficie interna. Il trago \u00e8 corto, arrotondato e curvato in avanti. Le membrane alari sono nerastre, lunghe, larghe, con l'estremit\u00e0 arrotondata e attaccate posteriormente alla base delle dita dei piedi. La punta della lunga coda si estende leggermente oltre l'ampio uropatagio. Il calcar \u00e8 lungo e con una carenatura stretta ma ben sviluppata. Il cariotipo \u00e8 2n=50 FNa=48.\nEcolocazione.\nEmette ultrasuoni a basso ciclo di lavoro sotto forma di impulsi di durata intermedia a frequenza modulata a circa 30-40\u00a0kHz.\nBiologia.\nComportamento.\nIn inverno, da novembre fino ad aprile, entra in ibernazione solitariamente o in piccoli gruppi di 2-4 individui all'interno di edifici, cantine e talvolta in grotte e miniere. Solitamente la temperatura ambientale \u00e8 di 0-2\u00a0\u00b0C, occasionalmente fino a -5\u00a0\u00b0C. Durante l'estate le femmine formano vivai di 10-80 adulti all'interno di case ed edifici, tra le fessure e le crepe nei muri, mentre i maschi vivono solitariamente talvolta nelle cavit\u00e0 degli alberi e tra il denso fogliame. Le colonie cambiano ricoveri durante la stessa stagione e lo stesso gruppo pu\u00f2 occupare diversi edifici adiacenti oppure pi\u00f9 luoghi nello stesso fabbricato. L'attivit\u00e0 predatoria avviene, particolarmente nelle regioni pi\u00f9 settentrionali dove la notte estiva \u00e8 pi\u00f9 breve, anche alla luce del giorno. \u00c8 una specie sedentaria, tuttavia sono stati osservati spostamenti fino a 445\u00a0km.\nAlimentazione.\nSi nutre di insetti, particolarmente falene, chironomidi, tipule e piccoli coleotteri catturati in volo nelle fattorie, margini forestali, giardini e parchi alberati, sopra specchi d'acqua o intorno ai lampioni.\nRiproduzione.\nDanno alla luce uno o due piccoli alla volta da met\u00e0 giugno a met\u00e0 luglio. I primi voli vengono effettuati a 2-3 settimane di vita. L'aspettativa di vita \u00e8 di circa 15,5 anni. \nDistribuzione e habitat.\nQuesta specie \u00e8 diffusa nell'Ecozona paleartica dalla Francia orientale attraverso tutta l'Europa centrale e orientale, tutta la penisola scandinava fino al Circolo Polare Artico, la Russia europea e la Siberia centrale ed orientale fino al Giappone. Una popolazione isolata \u00e8 presente nel Caucaso mentre sono state riportate osservazioni sporadiche nei Balcani. In Italia \u00e8 stato registrato soltanto nelle zone alpine del Trentino-Alto Adige e della Lombardia.\nVive in diversi tipi di habitat, dalle zone desertiche alla taiga e boschi di conifere fino a 2.300 metri di altitudine.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato il vasto areale e l'abbondanza, classifica \"E.nilssonii\" come specie a rischio minimo (LC)."}
{"id": "2048520", "revid": "188323", "url": "https://it.wikipedia.org/wiki?curid=2048520", "title": "KTM EXC 50", "text": ""}
{"id": "2048522", "revid": "188323", "url": "https://it.wikipedia.org/wiki?curid=2048522", "title": "KTM EXC 125", "text": ""}
{"id": "2048524", "revid": "104458", "url": "https://it.wikipedia.org/wiki?curid=2048524", "title": "Tim Jitloff", "text": "Biografia.\nCarriera sciistica.\nStagioni 2001-2006.\nJitloff, residente a Reno e cresciuto presso il Lago Tahoe, ha esordito in gare FIS il 10 dicembre 2000, quando ha partecipato allo slalom speciale di Snow King chiudendo al 58\u00ba posto. Ha debuttato in Nor-Am Cup in slalom gigante il 25 novembre 2002 a Park City e in Coppa Europa l'11 gennaio 2005 a Bad Kleinkirchheim in supergigante, in entrambi i casi senza completare la prova.\nHa messo in mostra le proprie potenzialit\u00e0 per la prima volta ai Mondiali juniores del 2005, quando si \u00e8 piazzato nei primi dieci in tre diverse specialit\u00e0 e si \u00e8 aggiudicato la medaglia d'oro nella combinata, la cui classifica \u00e8 stata ottenuta sommando i tempi della discesa libera, dello slalom gigante e dello slalom speciale.\nStagioni 2007-2010.\nHa fatto il proprio esordio in Coppa del Mondo il 17 dicembre 2006 nello slalom gigante dell'Alta Badia, senza qualificarsi per la seconda manche. Il 2 gennaio 2007 a Sunday River ha colto il suo primo podio in Nor-Am Cup, 2\u00ba in slalom gigante, e il giorno dopo, nella medesima localit\u00e0 e specialit\u00e0, la prima vittoria. Nel 2007 ha inoltre partecipato ai Mondiali di \u00c5re, sua prima presenza iridata, arrivando 18\u00ba nello slalom gigante e 25\u00b0 nello slalom speciale.\nIl 26 ottobre 2008 con il 20\u00ba posto nello slalom gigante di S\u00f6lden ha conquistato i primi punti in Coppa del Mondo; in seguito \u00e8 stato convocato per i Mondiali di Val-d'Is\u00e8re 2009, dove \u00e8 stato 26\u00ba nello slalom gigante e 22\u00ba nello slalom speciale. Il 19 febbraio seguente a Monte Pora ha colto in slalom gigante il suo primo podio in Coppa Europa (3\u00b0).\nStagioni 2011-2018.\nAi Mondiali di Garmisch-Partenkirchen 2011 si \u00e8 classificato 14\u00ba nella supercombinata. Due anni dopo ha vinto la sua prima gara di Coppa Europa, lo slalom gigante di Arber del 26 gennaio 2013, e ha partecipato ai Mondiali di Schladming, piazzandosi 16\u00ba nello slalom gigante.\nAi XXII Giochi olimpici invernali di , sua prima partecipazione olimpica, si \u00e8 classificato 15\u00b0 nello slalom gigante, mentre ai Mondiali di Vail/Beaver Creek 2015 \u00e8 stato 9\u00ba nello slalom gigante e 17\u00ba nella combinata. Ai Mondiali di Sankt Moritz 2017, sua ultima presenza iridata, non ha completato lo slalom gigante; anche ai XXIII Giochi olimpici invernali di , suo congedo olimpico, non ha completato lo slalom gigante. Si \u00e8 ritirato al termine di quella stessa stagione e la sua ultima gara in carriera \u00e8 stata lo slalom gigante di Coppa del Mondo disputato a Kranjska Gora il 3 marzo, chiuso da Jitloff al 14\u00ba posto.\nCarriera da allenatore.\nDopo il ritiro \u00e8 divenuto allenatore nei quadri della Federazione sciistica della Germania.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante\nNor-Am Cup.\nNor-Am Cup - vittorie.\nLegenda:\nGS = slalom gigante\nSL = slalom speciale\nSC = supercombinata\nAustralia New Zealand Cup.\nAustralia New Zealand Cup - vittorie.\nLegenda:\nGS = slalom gigante"}
{"id": "2048526", "revid": "188323", "url": "https://it.wikipedia.org/wiki?curid=2048526", "title": "KTM EXC 200", "text": ""}
{"id": "2048528", "revid": "188323", "url": "https://it.wikipedia.org/wiki?curid=2048528", "title": "KTM EXC 250", "text": ""}
{"id": "2048530", "revid": "188323", "url": "https://it.wikipedia.org/wiki?curid=2048530", "title": "KTM EXC 300", "text": ""}
{"id": "2048531", "revid": "188323", "url": "https://it.wikipedia.org/wiki?curid=2048531", "title": "KTM EXC 350", "text": ""}
{"id": "2048532", "revid": "188323", "url": "https://it.wikipedia.org/wiki?curid=2048532", "title": "KTM EXC 360", "text": ""}
{"id": "2048534", "revid": "188323", "url": "https://it.wikipedia.org/wiki?curid=2048534", "title": "KTM EXC 380", "text": ""}
{"id": "2048536", "revid": "729019", "url": "https://it.wikipedia.org/wiki?curid=2048536", "title": "Linea 13 (metropolitana di Parigi)", "text": "La linea 13 della metropolitana di Parigi \u00e8 una delle 16 linee di metropolitana che servono Parigi, in Francia. La linea collega Saint-Denis e Gennevilliers a nord con Ch\u00e2tillon a sud. \u00c8 la quinta linea (per passeggeri per anno) pi\u00f9 utilizzata della rete.\nFuturo.\nUn prolungamento di una stazione a nord-ovest a Port de Gennevilliers potrebbe essere costruito in futuro.\nTurismo.\nLa linea 13 passa vicino a diversi luoghi di interesse:"}
{"id": "2048547", "revid": "33689", "url": "https://it.wikipedia.org/wiki?curid=2048547", "title": "Myth War II Online", "text": ""}
{"id": "2048554", "revid": "1543377", "url": "https://it.wikipedia.org/wiki?curid=2048554", "title": "Dichiarazione di Savoy", "text": "La Dichiarazione di Savoy \u00e8 una modifica della Confessione di fede di Westminster redatta nell'ottobre del 1658 da congregazionalisti inglesi riuniti nell'ottobre del 1658 nel \"Savoy Palace\" di Londra.\nAttivamente coinvolto nella sua redazione \u00e8 il teologo puritano John Owen.\nLa differenza fondamentale fra questa Confessione di fede e quella di Westminster si trova nell'aggiunta di un nuovo capitolo dal titolo: \"L'Evangelo e l'estensione della grazia che esso offre\". Altri cambiamenti includono la sostituzione degli articolo XXX e XXXI con un'ecclesiologia congregazionalista. In questi capitoli si stabilisce l'autonomia delle comunit\u00e0 cristiane locali da organismi ecclesiastici superiori."}
{"id": "2048556", "revid": "6923", "url": "https://it.wikipedia.org/wiki?curid=2048556", "title": "Honda CRE", "text": ""}
{"id": "2048558", "revid": "1318658", "url": "https://it.wikipedia.org/wiki?curid=2048558", "title": "Grand Palais", "text": "Il Grand Palais (francese: \"Gran Palazzo\") \u00e8 un grande padiglione espositivo in muratura e vetro, costruito per l'Esposizione Universale del 1900. Si trova nell'VIII \"arrondissement\" di Parigi, nello spazio dei Giardini degli Champs \u00c9lys\u00e9es.\nCostruito insieme al Petit Palais e al Pont Alexandre III, l'esterno della struttura combina un'imponente facciata in pietra d'ispirazione classica, con cancellate \"Art Nouveau\" e statue allegoriche di Paul Gasq e Alfred Boucher.\nL'edificio \u00e8 rimasto chiuso per dodici anni per un radicale restauro dopo la caduta di un pannello di vetro dal tetto nel 1993. Ha riaperto il 24 settembre 2005."}
{"id": "2048559", "revid": "123287500", "url": "https://it.wikipedia.org/wiki?curid=2048559", "title": "Andrea Illy", "text": "\u00c8 il proprietario e presidente di illycaff\u00e8 S.p.A., azienda multinazionale specializzata nella produzione di caff\u00e8, fondata nel 1933 a Trieste da suo nonno Francesco Illy.\nDal 2013 al 2019 \u00e8 stato Presidente della Fondazione Altagamma.\nBiografia.\nNato a Trieste nel 1964 da una famiglia valdese di origine ungherese, Andrea Illy ha iniziato i suoi studi in Svizzera, laureandosi poi in Chimica presso l'Universit\u00e0 di Trieste. Ha inoltre conseguito il Master Executive presso la SDA Bocconi School of Management di Milano e un advanced management program all\u2019Harvard Business School.\nNel 1990 fa il suo ingresso nell'azienda di famiglia, ricoprendo il ruolo di Supervisore della Qualit\u00e0 e iniziando il percorso di illycaff\u00e8 S.p.A. nel settore della qualit\u00e0. Ispirato dalla sua precedente esperienza in Giappone - dove si era applicato allo studio del sistema produttivo della Toyota - Andrea Illy sviluppa un programma di \"Total Quality\" ampliato nel tempo sino a comprendere ogni singolo processo interno, cos\u00ec come tutte le relazioni che coinvolgono l'azienda. Estende nel giro di alcuni anni le sue responsabilit\u00e0 a tutta l'area prodotto.\nNel 1994 viene nominato Amministratore Delegato di illycaff\u00e8 S.p.A. e dal 2005 ne diventa Presidente, succedendo al padre Ernesto. Nel 2016 l'Assemblea degli azionisti lo conferma nel ruolo di Presidente, mentre la carica di Amministratore Delegato viene assegnata per la prima volta a un manager esterno alla famiglia.\nAndrea Illy vive a Trieste con sua moglie e le loro tre figlie; \u00e8 fratello minore di Riccardo Illy, anch'esso dirigente e vicepresidente della societ\u00e0 di famiglia ed attivo anche in politica come sindaco di Trieste dal 1993 al 2001 e presidente della regione Friuli-Venezia Giulia dal 2003 al 2008.\nillycaff\u00e8.\nSotto la leadership di Andrea Illy, l'azienda ottiene riconoscimenti e certificazioni di importanza internazionale: nel 2011 \u00e8 stata la prima al mondo a ottenere da DNV la certificazione Responsible Supply Chain Process conseguita anche in tutti gli anni successivi.\nDal 2013 sino al 2016 \u00e8 l'unica azienda italiana a essere inserita dall'Ethisphere Institute nell'elenco delle aziende pi\u00f9 etiche al mondo World's Most Ethical Companies.\nNel 2014, illycaff\u00e8 viene individuata dal consorzio internazionale ICRT (International Consumer Research &amp; Testing), nell'ambito di un'inchiesta indipendente condotta sulle maggiori aziende di caff\u00e8 al mondo, come quella che pi\u00f9 di tutte si distingue per l'impegno di responsabilit\u00e0 socio-ambientale nei confronti dei Paesi coltivatori di caff\u00e8, in America Latina, Africa e Asia.\nAll'interno di illycaff\u00e8 Andrea Illy ha inoltre dato vita a diversi progetti come:\nillycaff\u00e8 \u00e8 stato partner ufficiale di Expo 2015 per l'ideazione e la gestione di contenuti, esposizioni ed eventi dedicati al caff\u00e8, nell'area del Cluster tematico. Andrea Illy \u00e8 stato Ambassador per Expo Milano 2015.\nAltre cariche.\nNel corso di questi anni Andrea Illy ha dato il suo contributo su temi come la scienza del caff\u00e8, lo sviluppo sostenibile, il lusso e l'arte contemporanea, ricoprendo ruoli in associazioni internazionali di settore e all'interno di diversi incontri e seminari.\nNel 1996 \u00e8 nominato \u201cMarketing Superstar\u201d da Advertising Age, la rivista statunitense ogni anno assegna questo riconoscimento del marketing e della comunicazione a 30 manager selezionati in tutto il mondo.\nNel 1999 assume la presidenza di A.S.I.C. (Association Scientifique International du Caf\u00e8 \u2013 Paris), di cui oggi \u00e8 Presidente Onorario.\nDal 2003 al 2006 \u00e8 membro dell'Advisory Board della SDA Bocconi, la Scuola di Management riconosciuta come una delle migliori istituzioni Europee.\nNel 2004 riceve il Premio \u201cL'Imprenditore dell'Anno\u201d, conferitogli da Ernst &amp; Young Italia.\nNel 2012 entra a far parte del Gruppo di riflessione di LH Forum, il movimento per l'economia positiva creato da Jacques Attali, partecipando alla stesura di un paper sul tema, presentato al Presidente della Repubblica francese Francois Hollande. Sia nel 2014 che nel 2015 interviene al Forum organizzato a San Patrignano sui rischi dell'insostenibilit\u00e0 economica, sociale e ambientale e sulla ricerca della sostenibilit\u00e0 sistemica.\nDal 2012 a marzo 2016 \u00e8 Presidente del Promotion and Market Development Committee dell'International Coffee Organization (ICO), con il mandato di promuovere i consumi del caff\u00e8 a livello mondiale attraverso la divulgazione dei suoi valori positivi.\nNel 2012 e nel 2013 Andrea Illy \u00e8 stato Consigliere d'Amministrazione e Presidente del Comitato di Sostenibilit\u00e0 della multinazionale olandese del t\u00e8 e caff\u00e8 D.E Master Blenders 1753, quotata alla Borsa di Amsterdam.\nNell'aprile del 2013 viene eletto Presidente di Altagamma (Associazione Italiana delle Industrie di Alta Gamma), fondazione della quale \u00e8 membro del Consiglio Direttivo dal 1999 e, come rappresentante del settore alimentare, vicepresidente dal 2007. L'assemblea dei soci di Fondazione Altagamma ha riconfermato nel dicembre 2015 Andrea Illy alla Presidenza per il triennio 2016-2018.\nNello stesso anno riceve il Premio Capo D\u2019Orlando e un anno dopo il Premio Guido.\nDal 2013 \u00e8 membro del Consiglio Superiore della Banca d\u2019Italia per la sede di Trieste, di cui \u00e8 anche componente del Comitato consultivo in materia di revisione interna dal 2015. \nDal 2017 \u00e8 membro dell'Advisory Board di Assolombarda."}
{"id": "2048561", "revid": "6923", "url": "https://it.wikipedia.org/wiki?curid=2048561", "title": "Moto Guzzi Breva", "text": "La Breva \u00e8 un modello di motocicletta naked prodotta dalla casa italiana Moto Guzzi dal 2003 al 2011.\nIl contesto.\nLa Guzzi introduce questa motocicletta naked turistica nel 2003 in un momento di grande rilancio del marchio avvenuto dopo l'acquisizione da parte di Aprilia. La prima versione prodotta fu la cosiddetta \"serie piccola\", la Breva 750ie che monta il classico bicilindrico trasversale a V di 90\u00b0 con raffreddamento ad aria da 744 cm\u00b3. la realizzazione di questo primo modello venne fatta sulla base del preesistente Moto Guzzi Nevada con l'aggiunta per\u00f2 di un'iniezione elettronica Weber Marelli, precedentemente montata solo sui modelli \"big block\" come California e V11. Nel 2005 con l'acquisizione del marchio da parte del gruppo Piaggio la Breva viene riprogettata nella \"serie grossa\" che con la \"piccola\" condivide solo nome e impostazione stilistica. Questa nuova Breva viene inizialmente commercializzata nella versione equipaggiata anch'essa con la stessa tipologia di propulsore, con cilindrata per\u00f2 di 1064 cm\u00b3, in seguito con la 850 (877 cm\u00b3) e infine con la 1200 (1151 cm\u00b3). Nei modelli 750 e 850 cm\u00b3 il raffreddamento \u00e8 ad aria, mentre nelle versioni 1100 e 1200 cm\u00b3 \u00e8 previsto un piccolo radiatore per il raffreddamento dell'olio motore. La trasmissione finale \u00e8 in tutti i modelli tramite cardano, sulle \"serie grossa\" \u00e8 adottato il CA.R.C (Cardano Reattivo Compatto), brevetto Moto Guzzi, che ottimizza le prestazioni riducendo l'effetto di sollevamento tipico di questo schema meccanico.\nLa Breva 750ie \u00e8 stata prodotta anche in due edizioni particolari a partire dal 2006. La versione Touring dotata di borse semi-rigide e parabrezza alto e una versione dedicata alla Polizia Municipale o Locale, questa \u00e8 dotata in alcune versioni di carena."}
{"id": "2048574", "revid": "599013", "url": "https://it.wikipedia.org/wiki?curid=2048574", "title": "Ari Ichihashi", "text": ""}
{"id": "2048575", "revid": "27108", "url": "https://it.wikipedia.org/wiki?curid=2048575", "title": "Ichihashi Ari", "text": ""}
{"id": "2048577", "revid": "1318658", "url": "https://it.wikipedia.org/wiki?curid=2048577", "title": "Petit Palais", "text": "Il Petit Palais (francese: \"Palazzo piccolo\") \u00e8 un padiglione espositivo oggi divenuto museo costruito per l'Esposizione universale del 1900 su progetto dell'architetto francese Charles Girault. \u00c8 classificato come monumento storico e si trova in avenue Winston-Churchill - nell'VIII \"arrondissement\" - a Parigi, in Francia.\nCostruito insieme al Grand Palais - posto dirimpetto - e al ponte Alessandro III, ospita oggi il Museo di belle arti della citt\u00e0 di Parigi (\"Mus\u00e9e des beaux-arts de la ville de Paris\"). Si trova nello spazio dei Giardini degli Champs \u00c9lys\u00e9es.\nArchitettura.\nProgetto originario.\nLa composizione del palazzo \u00e8 organizzata intorno al giardino interno ad emiciclo ed all'esposizione erano dedicate in origine solamente gli ampi locali voltati al piano nobile. Il piano terra, corrispondente al basamento bugnato visibile dall'esterno, nacque in origine come sede degli uffici e dei magazzini, sebbene anch'esso oggi ospiti importanti oggetti da collezione.\nLa facciata si sviluppa per circa 150 metri, ed \u00e8 fortemente connotata dal grande arco di ingresso centrale e dalla cupola che lo sovrasta. Colonne di Ordine ionico dalle volute fortemente sporgenti ornano sia l'affaccio su strada che il peristilio semicircolare della corte interna. Numerosi bassorilievi completano la composizione. L'architetto concep\u00ec inoltre il padiglione come successione di spazi da illuminare interamente tramite luce naturale, inondandone le sale sia grazie alle ampie finestrature che tramite i maestosi soffitti vetrati a centrovolta.\nLe stesse tematiche saranno nuovamente riprese dal progettista Charles Girault pochi anni pi\u00f9 tardi nella progettazione del Museo reale per l'Africa Centrale, realizzato a Tervuren - in Belgio - a partire dal 1904.\nIl Petit Palais di Parigi viene inoltre spesso accostato al Teatro dell'Opera di Ho Chi Min, progettato negli stessi anni da Eug\u00e8ne Ferret, architetto - tra le sue varie realizzazioni - anche del Casin\u00f2 di Sanremo.\nIl restauro del XXI secolo.\nA partire dal 2000 e fino al 2005, il Petit Palais fu sottoposto ad un'accurata opera di rinnovamento e restauro, costata pi\u00f9 di 72 milioni di euro e curata dall'architetto Philippe Chaix. L'attuale Museo di belle arti ospitato al suo interno \u00e8 rapidamente divenuto una delle nuove principali attrazioni cittadine.\nL'intervento si \u00e8 concentrato in maniera particolare sulla rimozione di tutti i tramezzi ed altri elementi aggiunti a posteriori che corrompevano l'ideale originario di palazzo illuminato di giorno solo da luce naturale. Visto il buono stato di conservazione delle strutture originarie, \u00e8 stato dunque possibile riportare l'edificio alla sua conformazione iniziale. Le grandi finestre che caratterizzano i locali principali affacciano - oltre che su avenue Churchill laddove possibile - anche sulla corte interna, rendendo omogenea e naturale l'illuminazione delle opere d'arte.\nLa superficie espositiva permanente venne inoltre ampliata, passando dai precedenti agli attuali metri quadrati disponibili. I locali posti al piano terra - in origine pensati come esclusivamente di servizio - sono stati anch'essi parzialmente aperti al pubblico. Tra le numerose opere ivi esposte, spiccano opere dello scultore e pittore Jean-Baptiste Carpeaux, cos\u00ec come di Paul C\u00e9zanne, Gustave Courbet e Auguste Rodin. La sala \"Ludovico VI\" ospita invece ceramiche e mobili di particolare pregio.\nLa collezione.\nStoria delle acquisizioni.\nA partire dal 1902, il palazzo venne ribattezzato \u00abPalais des beaux-arts de la ville de Paris \u00bb e destinato ad accogliere esposizioni temporanee ed una collezione permanente contenente opere databili dall'antichit\u00e0 fino al XIX secolo. Le opere di epoca successiva sarebbero state ospitate al Palais de Tokyo.\nLa collezione originaria \u00e8 stata, nel corso degli anni, ampliata grazie a numerose donazioni, tra le quali si possono ricordare per qualit\u00e0 e quantit\u00e0 di opere d'arte i seguenti lasciti:\nOltre a ricevere donazioni, il museo si \u00e8 anche impegnato in prima persona nell'acquisto di opere d'arte, specialmente di Gustave Courbet.\nDopo il restauro, il Petit Palais ha aperto le proprie porte anche alla fotografia contemporanea con una grande mostra fotografica sulle civilt\u00e0 del mondo. Alcune delle immagini esposte vennero in seguito acquisite dal museo stesso.\nArti grafiche.\nIl fondo d'arti grafiche del museo \u00e8 costituito da circa 18.000 incisioni e 9.000 disegni, antichi e moderni. La collezione di disegni comprende opere di Rembrandt, Jacob van Ruisdael, Adriaen van Ostade, Antoon Van Dyck, Le Lorrain, Antoine Watteau, Jean-Honor\u00e9 Fragonard e Hubert Robert.\nTra le incisioni si ricordano opere di Martin Schongauer, Albrecht D\u00fcrer, Luca da Leida, Rembrandt (una collezione eccezionale di oltre 350 pezzi), Antoon Van Dyck, Jean-Honor\u00e9 Fragonard e Antoine Watteau.\nAccesso.\nIl Petit Palais, data la posizione privilegiata \u00e8 facilmente raggiungibile dalla stazione Champs-\u00c9lys\u00e9es - Clemenceau sulle linee e e via Bus RATP tramite le linee 42 e 73"}
{"id": "2048578", "revid": "466539", "url": "https://it.wikipedia.org/wiki?curid=2048578", "title": "Liz Smith", "text": "Biografia.\nOltre ad aver prettamente lavorato per la televisione inglese ha vinto il BAFTA alla migliore attrice non protagonista per \"Pranzo reale\" accanto a Maggie Smith. Prima di diventare attrice, carriera iniziata attorno ai 50 anni, viveva un'esistenza povera con pochissimi beni e con 2 figli, avuti dall'ex-marito Jack Thomas sposato nel 1945 fino al 1959. Avviata la carriera artistica divenne uno dei volti pi\u00f9 conosciuti della televisione e del cinema britannici. Negli ultimi decenni ha partecipato a \"Oliver Twist\", \"Ember - Il mistero della citt\u00e0 di luce\" e in \"La famiglia omicidi\".\nDoppiatrici italiane.\nDa doppiatrice \u00e8 sostituita da:"}
{"id": "2048580", "revid": "19803711", "url": "https://it.wikipedia.org/wiki?curid=2048580", "title": "Pont Alexandre III", "text": ""}
{"id": "2048583", "revid": "767487", "url": "https://it.wikipedia.org/wiki?curid=2048583", "title": "Yamaha OX88", "text": "Il Yamaha OX88 \u00e8 un motore endotermico alternativo, realizzato dall'omonima azienda nipponica per partecipare al campionato del Mondo di Formula 1.\nContesto.\n\u00c8 stato il primo che la casa del sol levante, ha utilizzato nella massima serie, seppur senza risultati esaltanti.\nCome la maggior parte dei propulsori Yamaha di Formula 1, \u00e8 stato progettato e costruito in collaborazione con un'altra azienda, in questo caso la Ford Cosworth.\n\u00c8 ricordato per non aver fornito alla scuderia Zakspeed (l'unica che lo utilizzava), le doti di affidabilit\u00e0, ma soprattutto prestanza per potersi confrontare coi rivali, tant'\u00e8 che dopo la fallimentare stagione 1989 (l'unica in cui le due case hanno collaborato), il team teutonico fu costretto al ritiro per via degli scarsi risultati, che portarono alla perdita dello sponsor West, principale finanziatore del team.\nAd ogni modo, presentava alcune importati innovazioni tecniche, particolarmente per quanto riguarda la distribuzione.\nInfatti \u00e8 stato pioniere sotto questo profilo, poich\u00e9 ha portato ad un'evoluzione dei motori plurivalvole, con l'adozione di cinque valvole per cilindro anzich\u00e9 quattro.\nUn accorgimento sperimentato in seguito da altri motoristi, senza successo. Anche i successivi motori Yamaha furono sviluppati con una testata a 4 valvole che si era dimostrata pi\u00f9 efficace.\nBackground.\nL'OX88 non era un motore completamente nuovo, bens\u00ec venne progettato partendo da due basi ben collaudate, ossia i motori OX66 e OX77.\nQuesti due motori erano abbastanza complessi, complessi nonostante non fossero utilizzati in Formula 1, per via della loro architettura.\nErano ambedue, motori la cui disposizione dei cilindri prevedeva lo schema a V, e la cui cilindrata era di due litri per l'OX66 e tre litri per l'OX77.\nTuttavia avevano dei punti forza, ossia il fatto di essere ben bilanciati sotto il profilo meccanico, perch\u00e9 l'OX66 era un V6 mentre l'OX77 un V8, dunque non necessitavano di particolari accorgimenti quali i contralberi di equilibratura, per smorzare pericolose e intense vibrazioni dovute alle forze di inerzia.\nQuesto sulla carta, avrebbe reso l'OX88 molto affidabile, perlomeno sotto l'aspetto delle sollecitazioni meccaniche.\nInoltre non essendo munito di contralberi, sarebbe stato anche abbastanza compatto, perch\u00e9 pi\u00f9 stretto rispetto a un V10 ad esempio (che realizzava la Renault), e (nonostante anch'esso fosse ben bilanciato) pi\u00f9 corto nei confronti di un V12 (come quelli della Ferrari e della Lamborghini).\nProgetto.\nA tal punto i tecnici, concentrarono la maggior parte degli sforzi sul rendimento termodinamico.\nProbabilmente per\u00f2, proprio queste considerazioni, li portarono ad esasperare troppo quest'area ed a lasciare troppo in disparte la parte meccanica, cos\u00ec da costruire un motore che in termini di potenza massima era paragonabile a quelli degli avversari, ma denunciava un livello di affidabilit\u00e0 aleatoria.\nDopo aver studiato profondamente vantaggi e svantaggi, che le due basi di sviluppo avrebbero fornito, gli ingegneri decisero di evolvere l'OX77 anzich\u00e9 l'OX66.\nQuesto per un solo motivo: essendo pi\u00f9 frazionato, dunque dotato di due cilindri in pi\u00f9, avrebbe fornito una curva di coppia e di potenza pi\u00f9 fluida e sfruttabile in un range di giri motore pi\u00f9 ampio e versatile.\nInoltre le sollecitazioni sarebbero state meno invadenti, in quanto distribuite in modo pi\u00f9 equo tra pi\u00f9 componenti, rendendolo dunque pi\u00f9 affidabile rispetto al 6 cilindri.\nL'OX77 per\u00f2, in realt\u00e0 altro non era che un Ford Cosworth DFV, il quale anni prima veniva impiegato in Formula 1, ma in quel periodo era stato ormai declassato a motore di Formula 3000.\nIn realt\u00e0 differiva in parte dal vero DFV, per il fatto che utilizzava una testata ridisegnata.\nQuesto principalmente per ospitare cinque valvole per ogni cilindro, anzich\u00e9 le originali quattro.\nLa Yamaha infatti, condusse profondi studi su questo genere di distribuzione, in modo da migliorare il rendimento fluododinamico dei suoi motori, anche se un'operazione del genere era piuttosto complessa, perch\u00e9 si riduceva lo spazio disponibile per l'alloggiamento della candela, e la camera di combustione veniva sollecitata in modo asimmetrico.\nTuttavia nel caso ideale, ossia nell'ipotesi di poter realizzare il sistema senza i vincoli che si presentavano nella realt\u00e0, avrebbe incrementato (a parit\u00e0 di architettura, cilindrata, e rapporto di compressione) il rendimento del motore, soprattutto consumando meno carburante a parit\u00e0 di potenza erogata.\nGli studi vennero completati in modo esaustivo, e soprattutto positivo, con l'applicazione pratica nel motore OX66, col quale la casa nipponica ottenne parecchie vittorie nelle categorie minori.\nPer partecipare al campionato giapponese di Formula 3000 per\u00f2, avrebbe dovuto realizzare un nuovo motore da 3000\u00a0cm\u00b3 (secondo regolamento), ma non avendone il tempo, sottoscrisse un accordo con la Ford nel 1987 per poter utilizzare i DFV e modificarli a suo piacimento.\nL'operazione diede buoni frutti, perch\u00e9 il pilota Aguri Suzuki con quel motore vinse il campionato dell'87.\nA quel punto, per realizzare l'operazione Formula 1, si lavor\u00f2 inizialmente in funzione della maggior cilindrata.\nLa Yamaha infatti pens\u00f2 di costruire l'OX88, per farlo correre nel 1989, anno in cui venne imposta dalla FIA, una cilindrata massima di 3500\u00a0cm\u00b3, e il divieto di utilizzare sistemi di sovralimentazione dinamici, quali i turbocompressori o i compressori volumetrici azionati dall'albero a gomiti.\nPerci\u00f2 l'alesaggio e la corsa dei pistoni dell'OX88, erano superiori a quelli dell'OX77.\nUna volta fissati questi parametri per ottenere i 3,5 litri di cilindrata, la maggior parte del lavoro venne fatto per sviluppare l'area termodinamica.\nUno dei punti focali ovviamente, era la camera di combustione, che aveva una conformazione semi-emisferica.\nLe valvole di aspirazione erano tre, mentre due quelle di scarico.\nPer via di questa disparit\u00e0, cambiava anche l'angolo di inclinazione delle stesse.\nLe valvole erano azionate da quattro alberi a camme in testa, con comando a cinghie dentate.\nL'angolo tra le bancate era pari a 75\u00b0.\nUna scelta inusuale visto che l'OX77 da cui derivava, lo aveva di 90\u00b0, in quanto discendente del Cosworth DFV.\nCon un angolo pi\u00f9 stretto, il motore veniva raffreddato meglio dall'aria incamerata nelle pance della vettura, anche se peggiorava l'handling della macchina, perch\u00e9 portava ad avere un baricentro pi\u00f9 alto.\nLe valvole erano costruite in titanio (come quelle della Ferrari), mentre tutti gli altri componenti erano di lega leggera d'alluminio, senza impiegare il magnesio come facevano altri costruttori.\nAnche questa un'eredit\u00e0 del DFV.\nOvviamente per bielle e albero motore, vennero impiegate leghe ferro-carbonio alto resistenziali, ossia acciai legati ad elevato carico di rottura, poi sottoposti a trattamenti termici, come ad esempio la bonifica.\nIl risultato di tutto questo lavoro, fu un motore capace di erogare 600 cavalli nella versione da gara, dunque in linea con i tre migliori motori dell'epoca ossia il Ferrari Tipo 035/5 (610 cavalli in gara), l'Honda RA109E montato dalla McLaren (600 cavalli in gara) e il Renault RS01 utilizzato dalla Williams (600 cavalli in gara)."}
{"id": "2048585", "revid": "339392", "url": "https://it.wikipedia.org/wiki?curid=2048585", "title": "Organigramma del Ministero della Difesa", "text": ""}
{"id": "2048587", "revid": "453768", "url": "https://it.wikipedia.org/wiki?curid=2048587", "title": "Olimpia Basket Matera", "text": "L'Olimpia Basket Matera \u00e8 una societ\u00e0 di pallacanestro maschile della citt\u00e0 di Matera. Fondata nel 1960, dalla stagione 2016-17 milita in Serie B dopo aver disputato tre stagioni consecutive in Serie A2.\nStoria.\nLe origini.\nL'Olimpia viene fondata nella stagione sportiva 1960-61 grazie alla passione di alcuni giovani del rione Piccianello di Matera: Giannino Grieco (primo presidente e primo allenatore-giocatore), Tonio Epifania, Marino Bellacicco, Domenico Bellacicco, Mario Fiore, Giuseppe Di Pede e Rocco Di Stefano. La societ\u00e0 nei suoi primi anni di vita limita la propria attivit\u00e0 al settore giovanile che viene affidato a tecnici e giocatori esperti come Michele Di Cuia, Tommaso Montemurro, Michele Spada e altri, vincendo quasi tutti i vari campionati giovanili e arrivando a disputare nel 1965, con Gianni Grieco allenatore, i campionati nazionali di Livorno posizionandosi all'ottavo posto nazionale.\nIl vivaio materano produce tra gli anni Sessanta e Settanta giocatori che si faranno apprezzare in campionati professionistici come Umberto Malcangi che indosser\u00e0 la maglia della Pallacanestro Cant\u00f9, Italo Massari e Luciano Cotrufo future bandiere della squadra negli anni Novanta.\nLa crescita e l'approdo in serie C.\nNel 1974 la societ\u00e0 cambia rotta e decide di affiancare ai campionati giovanili la partecipazione a campionati senior con i propri giovanissimi atleti (Bruno Buono, Gianni Paradiso, Ele Rizzi, Massimo Amoroso, Vito Reale, Francesco Loschiavo, il compianto Andrea Di Chio, Francesco Paolicelli, Giuseppe Francione, Angelo Albanese, Erio Albanese, Franco Schiavone, Aldo Capozza, Pasquale Doria, Giovanni Caragliano, Eustachio Ricciardi, Donato (detto Tino) Colucci, Franco Zunino, Pasquale Taratufolo, Fabio Iorio, Carmine Cotrufo, Dino Cotrufo, Mariano Maremonti, Gino Albanese). I risultati sono subito lusinghieri e l'Olimpia dopo aver vinto il campionato di Promozione approda nel 1977-78 in serie D campionato che all'epoca costituiva il quarto livello del basket nazionale.\nRisale a quegli anni l'avvicinamento alla societ\u00e0 del primo sponsor dell'Olimpia (fino a quel momento la formazione andava avanti grazie a collette tra i tifosi e autotassazioni): la societ\u00e0 del rag.Ennio Pomarici chiamata \"Ellepi Diffusion\". L'apporto finanziario del nuovo sponsor e la sensibilit\u00e0 del suo titolare permettono di far fronte agli accresciuti impegni e contribuiscono notevolmente al raggiungimento di traguardi sempre pi\u00f9 ambiziosi.\nA partire dal campionato 1979-1980 l'Olimpia supera i concittadini dello Sporting, sino ad allora prima squadra della citt\u00e0. A livello societario Luciano Silvano e Michele Vizziello subentrano a Italo Ruggi e l'avvicendamento coincide con una storica impresa: il 13 aprile 1980 l\u2019Olimpia Ellep\u00ec Diffusion termina la stagione al primo posto nella poule per la Serie C2 (allenatore Giannino Grieco) vincendo un drammatico incontro a Messina per 103 a 98. Nel 1981 al timone del club resta Michele Vizziello, che rimarr\u00e0 presidente fino al 2009 e presidente onorario fino al 2016.\nGli anni Novanta e Duemila tra serie B2 e B1.\nNel 1984 l'Olimpia, ora sponsorizzata Amaro Lucano, approda in serie C1 e nel 1986 accede per la prima volta alla serie B2 dove disputa diverse stagioni di buon livello, raggiungendo pi\u00f9 volte i play-off. Nella stagione 1997-98 conquista la prima storica promozione in serie B1 campionato in cui rimane una sola stagione: l'annata 1998-99 \u00e8 infatti avara di successi e l'Olimpia finisce all'ultimo posto con 12 punti all'attivo. La formazione materana nella sua prima apparizione in Serie B1, con allenatore Michele Cirac\u00ec, era la seguente: Massari (cap.), Cotrufo, Zucchi, Guzzone, Crescenzi, Schilardi, Barletta, Corvino, Rossi Pose, Padalino, Filazzola.\nIl ritorno in serie B d'Eccellenza avviene nel 2004 stagione in cui la squadra allenata da Roberto Miriello guida il campionato di B2 per tutta la stagione chiudendo in testa con trentasei punti e il miglior attacco del torneo. Protagonisti del trionfo sono i giocatori Enrico Tenerini, Nicola Basanisi, Luca Giuffrida, Domenico Castellitto e Salvatore Alfonso.\nDa allora l'Olimpia ha disputato otto stagioni nel campionato denominato prima Serie B1 e poi Divisione Nazionale A, disputando i play-off nelle stagioni 2004-05 e 2007-08, ed i play-out nelle stagioni 2005-06, 2006-07 e 2008-09. Nella stagione 2009-10, con l'undicesimo posto ottenuto nella stagione regolare, l'Olimpia Basket consegue il diritto a partecipare al campionato di serie A Dilettanti nel 2010-11, campionato in cui la squadra conclude la stagione regolare al settimo posto in classifica e grazie alla vittoria nei play-out raggiunge la salvezza. L'Olimpia ottiene cos\u00ec il diritto a partecipare per l'ottavo anno consecutivo al massimo campionato dilettanti previsto dalla riforma dei campionati nella stagione 2011-12; nella Divisione Nazionale A FIP 2011-2012 giunge all'ultimo posto nel girone di Divisione Sud-Ovest della Conference Centro-Sud, ma riesce comunque a raggiungere la salvezza al secondo turno dei play-out.\nLe tre stagioni in A2 e il ritorno in serie B.\nDalla stagione 2012-13 Giovanni Benedetto diventa il nuovo coach della squadra e il roster viene rinforzato grazie agli ingaggi di Antonio Iannuzzi, Sebasti\u00e0n Vico, Carlo Cantone e Massimo Rezzano. In campionato i biancoazzurri chiudono al secondo posto la regular season dietro solamente alla PMS Torino. Nei play-off superano in semifinale la Fortitudo Agrigento in gara-5 al Palasassi davanti a 3000 spettatori, ma in finale si devono arrendere alla PMS Torino. Nello stesso anno l'Olimpia raggiunge la finale della Coppa Italia LNP 2012-13, persa contro la Pallacanestro Lago Maggiore.\nPer la stagione 2013-14 viene riconfermato coach Giovanni Benedetto e anche i giocatori Iannuzzi, Vico, Cantone e Rezzano. A questi si aggiungono i due statunitensi Anthony Jones e Kyle Austin, il pivot Marco Maganza ed i giovani Luca Bolletta e Daniele Toscano. La stagione regolare risulter\u00e0 un po' sotto le aspettative mentre nei play-off la squadra della citt\u00e0 dei Sassi, dopo aver battuto nei quarti il Treviglio verr\u00e0 eliminata in semifinale dall'Assigeco Casalpusterlengo. A fine stagione la societ\u00e0 e coach Benedetto trovano l'accordo per una rescissione consensuale, il suo posto \u00e8 preso dal napoletano Giampaolo Di Lorenzo.\nIn estate la squadra viene completamente rinnovata con l'acquisto degli italiani Matteo Fallucca, Lorenzo Baldasso, Marco Cucco e Gabriele Giarelli, Daniele Bonessio, Juan Manuel Caceres e Valerio Circosta e dei due statunitensi Josh Greene e Jordan Smith Richard. A fine ottobre la squadra di rafforza con l'acquisto del pivot Marco Tagliabue. L'Olimpia tuttavia non riesce a ripetere i risultati positivi delle precedenti stagioni e a fine campionato la squadra riuscir\u00e0 a mantenere la categoria solo per il rotto della cuffia.\nLa stagione seguente \u00e8 totalmente negativa, non basta l'esperienza di Ji\u0159\u00ed Hub\u00e1lek, Brian Chase e Giovanni Rugolo ad evitare una retrocessione avvenuta con abbondante anticipo rispetto alla fine del campionato. La mancanza di un pivot di categoria e il vorticoso alternarsi di allenatori sulla panchina biancazzurra pone fine all'esperienza dell'Olimpia nella seconda serie nazionale dopo tre stagioni.\nNell'estate del 2016 si parla di un ripescaggio in Serie A2 a causa delle vicissitudini societarie della Virtus Roma ma in agosto il club capitolino risolve le sue problematiche e per l'Olimpia Matera viene confermata l'iscrizione alla Serie B girone D. La rifondazione parte dal ritorno in panchina di coach Roberto Miriello, gi\u00e0 artefice della promozione in B1 nel 2004, e dalla conferma del capitano Gianni Cantagalli. A rinforzare ulteriormente la rosa arrivano Federico Lestini, Nicol\u00f2 Ravazzani e un gruppo di giovani promettenti tra cui Stefano Laudoni e il senegalese Adama Ba. Tra alti e bassi l'Olimpia chiude la regular season al sesto posto e si arrende al primo turno dei play-off alla Pallacanestro Palestrina. Al termine della stagione i vertici societari decidono di non confermare coach Miriello e di mettersi alla ricerca di una nuova guida tecnica, individuata, per la stagione 2017/2018, in Giovanni Putignano.\nAl nuovo coach la societ\u00e0 mette a disposizione un roster che \u00e8 un giusto mix di esperienza e giovani talenti e la stagione regala al pubblico materano una buona serie di risultati positivi intervallati da qualche stop contro le big. La solidit\u00e0 dei due argentini Ignacio Ochoa e Franco Migliori affiancata alla voglia di emergere di Diego Terenzi e Leonardo Battistini consentono alla formazione biancazzurra di conquistare il sesto posto in regular season con sedici vittorie e quattordici sconfitte. Ai play-off per\u00f2, l'Olimpia deve arrendersi ai quarti di finale contro la Virtus Cassino che si garantisce l'accesso alle semifinali con due vittorie intervallate dal successo materano al PalaSassi in gara due.\nLa stagione 2018/2019 riparte con un roster completamente rinnovato, affidato al coach Agostino Origlio - affiancato dal vice Antonio \"Titto\" Carone. La stagione si conclude con il quarto posto nella stagione regolare e la semifinale dei play-off.\nRiconoscimenti.\nL'Olimpia ha ricevuto una stella di bronzo al merito sportivo CONI nel 1987 e una stella d'argento al merito sportivo CONI nel 1998.\nRecord.\nRecord individuali.\nNell'Olimpia Matera hanno militato ben quattro giocatori che nel corso della loro carriera hanno superato il muro dei diecimila punti realizzati: Luigi Delli Carri (15282 punti), Erio Albanese (10529), Antonio \"Luca\" Giuffrida (10305), Domenico \"Mimmo\" Castellitto (10164)."}
{"id": "2048588", "revid": "228587", "url": "https://it.wikipedia.org/wiki?curid=2048588", "title": "Jason Davis", "text": "Nella NFL.\nPur non essendo stato scelto al draft, \u00e8 stato messo sotto contratto dai Philadelphia Eagles per la stagione 2006, durante la quale non ha tuttavia giocato nessuna partita.\nNella stagione 2007 ha fatto parte solamente della squadra di pratica.\nNella stagione 2008 \u00e8 passato prima ai Chicago Bears, dove \u00e8 rimasto nella squadra di pratica, per poi firmare il 28 ottobre con gli Oakland Raiders dove \u00e8 diventato il secondo full back della squadra giocando una sola partita non da titolare. Il 19 novembre ha chiuso il suo contratto, per poi rifirmare con i Bears dove ha giocato 5 partite di cui 3 da titolare, facendo una corsa senza guadagnare nessuna iarda e una ricezione per 12 yard.\nIl 10 settembre 2009 ha firmato con la squadra di pratica dei New York Jets."}
{"id": "2048596", "revid": "767487", "url": "https://it.wikipedia.org/wiki?curid=2048596", "title": "Rob Affuso", "text": "Biografia.\nPrima di raggiungere gli Skid Row, Affuso frequentava l'universit\u00e0 a New York e viveva a Wallkill, New York, dove suonava la batteria in una tribute band dei Rush chiamata Minstrel. Nel 1993 partecip\u00f2 come ospite al disco solista del bassista dei Guns N'Roses Duff McKagan intitolato \"Believe in Me\", nel quale parteciparono anche Sebastian Bach e Dave Sabo, oltre ad altri ospiti illustri come Lenny Kravitz, Slash, Jeff Beck ed altri. L'anno seguente appar\u00ec come ospite anche all'album solista di Gilby Clarke, chitarrista dei Guns N' Roses \"Pawnshop Guitars\". Affuso lasci\u00f2 la band nel 1996 a seguito del suo scioglimento. Nel 1998 suon\u00f2 con gli Ozone Monday, gruppo composto da tutti i membri degli Skid Row escluso Sebastian Bach, e con un certo Sean McCabe alla voce. In seguito venne sostituito in questa band da Charlie Mills, che successivamente suon\u00f2 anche nella riunione degli Skid Row nel 1999. Dopo aver sciolto i rapporti con gli Skid Row, Rob abbandon\u00f2 la musica per lavorare in un'azienda di marketing. Inoltre entr\u00f2 in possesso di una tenuta per cavalli nei pressi di New York."}
{"id": "2048601", "revid": "15756", "url": "https://it.wikipedia.org/wiki?curid=2048601", "title": "Palazzo del Podest\u00e0 (Montevarchi)", "text": "Il Palazzo del Podest\u00e0 di Montevarchi, per secoli sede storica della principale magistratura cittadina, poi della Pretura e, ad oggi, del Consiglio Comunale, \u00e8 un palazzo pubblico che si affaccia su Piazza Varchi e sorge di fianco al campanile della Collegiata di San Lorenzo.\nStoria.\nIl viscontado dei Conti Guidi.\nIl primo, documentato, podest\u00e0 di Montevarchi fu Brunetto Latini che nel 1273 si insedi\u00f2 in citt\u00e0 al momento del definitivo passaggio dai Conti Guidi alla Repubblica Fiorentina del Castellare e del borgo di Montevarchi. Questo comunque non vuol dire che la comunit\u00e0 montevarchina non avesse sperimentato prima questo tipo di magistratura.\nInfatti nel 1208 il conte Guido Guerra III, prozio di quel Guido Guerra V che fece di Montevarchi la sua residenza, suddivise i possessi della famiglia in vari viscontadi e, in ognuna di queste regioni amministrative, affid\u00f2 le funzioni di capo dello Stato, ovvero di tutore degli interessi del conte, a un visconte mentre, a capo del governo cio\u00e8 dell'amministrazione degli affari pubblici, appunt\u00f2 un podest\u00e0 che doveva risiedere vicino ma separato dal visconte. Sebbene non esistano prove documentarie che attestino che anche Montevarchi rientrasse in questo tipo di suddivisione organizzativa, le similarit\u00e0 con Mercatale, appartenente al Viscontado della Valdambra di cui ci rimane lo Statuto, sono tali da poter supporre che anche Montevarchi avesse un suo visconte e un suo podest\u00e0 dagli inizi del XIII secolo.\nDa una pergamena della Badia di Passignano, conservata adesso nell'Archivio Diplomatico Fiorentino, rogata il 13 aprile 1207 \"\"nel Mercato di Monte Varchi\" si pu\u00f2 chiaramente evincere che gi\u00e0 all'epoca, nel fondovalle, esisteva una comunit\u00e0 ben organizzata tanto da avere un suo notaio che indicava il Mercatale montevarchino come luogo ufficiale e riconosciuto di rogazione. Pertanto non \u00e8 del tutto campata in aria la supposizione che il visconte risiedesse nel castello sul Poggio di Cennano, come in Valdambra risiedeva a Bucine, e che il podest\u00e0 invece avesse la sua residenza nel mercatale proprio come il podest\u00e0 del viscontado vicino viveva alla Torre di San Biagio nel mercatale.\nIl tutto si riallaccerebbe alla tradizione popolare che vuole che l'attuale Palazzo del Podest\u00e0 altro non sia che un tardo rimaneggiamento di quella che era la residenza dei Guidi nella \"Montevarchi di Sotto\"\".\nL'amministrazione fiorentina.\nLa podesteria di Montevarchi venne definitivamente istituzionalizzata con l'arrivo dei fiorentini e successivamente ribadita nei primi statuti del comune promulgati nel 1325. Tra i primi podest\u00e0 chiamati a presiedere il governo cittadino nel '300 figurano Tebaldo da Monte Lupone e Cante de' Gabbrielli da Gubbio nel 1301 e il fiorentino messer Nicol\u00f2 di Lottieri da Filicaia nel 1306. Ed \u00e8 forse con loro, e sicuramente in quella prima met\u00e0 del XIV secolo quando ancora la contigua San Lorenzo era in via di edificazione, che si realizz\u00f2 il primo Palazzo Pubblico. E neanche l'unico visto che, sempre nel 1301, Montevarchi vantava Otto da Corinalto come capitano del popolo e Lapo da Vinci come gonfaloniere della Repubblica che, in quanto magistrature differenti, dovevano in qualche modo avere sedi separate secondo l'uso fiorentino.\nUna serie di elementi architettonici tuttora esistenti permette di poter dire che, all'epoca della repubblica, il palazzo podestarile montevarchino, sebbene molto pi\u00f9 piccolo, non era dissimile dal Bargello fiorentino tanto che il campanile di San Lorenzo, la cui guglia finale venne aggiunta solo nel 1560, poteva, in origine, essere addirittura la torre campanaria del palazzo. Non a caso il palazzo e il campanile, o meglio quello che dal 1440 sar\u00e0 il vicolo del campanile, erano e sono tutt'oggi collegati da una porticina.\nL'ampio locale al piano terreno, di poco sopraelevato rispetto al livello della piazza, era quasi sicuramente la grande loggia coperta dove si riunivano i cittadini del comune quando era necessario prendere decisioni a suffragio universale. Nell'Ottocento questo spazio venne chiuso e modificato per far posto a due celle carcerarie per la pretura che qui aveva sede, ma nonostante questo sono ancora oggi visibili le originali volte a crociera trecentesche.\nPassato questo primo ambiente, sul fondo, si apriva un cortile a cielo aperto, oggi coperto, di forma rettangolare da cui, come a Firenze, saliva la scala che conduceva alle due grandi sale della struttura: quella del Podest\u00e0 e quella del Comune. Continuando per la scala si raggiungeva l'appartamento del podest\u00e0 che, come da statuti, aveva l'obbligo di abitare nello stesso palazzo. L'appartamento comprendeva anche un patio o loggia che guardava la piazza e che venne poi successivamente incorporata nella struttura. \u00c8 qui infatti che per oltre un secolo ebbe sede quello che viene ricordato come Teatro Cini.\nLa dominazione medicea.\nNel '500 il palazzo, come d'altra parte l'intera Montevarchi, sub\u00ec una profonda trasformazione architettonica il cui risultato finale, sia nella facciata che nella decorazione degli interni, ricorda molto da vicino lo stile di Baccio d'Agnolo o di suo figlio Giuliano. L'esterno ha infatti molti tratti in comune con il fiorentino Palazzo Bartolini Salimbeni e le decorazioni interne, sia quelle pittoriche che i fregi, assomigliano a quelle presenti nel Palazzo di Valfonda o in Palazzo Borgherini-Rosselli del Turco sempre a Firenze. Queste coincidenze potrebbero non essere del tutto casuali.\nInfatti, Giorgio Vasari, nella biografia dedicata a Baccio riporta una annotazione interessante: \u00ab[fece] \"altre infinite cose e publiche e private nella sua patria Fiorenza; della quale partendosi, and\u00f2 a Roma, dove attese con molto studio alle cose d'architettura; e tornato, fece per la venuta di papa Leone decimo, in diversi luoghi, archi trionfali di legname\"\u00bb. E Leone X, il 23 novembre 1515, fece appunto tappa a Montevarchi dove rimase fino a quasi tutto il giorno dopo tanto che probabilmente anche a Montevarchi venne tirato su uno degli archi di Baccio e forse proprio in quell'occasione le \u00e9lite politiche montevarchine chiesero all'architetto ed ebanista quantomeno di buttare gi\u00f9 un progetto.\nA favore di Giuliano invece depone una cronaca cinquecentesca, conservata all'Archivio di Stato di Firenze, che narra dell'insediamento nel palazzo di Montevarchi di Giovanni Battista d'Antonio Agnoli, omonimo quantomeno curioso dei due d'Agnolo, che succedeva nel 1565 a Simone di Girolamo Mori e che potrebbe dunque aver affidato al nipote il lavoro di ristrutturazione. Il cronista annota tuttavia che la sala madornale, l'ufficio del podest\u00e0, addobbata con drappi e arazzi aveva una soffittatura in legno a cassettonato andante, cio\u00e8 semplice, come quella di adesso. Inoltre, alcuni colori delle pitture del soffitto sembrano campionarsi perfettamente a quelle del primo stemma dipinto sulle pareti che porta la data del 1533, e quindi, se la combinazione di questi due dati si rivelasse esatta, il rinnovamento del palazzo andrebbe fatto slittare ad almeno trent'anni prima chiamando i d'Agnolo fuorigioco.\nDi accertato, su questo punto, per\u00f2 non c'\u00e8 ancora nulla anche perch\u00e9, in un tipico slancio di montevarchinit\u00e0, a met\u00e0 dell'Ottocento il soffitto ligneo venne completamente coperto da un primo controsoffitto e, a fine secolo, ulteriormente nascosto da uno strato di canniccio intonacato. Solo negli anni ottanta, dopo una serie di restauri, il soffitto e gli affreschi parietali, anche questi coperti con una serie di mani di calce, vennero di nuovo alla luce suscitando l'ormai, per molti versi, tardivo interesse degli storici e della citt\u00e0. Non solo. La stessa sala madornale, nel medesimo periodo, venne variamente frazionata con la conseguente perdita di pi\u00f9 di met\u00e0 degli intonaci affrescati e con loro gran parte degli stemmi podestarili via via aggiunti con il succedersi dei differenti magistrati.\nI podest\u00e0.\nGli stemmi dipinti o murati sopravvissuti alle varie modificazioni strutturali dell'edificio coprono un periodo che va, con varie discontinuit\u00e0, dal 1536 al 1733 e riportano le seguenti diciture:"}
{"id": "2048602", "revid": "1498232", "url": "https://it.wikipedia.org/wiki?curid=2048602", "title": "Vogu\u00e9o", "text": "Vogu\u00e9o era un servizio di trasporto pubblico su navetta fluviale sulla Senna e la Marna nell'area metropolitana di Parigi, in Francia.\nAdottato dallo STIF nel 2007, il servizio \u00e8 stato inaugurato il 28 giugno 2008 tra la stazione d\u2019Austerlitz a Parigi e l'\u00c9cole v\u00e9t\u00e9rinaire de Maisons-Alfort, con un tempo di percorrenza medio di 35 minuti. Contrariamente ai servizi turistici fluviali parigini, la nuova linea basa i propri orari sugli spostamenti casa-lavoro e ha una tariffazione integrata al forfait esistente nell'\u00cele-de-France, come le carte \"Int\u00e9grale\" e \"Orange\"; per i passeggeri occasionali \u00e8 venduto a bordo un biglietto specifico, poich\u00e9 il ticket T+ non \u00e8 accettato. La linea fa rinascere in parte i servizi fluviali di trasporto passeggeri che si sono succeduti sulla Senna fino alla loro cancellazione nel 1934, a causa della concorrenza del trasporto su ferro. Il servizio \u00e8 offerto dalla Compagnie des Batobus su barche dedicate."}
{"id": "2048606", "revid": "122668189", "url": "https://it.wikipedia.org/wiki?curid=2048606", "title": "BMW E23", "text": "Con la sigla BMW E23 si intende la prima serie della BMW Serie 7, autovettura di lusso della Casa automobilistica tedesca BMW. Il modello \"E23\" \u00e8 stato prodotto dal 1977 al 1986.\nStoria e profilo.\nPresentata a Monaco di Baviera nel giugno del 1977, la nuova berlina BMW prendeva il posto, nel listino della Casa bavarese, delle apprezzate E3. \nSeguendo quanto fatto con gli altri modelli, il nome divenne \"Serie 7\". La sigla era completata dall'indicazione della cilindrata divisa per cento.\nLa \"Serie 7 E23\", pur essendo un'auto totalmente nuova, riprendeva i concetti tecnici delle berline che l'avevano preceduta (motore anteriore longitudinale, trazione posteriore, sospensioni a 4 ruote indipendenti), abbinandoli ad alcune novit\u00e0, come i freni disco anche dietro e lo sterzo (a circolazione di sfere) con servocomando di serie.\nLa linea (3 volumi e 4 porte, disegnata da Paul Bracq) e gli interni riprendevano i concetti espressi l'anno precedente dalla Serie 6 E24. Ritroviamo tra l'altro l'aggressivo frontale proteso in avanti a doppi fari tondi, stilema tipico delle BMW degli anni settanta.\nPoche novit\u00e0, al momento del lancio, anche per i motori, 6 cilindri in linea monoalbero in testa, e per i cambi, tutti provenienti dalla gamma \"E3\". \nSe i 6 cilindri di 2788, 2986 e 3210 cm\u00b3 (i primi due alimentati a carburatore, l'ultimo a iniezione) erano conosciuti ed apprezzati, i clienti rimasero delusi dal cambio manuale a sole 4 marce (in alternativa c'era un automatico a 3). Anche le prestazioni, a causa del peso elevato, non soddisfacevano completamente i pi\u00f9 esigenti.\nGrazie al declino della Mercedes-Benz W116 (giunta a fine produzione) e ai problemi d'immagine ed affidabilit\u00e0 della Jaguar (nel nefasto periodo d'appartenenza alla British Leyland), le \"728\" (2788\u00a0cm\u00b3, 170cv), \"730\" (2986\u00a0cm\u00b3, 184cv) e \"733i\" (3210\u00a0cm\u00b3, 197cv) riscossero comunque un buon gradimento.\nL'arrivo dell'innovativa Mercedes-Benz W126, sul finire del 1979 tuttavia, costrinse la Casa bavarese ad aggiornare la sua ammiraglia gi\u00e0 nello stesso anno, suscitando le proteste di chi aveva acquistato il modello nei mesi precedenti.\nCos\u00ec la gamma venne ristrutturata con l'introduzione di una versione pi\u00f9 spinta , il modello 735i mosso dal 6 cilindri di 3453cc con 218cv/ Din, la 728 guadagn\u00f2 l'iniezione elettronica divenendo 728i con potenza aumentata a 184cv/ Din, contemporaneamente, la 733i divenne 732i con una riduzione della dotazione di accessori ma mantenendo invariata la potenza (197cv/ Din) del suo 6 cilindri di 3210cc.\nDa un punto di vista estetico le modifiche rimasero minime (nuovo spoiler anteriore nero, nuova plancia e altri ritocchi minori).\nTutte adottarono il cambio manuale a 5 marce di serie, mentre tra gli optional comparve l'impianto ABS.\nAll'inizio del 1980 venne lanciata la versione top \"745i\", spinta dal 6 cilindri di 3210\u00a0cm\u00b3 sovralimentato da un turbocompressore Garrett (252cv). La \"745i\" aveva una dotazione ricchissima (ABS, on board computer e cambio automatico erano di serie).\nNel settembre del 1982 un restyling interess\u00f2 il frontale (calandra), gli interni (pannelli e sedili) e alcuni particolari della carrozzeria (retrovisori, profili cromati).\nContemporaneamente la \"745i\" adott\u00f2 un motore di cilindrata maggiorata a 3430\u00a0cm\u00b3 ed un cambio automatico ZF a 4 rapporti. Lo stesso propulsore, ma in versione aspirata and\u00f2 ad equipaggiare la \"735i\", che si accomiat\u00f2 dalla precedente unit\u00e0 motrice.\nNel 1984 vennero lanciate le versioni \"Executive\" e \"Highline\" (entrambe molto ricche) delle \"735i\" e \"745i\".\nAlla fine del 1986 le \"E23\" vennero tolte di produzione per essere rimpiazzate dalle E32 all'inizio dell'anno seguente. In alcuni Paesi, per\u00f2, la produzione delle \"E23\" and\u00f2 avanti ancora per alcuni mesi, terminando in pieno 1987.\nVersioni particolari.\nEscludendo la \"745i\" per il mercato europeo continentale, prodotta tra il 1980 ed il 1986, vale la pena citare la \"745i\" prevista per il mercato sudafricano, dotata di un motore aspirato da 3453\u00a0cm\u00b3 e 286 CV, appartenente alla famiglia M88. Uno di questi esemplari fu utilizzato per una grossa manifestazione agonistica locale, il \"Campionato Sudafricano delle berline modificate\". A tutt'oggi \u00e8 stata l'unico esemplare di Serie 7 ad aver partecipato ad una competizione.\nAttraversando l'Oceano Atlantico e finendo negli Stati Uniti, troviamo che gli unici modelli della BMW \"E23\" commercializzati erano la \"733\", la \"735\" e la L7 (1986-87), un modello riservato al mercato statunitense e caratterizzato da un allestimento ed una dotazione estremamente ricca e lussuosa: la \"L7\" era infatti dotata di selleria, cruscotto e pannelli porta in pelle, tettuccio apribile ed addirittura l'airbag guidatore, una novit\u00e0 per una BMW destinata agli USA.\nInfine va ricordata la 725i, un modello realizzato solamente su ordinazione e destinato esclusivamente ad alte cariche di stato.\nMotorizzazioni.\nLe BMW \"E23\" hanno montato esclusivamente motorizzazioni a 6 cilindri, tutte a benzina. Nella seguente tabella a scomparsa sono riassunte le caratteristiche dei modelli previsti per il mercato europeo."}
{"id": "2048607", "revid": "110701192", "url": "https://it.wikipedia.org/wiki?curid=2048607", "title": "BMW E32", "text": "Con la sigla BMW E32 si intende la seconda serie della BMW Serie 7, autovettura di lusso della Casa automobilistica tedesca BMW. Il modello \"E32\" \u00e8 stato prodotto dal 1986 al 1994.\nStoria e profilo.\nNel 1986 la Casa di Monaco lanci\u00f2 una nuova generazione di \"Serie 7\", contraddistinta dal codice progettuale \"E32\" ed incaricata di sostituire le ormai anziane BMW E23.\nSebbene le novit\u00e0, come il controllo della trazione e i vari gadgets elettronici per gli interni, non mancassero (del resto la \"E32\" era un'automobile completamente nuova), molti rimasero delusi dalla nuova ammiraglia.\nLa linea era pi\u00f9 snella e filante di quella del modello precedente, firmata da Ercole Spada ma non si poteva definire appariscente n\u00e9 innovativa, mentre le novit\u00e0 tecniche che presentava erano alla portata anche di altri modelli. Lo stesso discorso valeva per gli interni: eleganti, ben rifiniti e completi di ogni accessorio (incluso il climatizzatore automatico bizona) e automatismo (poggiatesta posteriori ad azionamento automatico e vari servomeccanismi elettrici), ma poco innovativi.\nNessuna novit\u00e0, al momento del debutto, neppure per i motori, che erano i classici M30 a iniezione di 2986\u00a0cm\u00b3 (\"730i\") o 3430\u00a0cm\u00b3 (\"735i\"), solo migliorati nella gestione elettronica. Entrambi abbinabili al cambio manuale a 5 marce o automatico a 4 (con tre programmi di funzionamento, una novit\u00e0 tecnica), i due motori conservavano all'incirca le potenze delle edizioni precedenti: 197 cv per il 3 litri (che tornava sul mercato) e 220cv per il 3,5 litri.\nConsiderate le vendite sottotono delle nuove \"Serie 7\", la BMW decise di mettere in campo un propulsore in grado di dare quella personalit\u00e0 che mancava al modello. Alla fine del 1987 venne presentata la \"750i\", mossa da un motore V12 di 4988\u00a0cm\u00b3 (ottenuto unendo due bancate del 6 in linea di 2494\u00a0cm\u00b3 delle 325i E30) da 300 cv disponibile sia con passo normale che con passo allungato di 10cm (\"750iL\"), la \"750i\", completa di ogni gadget (incluse le sospensioni pneumatiche a controllo elettronico), era, assieme alla jaguar XJ12, l'unica berlina al mondo con motore a 12 cilindri. Era disponibile solo con trasmissione automatica.\nNel 1988 venne lanciata la \"735iL\", con passo lungo e cambio automatico.\nNel 1992, contemporaneamente ad un moderato restyling (alcuni particolari interni ed esterni), vennero introdotti due nuovi motori V8 a 32 valvole, completamente in alluminio, di 2997 e 3982\u00a0cm\u00b3. Caratterizzati da una distribuzione bialbero su ogni bancata, i nuovi propulsori disponevano, rispettivamente, di 218 e 286cv.\nCon il lancio delle \"730i V8\" e \"740i V8\" (quest'ultima disponibile anche in versione \"iL\" con passo allungato), venne tolta dal listino la \"735i\", mentre la \"730i\" a 6 cilindri rimaneva come modello d'accesso. Tutte le \"E32\" a 8 e 12 cilindri disponevano ora di un cambio automatico a 5 rapporti (in alternativa a quello manuale su \"730i e\" \"730i V8,\" di serie su \"740i/iL\", \"750i\" e \"750iL\").\nLe \"BMW E32\" uscirono di listino nel 1994, rimpiazzate dalle E38.\nMotorizzazioni.\nLa gamma dei motori delle \"BMW E32\" era molto pi\u00f9 articolata rispetto a quella delle precedenti \"E23\". Nella nuova generazione della \"Serie 7\" si sono avuti motori a 6, 8 e persino a 12 cilindri. Tutti i motori erano a benzina ed erano alimentati ad iniezione elettronica: i 6 cilindri costituivano le motorizzazioni di ingresso e facevano parte della vecchia famiglia \"M30\". Esse erano le uniche ad essere disponibili sia con catalizzatore che senza. I motori ad 8 cilindri (3 e 4 litri) erano componenti della famiglia M60 e l'unit\u00e0 V12 da 5 litri era nota come motore BMW M70. I motori V8 e V12 erano disponibili unicamente catalizzati.\nIn alcuni Paesi dove si utilizzava benzina composta diversamente da quella europea, i motori ad 8 cilindri hanno manifestato problemi di corrosione a causa dell'utilizzo di canne in nikasil, sensibili all'alta concentrazione di solfati all'interno del carburante stesso. Il problema sarebbe stato risolto con l'uso di canne in alusil, ma a quel punto era gi\u00e0 in produzione la Serie 7 \"E38\".\nNella seguente tabella a scomparsa vengono illustrate le varie versioni della \"Serie 7 E32\", con relativi dati tecnici e prestazioni. I dati prestazionali che riportano due valori si riferiscono rispettivamente alle versioni con cambio manuale e automatico, laddove vi sia la possibilit\u00e0 di scegliere fra i due. Le versioni con motori da 4 e 5 litri hanno solo il cambio automatico.\nRiepilogo caratteristiche.\nN.B. la 740i era limitata elettronicamente a 240\u00a0km/h, mentre la 750i lo era a 250\u00a0km/h."}
{"id": "2048608", "revid": "110701210", "url": "https://it.wikipedia.org/wiki?curid=2048608", "title": "BMW E38", "text": "Con la sigla BMW E38 si intende la terza serie della BMW Serie 7, autovettura di lusso della Casa automobilistica tedesca BMW. Il modello \"E38\" \u00e8 stato prodotto dal 1994 al 2001.\nStoria e profilo.\nDopo la serie E32, nel 1994 venne lanciato il nuovo modello della Serie 7, denominato \"E38\", che pur essendo un'evoluzione delle linee della sua progenitrice, nasceva su un pianale inedito.\nLa carrozzeria era come sempre berlina a tre volumi e 4 porte, ma poteva essere scelta a passo normale o a passo lungo. In quest'ultimo caso, la denominazione del modello recava anche una \"L\".\nStilisticamente la Serie 7 non si discostava moltissimo dalla sua progenitrice. Gli elementi salienti sono i gruppi ottici, sia anteriori che posteriori: i primi erano come sempre sdoppiati, ma questa volta anche carenati, seguendo un corso stilistico inaugurato 4 anni prima con la Serie 3 E36. I gruppi ottici posteriori, invece, sono meno spigolosi e pi\u00f9 arrotondati.\nLa E38 contrapponeva ad un design un po' statico, un interno principesco con profusione di pelle, legni pregiati e materiali ricercati.\nLa plancia orientata verso il guidatore, era caratterizzata da un nobilissimo PVC ad effetto pelle, in cui erano incastonati listelli in radica dallo spessore e lavorazione notevoli. La comodit\u00e0 dell'abitacolo, venne implementata da sistemi come i sedili Contour, molto pi\u00f9 profilati di quelli di serie, e i sedili Komfort, che erano dotati di un sistema massaggiante che rendeva il viaggio molto pi\u00f9 rilassante. Su questo modello, fecero la prima comparsa accessori come il navigatore satellitare, proposto come optional a ben otto milioni di lire, la TV, lo sterzo multifunzione, o ancora il baule con chiusura elettrica, e il soft close per le porte, oltre ai cristalli laterali antintrusione che garantivano un isolamento con l'esterno ai massimi livelli.\nAl momento del lancio, nell'estate del 1994, la \"E38\" venne proposta nelle configurazioni 730i e 740i, mosse rispettivamente dai V8 2997\u00a0cm\u00b3 e 3982\u00a0cm\u00b3 da 218 e 286 CV, con distribuzione bialbero a 32 valvole e variatore di fase VANOS. La prima era dotata di serie di un cambio manuale a cinque marce con la quinta in presa diretta, mentre la seconda disponeva di un sei marce derivato da quello della Serie 8.\nSuccessivamente, debuttarono la 728i (6 cilindri in linea, 24 valvole, 2793\u00a0cm\u00b3, 193 CV), e la 750i (V12, 24 valvole, 5379\u00a0cm\u00b3, 326 CV), dotata di un nuovo cambio automatico ZF a cinque rapporti.\nNel 1996 fece la sua comparsa una versione \"eretica\" per l'epoca: la prima ammiraglia BMW mossa da un motore a gasolio. La \"725tds\", dotata del 6 cilindri in linea a due valvole per cilindro di 2497\u00a0cm\u00b3 e 143cv, soffriva di prestazioni modeste dovute allo sfavorevole rapporto peso-potenza, ma riusciva a garantire consumi contenuti. Questo modello serv\u00ec come apripista a frontiere oggi usuali, in quanto oggi, la maggior parte delle Serie 7 vendute \u00e8 a gasolio.\nNello stesso anno fu proposta una versione a tiratura molto limitata, denominata L7, cio\u00e8 una versione particolarmente ricca e lussuosa della \"BMW 750iL\", dotata tra l'altro anche di divisorio scorrevole tra posti anteriori e posteriori, telefono, frigorifero e, a richiesta, l'allestimento interno come \"ufficio viaggiante\".\nSempre nel 1996 ci fu il pensionamento della 730i a favore della nuova 735i, mentre la 740i ricevette un nuovo motore da 4.4 litri. Sia la 735i che la 740i montavano motori V8 della serie M62, rispettivamente da 235 e 286 CV.\nNel 1998 la \"725tds\" venne affiancata dalla \"730d\", che montava un nuovo propulsore a gasolio da 2926 cm\u00b3 in grado di erogare 184 CV. Nello stesso anno venne lanciata la \"740d\", dotata di un V8 turbodiesel da 3.9 litri in grado di erogare 238 CV.\nNel 1999, l'ammiraglia bavarese sub\u00ec un leggero restyling che interess\u00f2 i fari anteriori, ora caratterizzati da un'onda inferiore simile alla Serie 3 E46, i fari posteriori a LED, e qualche particolare secondario all'interno.\nNel 2000 la potenza del tre litri della \"730d\" venne portata a 193cv e quella del V8 della \"740d\" sal\u00ec a 245 CV. Contemporaneamente venne tolta di produzione la \"725tds\". Oltre a ci\u00f2 vennero introdotte le versioni blindate denominate Protection, e basate sul corpo vettura della versione iL.\nNell'estate del 2001, la commercializzazione della BMW E65, rese di colpo la \"E38\" \"vecchia\", grazie ad una linea di rottura molto originale, che cambi\u00f2 radicalmente lo styling BMW.\nMotorizzazioni.\nLa \"E38\" \u00e8 stata la prima \"Serie 7\" a proporre anche motorizzazioni a gasolio. Mentre la gamma dei motori a benzina rimaneva impostata in maniera simile a quella della serie precedente (motori 6 cilindri da 2.8 litri, V8 da 3, 4 e 4.4 litri e V12 da 5 litri), i motori diesel erano a 6 cilindri nel caso della \"725tds\" e della \"730d\", mentre la \"740d\" montava un V8, che all'epoca era uno dei pi\u00f9 grossi motori diesel in commercio.\nQuanto alle motorizzazioni a benzina da 3 e da 4 litri, in alcuni Paesi dove si utilizzava benzina ad alta concentrazione di solfati, esse accusavano problemi di usura precoce delle canne cilindri, corrose dai solfati stessi. Si tratta di un problema tipico dei motori M60 che utilizzavano canne in nikasil. Dal 1999 i motori M60 vennero tolti di produzione in favore dei motori M62 con canne in alusil.\nDi seguito viene mostrata una panoramica delle motorizzazioni disponibili per la Serie 7 \"E38\", divise tra benzina e gasolio.\nDerivate.\nBMW Alpina B12.\nDal mese di dicembre del 1995 anche Alpina propone nel suo listino il nuovo modello basato sulla E38 750i, denominato B12 5.7 E-Kat. L\u2019auto era dotata di un motore V12 con la cilindrata di 5646 cm\u00b3, che sviluppava 387 CV di potenza ed una coppia massima di 560 Nm, permettendole un\u2019accelerazione da 0 a 100 km/h in 6,4 secondi e di superare i 280 km/h nella velocit\u00e0 di punta. La produzione del modello \u00e8 durata fino ad agosto 1998.\nNel 1999 la BMW sottopone la serie 7 ad un leggero restyling e cos\u00ec anche Alpina aggiorna il suo modello. Dal mese di luglio propone la B12 6.0 E-Kat, aggiornando, come si evince dal nome, anche il motore.\nGrazie al suo grosso motore V12, adesso con una cilindrata portata a 5980 cm\u00b3 e la potenza a 430 CV, era la BMW serie 7 derivata pi\u00f9 potente in produzione. Tale propulsore, abbinato ad un cambio manuale a 5 marce, era dotato di pistoni in alluminio leggero Mahle, alberi a camme potenziati, iniezione Bosch Motronic M5.2.1 e sistema di scarico con catalizzatore in acciaio. Con questa unit\u00e0 propulsiva che sviluppava una coppia motrice di 600 Nm, di quali 500 gi\u00e0 a 1700 giri al minuto, la vettura era in grado di passare da 0 a 100 km/h in soli 5,9 secondi, raggiungendo una velocit\u00e0 massima di 291 km/h.\nLa produzione del modello \u00e8 durata due anni, fino al luglio 2001."}
{"id": "2048609", "revid": "123545105", "url": "https://it.wikipedia.org/wiki?curid=2048609", "title": "BMW E65", "text": "Con le sigle BMW E65, BMW E66, BMW E67 e BMW E68 si intendono le quattro varianti della quarta serie della BMW Serie 7, autovettura di lusso della Casa automobilistica tedesca BMW. Queste quattro varianti sono state prodotte dal 2001 al 2008.\nStoria e profilo.\nNel settembre del 2001, in sostituzione della Serie 7 E38, fu commercializzata la nuova ammiraglia contraddistinta dalla sigla di progetto \"E65\".\nLa nuova berlina nasceva su un pianale inedito, caratterizzato da dimensioni notevoli.\nIl design era opera di Chris Bangle che, dopo aver firmato alcune Fiat per Pininfarina, era approdato in BMW nei primi anni novanta, portando idee rivoluzionarie nel campo del design automobilistico. A lui si devono la Serie 5 E39, che da molti \u00e8 definita la pi\u00f9 bella berlina BMW di tutti i tempi, e tutti i progetti successivi. Il primo progetto in cui espresse le sue idee innovative fu appunto la E65. Bangle aveva intuito che con la E38 la linea classica della Casa cominciava a sentire il peso degli anni, denotando una \"staticit\u00e0\" che a lungo termine avrebbe potuto stancare gli utenti. Per questo motivo, l'ammiraglia degli anni Duemila fu il primo tassello di un nuovo corso stilistico che si sarebbe rivelato un successo.\nIl successo della vettura \u00e8 stato per\u00f2 preceduto da una marea di polemiche inerenti proprio il deciso rovesciamento di fronte nello styling del nuovo modello. Tali polemiche derivavano in maggior parte proprio da quei potenziali acquirenti di stampo pi\u00f9 tradizionalistico, che addirittura arrivarono a raccogliere firme per richiedere alla Casa di Monaco il licenziamento di Chris Bangle. Ma ci\u00f2 non avvenne e anzi l'estroso designer ebbe modo di firmare anche le successive serie di modelli della gamma BMW, anch'essi coronati da un ottimo successo commerciale.\nInizialmente criticata in modo aspro, la quarta \"Serie 7\" divenne nel corso della sua carriera la Serie 7 pi\u00f9 venduta, stroncando quindi ogni tentativo di smontarne l'efficacia commerciale.\nE65 ed E66.\nLe \"Serie 7\" di quarta generazione erano disponibili, oramai come di consueto, con una carrozzeria berlina a tre volumi a passo normale o allungato. Nel primo caso si parlava di Serie 7 \"E65\", mentre nel secondo caso la sigla di progetto era \"E66\".\nIl corpo vettura era insolitamente massiccio e possente, caratterizzato da un mix di spigoli e curve tipici del design di Bangle e che hanno inizialmente suscitato tutte quelle perplessit\u00e0 e polemiche di cui si \u00e8 parlato poco sopra. Anteriormente, il lungo cofano motore culminava in una calandra larga e schiacciata, sormontata da gruppi ottici di generose dimensioni e dal disegno ardito, costituite dai classici elementi circolari protetti da una lastra di plexiglas, con indicatori di direzione orizzontali che sovrastavano i fari circolari. Posteriormente, la coda era caratterizzata da un baule anch'esso dal disegno ricercato, che sembrava quasi \"appoggiato\" al corpo vettura.\nAll'interno, la maggiore novit\u00e0 era costituita dalla plancia, che abbandonava per la prima volta il classico cockpit ruotato verso il guidatore, a favore di un elemento dritto in radica di noce che percorreva tutta la larghezza dell'abitacolo e ricordava da vicino una scrivania presidenziale.\nAnche il quadro strumenti era di nuova concezione: abbandonava i classici quattro elementi circolari a doppia gemellazione in favore di due elementi di identiche dimensioni, che, oltre alle classiche lancette, ospitavano due grandi display per il computer di bordo e le varie informazioni sulla vettura.\nTutto l'insieme era molto minimalista e privo dell'affollamento di pulsanti tipico delle vetture del tempo, che erano sostituiti da un'unica interfaccia denominata \"i-Drive\", la quale gestiva tutte le funzioni dell'auto, dall'intrattenimento alla climatizzazione, passando per la navigazione satellitare e per la comunicazione. Il comando, molto criticato per una presunta complessit\u00e0, fu ben presto trapiantato su tutte le BMW, e imitato da tutte le Case concorrenti pi\u00f9 blasonate, come Audi e Mercedes, e via via sempre pi\u00f9 semplificato per essere pi\u00f9 intuitivo.\nInedita anche la leva del cambio, che, essendo esclusivamente automatico Steptronic, aveva permesso ai tecnici di posizionarlo sul piantone dello sterzo per essere poi comandato tramite una leva monostabile a movimenti digitali; la funzione sequenziale era inoltre comandata da quattro piccoli pulsanti posti all'estremit\u00e0 delle razze superiori del volante.\nTutte le servoassistenze erano rese possibili dall'adozione di ben 74 centraline elettroniche dedicate che riuscivano a svolgere pi\u00f9 di mille operazioni al secondo.\nLe versioni a passo allungato erano pi\u00f9 lunghe di 14\u00a0cm e, oltre a vantare una maggiore comodit\u00e0 per i posti posteriori, erano dotate di accessori che accrescevano il comfort dei passeggeri.\nAl momento del lancio, l'unica motorizzazione presente era il V8 4398\u00a0cm\u00b3 da 333cv che equipaggiava la 745i, la quale ben presto venne affiancata dalla 730i (sei cilindri 3 litri da 258\u00a0cv), dalla 735i (V8 3,6 litri da 272\u00a0cv), dalla 760i (V12 6 litri da 445\u00a0cv) e dalle diesel 730d (218\u00a0cv) e 740d (258\u00a0cv).\nNel 2005, l'ammiraglia bavarese fu sottoposta ad un moderato restyling che mirava a risolvere i problemi estetici che avevano reso il modello molto criticato. \nIl primo importante intervento fu apportato al frontale, sostituendo i grandi gruppi ottici con dei nuovi di forma pi\u00f9 sinuosa, nello stile della Serie 5 E60, in listino da circa un anno.\nAnche il posteriore fu aggiornato, rendendo pi\u00f9 delicati i tratti dei grandi gruppi ottici e del fascione paracolpi.\nAll'interno le modifiche erano minime e volte soltanto a migliorare ulteriormente la qualit\u00e0 dei materiali e della vita a bordo.\nDebuttarono nuovi e tecnologici accessori a richiesta come il \"night vision\", che facilitava l'individuazione di ostacoli nella guida notturna.\nLa gamma motori fu rivista e, ad esclusione delle 730i e 760i, tutte le motorizzazioni vennero potenziate. In questo modo la 735i fu sostituita dalla 740i (4 litri da 306\u00a0cv), mentre la 745i pass\u00f2 il testimone alla 750i (4,8 litri da 367\u00a0cv), con propulsore derivato dalla X5 4.8is. Inoltre, la 730d raggiunse la potenza di 231cv mentre venne introdotta la 745d, dotata della doppia sovralimentazione, la quale inizialmente poteva contare su 300\u00a0cv (in seguito aumentati a 330), che la ponevano al vertice di tutte le motorizzazioni a gasolio di grande serie.\nGli allestimenti Eletta, Attiva e Futura sostituirono l'allestimento unico che da sempre aveva costituito la gamma dell'ammiraglia, declinando la Serie 7 in diversi concetti: Eletta, la versione standard, che ricalcava l'allestimento unificato della serie precedente; Attiva, che era dotata di accessori che accrescevano il piacere di guida, come le sospensioni a smorzamento controllato, l'assetto sportivo, l'Active Steering e sedili pi\u00f9 profilati; infine la Futura, che poteva contare su una dotazione quantomai tecnologica.\nQualche mese dopo, la gamma fu arricchita con la versione Eccelsa, che era il compendio di tutti gli altri allestimenti, e offriva di serie tutto quello che era il pacchetto accessori disponibile in BMW.\nBasandosi sulla 760i, la Alpina ha realizzato una propria versione denominata B7. La vettura \u00e8 dotata di un propulsore V8 4,4 equipaggiato con compressore radiale e con tecnologia Valvetronic per la gestione delle valvole. Cos\u00ec configurata, la B7 eroga una potenza di 500 cv e 700\u00a0Nm di coppia, e pu\u00f2 accelerare da 0 a 100\u00a0km/h in 5,5 secondi, con una velocit\u00e0 massima di 300\u00a0km/h. I cerchi di serie sono stati sostituiti con versioni Alpina da 21 pollici. Per migliorare l'aerodinamicit\u00e0 \u00e8 stato modificato il design della parte anteriore ed \u00e8 stato aggiunto uno spoiler posteriore, tanto da ottenere 0,31 come coefficiente aerodinamico 0,31. Gli interni sono stati costruiti con inserti in pelle e legno d'acero.\nLe \"BMW E65\" ed \"E66\" sono state infine sostituite dai modelli F01 ed F02 a partire dall'ottobre 2008.\nE67 ed E68.\nQueste due sigle di progetto indicano due particolari modelli di \"Serie 7\" di quarta generazione a tiratura limitatissima.\nLa E67 \u00e8 in pratica il livello Protection della \"Serie 7\" degli anni 2000, dotata di carrozzeria e vetri blindati.\nLa E68 \u00e8 forse la pi\u00f9 interessante \"Serie 7\" mai prodotta. Nota anche con il nome Hydrogen 7, \u00e8 basata sulla \"760i\", ma con un motore ibrido benzina/idrogeno, un V12 di cilindrata equivalente ma che eroga solo 260 CV in luogo degli originari 445. Se ne sono prodotte solo poche unit\u00e0, tutte consegnate a personaggi famosi.\nTale operazione commerciale era un espediente mediatico per cominciare a far meditare il grande pubblico sulla questione ecologica, nonch\u00e9 per far conoscere le tecnologie alternative per la propulsione automobilistica: un tema da sempre molto attuale, visti i cambiamenti climatici e gli stravolgimenti ecologici dovuti all'inquinamento in tutto il pianeta, ma anche molto spinoso, visti gli enormi interessi economici che entrano in gioco.\nLa tecnologia ad idrogeno applicata sulla \"Serie 7 E68\" vuole quindi essere un prologo all'auto di un domani forse neanche troppo lontano. Basti pensare che, lo stesso anno in cui le varie \"E65\", \"E66\", \"E67\" ed \"E68\" sono state pensionate, molti altri costruttori hanno cominciato a realizzare svariate concept-car con propulsioni alternative, veicoli spesso di fascia sensibilmente inferiore rispetto all'ammiraglia BMW, persino utilitarie.\nTornando all'ammiraglia \"ecologica\" \"Hydrogen 7\", essa pu\u00f2 essere considerata solo un embrione di quelle che saranno le auto di domani, poich\u00e9 restano ancora molti problemi insoluti, primo fra tutti quello dell'accaparramento dell'idrogeno, attualmente ottenibile da combustibili fossili. Ci\u00f2 rende inutile l'utilizzo dell'idrogeno, poich\u00e9 l'inquinamento verrebbe semplicemente spostato dalla vettura alla fabbrica che produce idrogeno.\nIn ogni caso la \"Hydrogen 7\" pu\u00f2 essere considerata un primo passo verso nuove soluzioni propulsive.\nMotorizzazioni.\nIl ventaglio di motori della quarta generazione della \"Serie 7\" era piuttosto completo e variegato. Le due versioni di base, ossia le due unit\u00e0 a benzina e a gasolio, entrambe da 3 litri, sono le uniche a montare un 6 cilindri in linea. All'estremo opposto della gamma, il 6 litri a benzina montato sulle \"760i\", \"760iL\" ed \"Hydrogen 7\" \u00e8 l'unico V12. Tutte le motorizzazioni intermedie, sia a benzina che diesel, sono dei motori V8. Come gi\u00e0 ricordato in precedenza, il cambio \u00e8 automatico a 6 rapporti, di serie su tutta la gamma.\nDi seguito vengono proposte due carrellate delle motorizzazioni benzina e diesel previste durante l'arco di produzione delle BMW \"E65\" ed \"E66\".\nSi tenga presente che i modelli descritti sono quelli a passo normale. Le versioni a passo lungo accusano un ritardo medio di un centesimo di secondo nell'accelerazione da 0 a 100\u00a0km/h."}
{"id": "2048610", "revid": "110701240", "url": "https://it.wikipedia.org/wiki?curid=2048610", "title": "BMW F01 e F02", "text": "Con le sigle BMW F01 e BMW F02 (versione a passo lungo) si intendono le due varianti della quinta serie della BMW Serie 7, autovettura di punta (\"ammiraglia\") della casa automobilistica tedesca BMW. Queste due varianti sono state prodotte dal 2008 al 2015.\nStoria e profilo.\nPresentazione e contesto.\nNel mese di ottobre del 2008 \u00e8 stata lanciata la quinta generazione della BMW Serie 7, indicata con la sigla \"F01\". Come gi\u00e0 fin dai tempi dell'oramai lontana E32, anche la nuova ammiraglia tedesca \u00e8 disponibile anche a passo allungato. In questo caso la sigla di progetto \u00e8 \"F02\": in questo caso l'allungamento dell'interasse \u00e8 di 14\u00a0cm.\nDesign.\nLa quinta Serie 7 \u00e8 caratterizzata da un design meno estremo e pi\u00f9 lineare e morbido, ma sempre opera di Chris Bangle, gi\u00e0 autore tra l'altro della precedente Serie 7 E65.\nI gruppi ottici anteriori riprendono i motivi stilistici dei fari della E65 post-restyling. Lineare e filante anche la fiancata oltre al frontale, con una linea di cintura marcata. I gruppi ottici posteriori sono pi\u00f9 arrotondati rispetto alla serie precedente.\nAllestimenti e dotazioni.\nI livelli di allestimento sono tre: Eletta, Futura ed Eccelsa. Quest'ultima \u00e8 la pi\u00f9 ricca e lussuosa, ma gi\u00e0 la Eletta, possiede una dotazione che comprende il \"Driving Dynamic Control\" (con cui si pu\u00f2 scegliere fra pi\u00f9 impostazioni di guida, da quella pi\u00f9 confortevole a quella pi\u00f9 sportiva), il \"Dynamic Damper Control\" (che gestisce i quattro ammortizzatori indipendentemente l'uno dall'altro), il CBC, il volante multifunzionale in pelle, il cambio automatico Steptronic a 6 rapporti con comandi al volante, il climatizzatore bi-zona, il controllo di stabilit\u00e0, l'Integral Active Steering (gestisce lo sterzo alle ruote posteriori a seconda della velocit\u00e0, in modo da coadiuvare il lavoro di sterzo di quelle anteriori) e il Brake Energy Regeneration. Quest'ultimo, gi\u00e0 presente su altri modelli della casa, rientra nell'ambito del progetto EfficientDynamics varato dalla BMW per equipaggiare tutti i suoi modelli con tutti i possibili ritrovati tecnologici volti all'abbattimento dei consumi e dell'inquinamento e al minor spreco energetico. Tra gli altri accessori di serie vi \u00e8 un sofisticato impianto stereo, la telecamera posteriore per i parcheggi, l'impianto lavafari, il sensore di perdita pressione degli pneumatici ed il computer di bordo con display da 10\"25.\nTelaio e meccanica.\nDal punto di vista telaistico, la nuova Serie 7 monta sospensioni con struttura in lega di alluminio. Oltre all'avantreno a quadrilateri trasversali, va segnalato il nuovo retrotreno a V con bracci multipli, una soluzione brevettata dalla stessa BMW. Le versioni a passo lungo, per\u00f2, montano di serie un retrotreno diverso, di tipo pneumatico ed autolivellante in funzione del carico della vettura.\nMotori.\nAl suo esordio, le BMW \"F01\" ed \"F02\" sono disponibili in tre motorizzazioni, due a benzina ed una a gasolio. Il modello di base \u00e8 la \"740i\", equipaggiata da un 3 litri biturbo da 326\u00a0CV. La versione successiva \u00e8 la \"750i\", mossa dal 4.4 biturbo N63 in grado di erogare 407\u00a0CV. La motorizzazione diesel \u00e8 la nuovissima unit\u00e0 N57 da 245\u00a0CV.\nA fine 2009 sono debuttate le due versioni di punta, la \"760i\" e la \"760Li\", dotate di cambio automatico ad 8 rapporti ed equipaggiate con il motore N74, una versione sovralimentata del V12 da 6 litri montato a suo tempo sulla serie precedente. Nello stesso periodo viene introdotta un'altra novit\u00e0: la \"750i xDrive\", che porta la trazione integrale per la prima volta in un modello della Serie 7.\nUn anno dopo, nel novembre del 2010, la trazione integrale xDrive viene proposta anche sulla 740d, dando luogo cos\u00ec alla \"740d xDrive\".\nRestyling 2012.\nNel 2012 arriva il restyling di mezza et\u00e0, piuttosto discreto e limitato ad alcuni particolari. Le Serie 7 cos\u00ec aggiornate montano gruppi ottici con nuove luci a led, una nuova mascherina a doppio rene (cambia il numero dei listelli che la attraversano), un nuovo paraurti anteriore leggermente rivisitato, nuovi retrovisori esterni con indicatori di direzione integrato ed una inedita barra cromata in coda. Aggiornamenti discreti anche nell'abitacolo, dove compaiono un nuovo quadro strumenti tridimensionale, nuovi rivestimenti per i sedili ed un nuovo impianto audio da 1200 W. Dove le novit\u00e0 si fanno pi\u00f9 consistenti \u00e8 nella gamma motori, con novit\u00e0 un po' ovunque: sul fronte diesel, la gamma F01/F02, infatti, vede l'arrivo della 750d xDrive, equipaggiata con il nuovo 3 litri tri-turbodiesel da 381 CV, mentre la 730d vede il suo motore passare da 245 a 258 CV (e diviene disponibile anche con trazione integrale) e la 740d, invece, passa da 306 a 313 CV; per quanto riguarda le motorizzazioni a benzina, invece, il 3 litri biturbo da 326 CV montato sulla 740i viene sostituito dal 3 litri turbo twin-scroll di potenza leggermente inferiore, ma con coppia massima invariata ed anzi disponibile a regimi pi\u00f9 bassi; un'altra novit\u00e0 tra i motori a benzina si ritrova nella 750i, il cui motore 4.4 biturbo sale da 407 a 450 CV.\nGli aggiornamenti occorsi in occasione del restyling furono gli ultimi veramente significativi, dopodich\u00e9 non vi furono altre novit\u00e0 e la gamma F01/F02 si avvi\u00f2 lentamente alla fine della sua carriera. Infatti, all'inizio dell'estate 2015 la gamma \u00e8 stata tolta di produzione, mentre quasi contemporaneamente \u00e8 avvenuta la diffusione delle prime immagini ufficiali della sua erede, indicata con la sigla BMW G11.\nLa ActiveHybrid 7 (F04).\nPoco tempo dopo il lancio della nuova Serie 7, \u00e8 stato esposto il prototipo \"ActiveHybrid 7\": tale prototipo fa parte di un programma di produzione di vetture ibride che comprender\u00e0 in seguito anche la X6 ActiveHybrid, la ActiveHybrid 5, basata sulla BMW F10, e la ActiveHybrid 3 su base F30.\nNell'aprile del 2010 \u00e8 stata lanciata la versione definitiva (sigla di progetto \"F04\"), equipaggiata dal 4.4 biturbo gi\u00e0 presente sulla \"750i\", ma portato a 449\u00a0CV e 650 Nm di coppia massima, ed accoppiato ad un motore elettrico da 20\u00a0CV di potenza massima e da 210 Nm di coppia massima. La potenza massima risultante non \u00e8 esattamente la somma delle potenze dei due motori, ma \u00e8 leggermente inferiore, e pari a 465\u00a0CV a 5500 giri/min. Analogamente, la coppia massima raggiunge un picco di 700 Nm fra i 2000 ed i 4500 giri/min. Il motore elettrico utilizzato \u00e8 alimentato mediante batterie al litio ed \u00e8 montato in linea con il cambio, che anche in questo caso sar\u00e0 l'automatico Steptronic ad 8 rapporti gi\u00e0 utilizzato sulla \"760i\" e sulla \"760Li\", oltre che sulla Serie 5 GT. Il compito del motore elettrico \u00e8 anche quello di fare da dispositivo Start&amp;Stop, cio\u00e8 di riavviare il motore una volta che si riparte dopo una sosta temporanea di breve durata (per esempio ad un semaforo). Funge anche da accumulatore di energia cinetica in seguito ad una frenata (programma EfficientDynamics). La \"ActiveHybrid 7\" viene proposta anche nella versione a passo allungato, denominata \"ActiveHybrid 7L\".\nNel 2012, con il restyling di mezza et\u00e0 occorso all'intera gamma, la \"ActiveHybrid 7\" vede il suo propulsore V8 da 465 CV pensionato in favore del 3 litri turbo N55 che, accoppiato al motore elettrico, garantisce una potenza massima di 354 CV, sensibilmente inferiore ma tutt'altro che scarsa, in maniera tale da ridurre ulteriormente i consumi.\nAltre versioni.\nNel 2010 vi fu l'arrivo di due versioni particolari, denominate \"High Security\" (F03) e consistenti nella declinazione blindata dei modelli \"750Li\" e \"760Li\". Tali versioni raggiungevano una velocit\u00e0 massima volutamente autolimitata a 210\u00a0km/h. Le lamiere ed i cristalli erano antiproiettile.\nMotorizzazioni.\nDi seguito vengono descritte le caratteristiche delle varie versioni con cui la Serie 7 F01/F02 \u00e8 disponibile. Nella maggior parte dei casi, le versioni a passo lungo sono leggermente meno prestanti rispetto a quelle a passo corto. Ove presenti, anche tali differenze prestazionali vengono riportate."}
{"id": "2048611", "revid": "767487", "url": "https://it.wikipedia.org/wiki?curid=2048611", "title": "\u00d3scar McFarlane", "text": "Carriera.\nClub.\nDa sedicenne debutta con l'Ejecutivo Junior, passando al suo primo club rilevante nel 2000, con il suo trasferimento al Panam\u00e1 Viejo F\u00fatbol Club. Dal 2003 al 2008 gioca con il Tauro, trasferendosi poi allo Sporting San Miguelito. \u00c8 soprannominato \"La Bruja\" (la strega).\nNazionale.\nDebutta con la nazionale di calcio panamense nel 2001; \u00e8 principalmente la riserva di Jaime Penedo."}
{"id": "2048613", "revid": "287204", "url": "https://it.wikipedia.org/wiki?curid=2048613", "title": "Mark Macon", "text": ""}
{"id": "2048618", "revid": "1431409", "url": "https://it.wikipedia.org/wiki?curid=2048618", "title": "Rom\u00e1n Torres", "text": "Carriera.\nClub.\nDal 2006 gioca in Colombia, prima al Cortulu\u00e1 e successivamente nel La Equidad. Dopo altre esperienze in Colombia con le maglie di Atl\u00e9tico Nacional e Millonarios, nel 2015 si trasferisce ai Seattle Sounders, rimediando per\u00f2 un grave infortunio al ginocchio che ne compromette la parte finale della stagione 2015 e quella iniziale del 2016; rientrato a campionato in corso, nella finale di Mls contro Toronto realizza il rigore decisivo che garantisce la vittoria della coppa ai Sounders. L'annata successiva \u00e8 nuovamente vissuta da protagonista, con la squadra di Seattle che arriva nuovamente in finale, perdendola stavolta sempre contro il team di Sebastian Giovinco. Comincia il 2018 sottotono come tutti i compagni e durante il mondiale subisce un infortunio che lo tiene fuori per le successive giornate. \nDopo essere passato all' per la stagione 2020, dopo soli sette mesi e cinque presenze, fa ritorno al .\nNazionale.\nDebutta con la nazionale di calcio panamense nel 2005, partecipando alle CONCACAF Gold Cup 2005 e 2007.\nAl minuto 88 di Panama-Costa Rica, disputata a Panama l'11 ottobre 2017, realizza il gol del decisivo 2-1 che regala la vittoria e la qualificazione a Russia 2018 alla sua squadra, prima storica qualificazione alla fase finale dei mondiali di calcio per la nazionale panamense.\nViene convocato per i Mondiali 2018, in cui risulta essere il giocatore pi\u00f9 pesante dell'intera competizione, oltre a essere il capitano della selezione centroamericana. Alla fine dei Mondiali (cosa che aveva annunciato gi\u00e0 a ottobre 2017) ha lasciato la Nazionale dopo 13 anni. Tuttavia (anche a causa del fatto che 5 suoi compagni avevano lasciato la Nazionale), torna sui suoi passi in settembre in quanto accetta la chiamata del c.t. per l'amichevole contro il Venezuela."}
{"id": "2048619", "revid": "6923", "url": "https://it.wikipedia.org/wiki?curid=2048619", "title": "BMW F01", "text": ""}
{"id": "2048620", "revid": "133557", "url": "https://it.wikipedia.org/wiki?curid=2048620", "title": "Georgia on My Mind", "text": "Georgia on My Mind \u00e8 una canzone scritta nel 1930 da Stuart Gorrell (testo) e Hoagy Carmichael (musica) e fu pubblicata lo stesso anno dallo stesso Carmichael con la sua orchestra. \n\u00c8 la canzone ufficiale dello Stato della Georgia, negli Stati Uniti. Gorrell scrisse il testo per la sorella di Hoagy, Georgia Carmichael. Tuttavia il testo della canzone, essendo sufficientemente ambiguo, poteva essere adattato tanto ad una regione, quanto ad una donna di nome Georgia.\nLa versione di Ray Charles.\nLa canzone \u00e8 diventata universalmente popolare grazie alla cover registrata nel 1960 da Ray Charles, che la incise nell'album \"The Genius Hits the Road\". Il singolo raggiunse la prima posizione della U.S. Billboard Hot 100 nel novembre 1960.\nIl 7 marzo 1979, come simbolo di riconciliazione dopo i conflitti per l'ottenimento dei diritti civili, Ray Charles cant\u00f2 \"Georgia on My Mind\" davanti all'Assemblea Generale della Georgia. Dopo l'esibizione di Charles, l'Assemblea adott\u00f2 il brano come canzone ufficiale dello Stato, il 24 aprile dello stesso anno.\nNel 2000 Ray Charles ha invitato la cantante italiana Giorgia per duettare con lui, dopo aver scoperto che era stata chiamata cos\u00ec in onore del brano.\nNel 2003 la rivista \"Rolling Stone\" ha nominato \"Georgia on My Mind\" quarantaquattresima migliore canzone di tutti i tempi.\nAltre incisioni.\nFra gli artisti che hanno registrato una cover del brano, si ricordano fra gli altri Dean Martin, Etta James, Willie Nelson, Anita O'Day, Gladys Knight, James Brown, Fats Waller, Louis Armstrong, The Band, Django Reinhardt, Wes Montgomery, Jerry Lee Lewis, The Righteous Brothers, Van Morrison, Stanley Jordan, Coldplay, Mina, Hoagy Carmichael (con Bix Beiderbecke), Spencer Davis Group (con Steve Winwood), Michael Bubl\u00e9, Jamie Foxx, Tal Farlow, Michael Bolton, Dave Brubeck, Oscar Peterson, Alicia Keys, Raphael Gualazzi, Annie Lennox, Bing Crosby, Gorni Kramer e Chicco Piani, Fabrizio Bosso."}
{"id": "2048624", "revid": "767487", "url": "https://it.wikipedia.org/wiki?curid=2048624", "title": "F.R. David", "text": "Biografia.\nGli inizi.\nTunisino di nascita, con alcuni amici forma nel 1962 un gruppo twist in cui suona il basso, \"Les Ken Jones\", con cui inizia ad esibirsi; dopo aver effettuato nell'estate del 1965 alcune serate in Corsica, ottengono un contratto discografico con una piccola casa discografica, la Consul, che fa cambiare loro il nome in \"Les Tr\u00e8fles\" e li fa debuttare con l'EP \"Sont ils innocent?\".\nLes Boots.\nSi stacca poi dal gruppo insieme al batterista, Jean Claude Barre, e i due formano un altro gruppo Les Boots, insieme a Farid Khaldi, voce e chitarra ritmica, e Joel Rives, chitarra solista, ottenendo un contratto con la Polydor.\nDebuttano suonando in un disco di Gilbert Safrani del 1966, l'EP con \"Les gens s'en vont dans le ciel\", \"Une fille futile\", \"Je t'attendrai\" e \"Mais que fait-il?\" (cover di \"Dedicated Follower of fashion\" dei Kinks); nello stesso anno pubblicano, in primavera, il loro primo EP, che contiene tra le altre \"Laissez briller le soleil\", canzone con un testo che affronta la paura della guerra atomica.\nTutte le quattro canzoni, ed anche quelle del secondo EP, pubblicato in autunno, risentono delle sonorit\u00e0 beat, tipiche del periodo.\n\"Twen\" viene usata anche in una pubblicit\u00e0 di una marca di cosmetici; alla fine dell'anno per\u00f2 il gruppo si scioglie, e F.R. David comincia l'attivit\u00e0 da solista.\nTutte le incisioni dei Les Boots verranno pubblicate, con alcuni inediti e le quattro canzoni incise con Safrani, in CD nel 1997.\nIl debutto da solista.\nInizia l'attivit\u00e0 di cantautore nel 1967, incidendo un EP, sempre con la Polydor, e scegliendo il nome d'arte di F.R. David (sul modello dello pseudonimo del cantante statunitense P.J. Proby); la canzone che ottiene maggior riscontro \u00e8 \"Symphonie\".\nL'anno successivo incide \"Sir Geoffrey le sauveur\", cover di \"Sir Geoffrey Saved The World\", una canzone dei Bee Gees, ed ottiene i primi riscontri come autore: scrive infatti \"Petite fille\" per \u00c9ric Charden nel 1969.\nSempre nel 1969 incide \"C'est ma vie\", cover di \"It's Me That You Need\" di Elton John (in Italia portata al successo da Maurizio Vandelli).\nIn Italia.\nNel 1969, durante un'esibizione a Torino, al \"Mac One\", viene contattato dal produttore discografico Antonio Marrapodi (che in seguito diventer\u00e0 un dirigente della EMI Italiana) che, ascoltando una sua canzone, gli propone di inciderla in italiano, offrendogli un contratto con la Saint Martin Record: il brano \u00e8 \"Luisa Luisa\", che ottiene un discreto successo.\nNegli anni seguenti F.R. David pubblica altri 45 giri cantati in italiano, che restano inediti in Francia, ma che non ripetono il successo del primo.\nI Cockpit, Les Variations, i King of Hearts e l'attivit\u00e0 di session man.\nNello stesso periodo entra come bassista nei Cockpit, incidendo nel 1971 \"Bright tomorrow\" (di cui Patty Pravo incider\u00e0 una cover in italiano, \"Preghiera\") e pubblicando anche un album.\nPartecipa inoltre in questo periodo a varie incisioni di altrri artisti come session man, suonando con Claude Fran\u00e7ois, Jean-Michel Jarre e Vangelis Papathanassiou (per cui suona le percussioni nell'album Earth).\nNel 1974 entra nei Les Variations, gruppo francese di hard rock, con cui rimane per due anni come voce solista: con loro incide il quarto album del gruppo.\nAbbandona poi il gruppo e, con il chitarrista dei Les Variations Marc Tobaly forma i King of Hearts, pubblicando l'album Close, but no guitar nel 1978, registrato negli Stati Uniti ed a cui collabora anche alle chitarre Steve Porcaro.\nIl successo.\nAlla fine del decennio decide di ricominciare la carriera da solista e, dopo un 45 giri di scarso successo per l'RCA, firma un contratto con la Carrere Records.\nOttiene il suo pi\u00f9 grande successo nel 1982 con \"Words\", che in Italia entrer\u00e0 in classifica sul finire di quell'anno, arrivando anche al primo posto; sempre nel 1983 F.R. David si propone al Festivalbar con il singolo \"I Need You\".\n\"Words\" in seguito verr\u00e0 reincisa come cover da altri artisti come Fiorello (nel 1993 nell'album \"Spiagge e lune\", tradotta in italiano come \"Puoi\") e la cantante spagnola Soraya Arnelas (che la inserisce nell'album \"La Dolce Vita\" del 2007 e la pubblica anche come singolo).\nUn campionamento di Words si trova nel ritornello di Balla per me, brano di Tiziano Ferro del 2020.\nPassa poi alla CBS, continuando l'attivit\u00e0.\nDiscografia parziale.\nCon Les Boots.\nCD.\nTracklist: Quand Tu Viens / Sont-Ils Ind\u00e9cents? / Mon Petit Bonhomme / Longtemps / Laissez Briller Le Soleil / Le Cerf Volant / Trop Tard / Demain / Vingt Ans / Twen / Les Gens Sont M\u00e9chants / Ali-Baba / Tout Va Bien / Dans Les Nuages / Il Est Plus Facile(Strawberry Fields Forever) / Si Bien Oubli\u00e9 (Knight In Rusty Armor)/ Les Gens S'En Vont Dans Le Ciel / Je T'Attendrai / Mais Que Fait-Il (Dedicated Follower Of Fashion) / Une Fille Futile\nCover in italiano.\nNel 1993 il cantante e showman Fiorello ha cantato \"Puoi\", versione in italiano di Words (Don't Come Easy), inserita nell'album \"Spiagge e lune\"."}
{"id": "2048626", "revid": "1149807", "url": "https://it.wikipedia.org/wiki?curid=2048626", "title": "NBA Live 09", "text": "NBA Live 09 \u00e8 un videogioco sportivo di pallacanestro con marchio ufficiale della lega NBA, della lega internazionale FIBA e della EA Sports.\nSulla copertina dell'edizione italiana \u00e8 raffigurato Andrea Bargnani dei Toronto Raptors, mentre negli Stati Uniti vi \u00e8 Tony Parker dei San Antonio Spurs. \u00c8 disponibile per le console PlayStation 2, PlayStation 3, PlayStation Portable, Xbox 360 e Wii.\nModalit\u00e0 di gioco.\nQuesto gioco oltre ai roster ben aggiornati dal giugno/luglio del 2008, presenta delle novit\u00e0. Saranno disponibili ben 24 team nazionali differenti, con ognuno dei quali si potr\u00e0 partecipare alla nuova modalit\u00e0 di gioco \"Campionato Mondiale FIBA\", con la quale si giocher\u00e0 un campionato tra team nazionali per la conquista della coppa del mondo FIBA. La Dinasty Mode \u00e8 ulteriormente migliorata. Come altre nuove modalit\u00e0 di gioco sar\u00e0 presente \"Diventa un professionista\", ossia ci si potr\u00e0 cimentare in una singola partita o in una stagione nella quale selezionare una squadra della NBA utilizzando un solo giocatore, mentre gli altri saranno comandati dal CPU. Infine la nuova modalit\u00e0 \"Pratica\", in cui oltre alla Scuola Schiacciate e all'Allenamento Individuale si potr\u00e0 selezionare la modalit\u00e0 \"Allenamento di squadra\".\nNella modalit\u00e0 \"NBA All Stars Weekend\" tutti gli eventi saranno disputati nell'US Airways Center di Phoenix per il prossimo All Star Weekend del 2009, i partecipanti giocatori del Rookie Team, dei Sophomores, della gara delle schiacciate, della gara dei tiri da 3 punti, della Western Conference e della Eastern Conference saranno quelli della All Stars Weekend 2008 di New Orleans.\nIl gioco presenter\u00e0 pi\u00f9 o meno gli stessi comandi, variano a seconda della console che si usa. Nel menu delle opzioni si potr\u00e0 visualizzare il DNA dei giocatori per vedere tutte le loro caratteristiche. Nel gioco oltre alla normale partita amichevole che si pu\u00f2 disputare, saranno presenti le seguenti modalit\u00e0:\nNel gioco sar\u00e0 possibile, come tutte le precedenti versioni di NBA Live, modificare ulteriormente i rosters delle squadre dell'NBA nel caso vengano, nella vita reale, effettuati degli scambi di giocatori tra squadre dopo la pubblicazione del videogioco.\nNe \" Il mio NBA Live \" troveremo come sempre l'NBA Store, dove con i punti NBA Store accumulati completando le missioni di gioco dalla \" Lista Missioni \" , si potranno acquistare scarpe e tatuaggi per le modifiche e le creazioni dei giocatori. Nella \" Hall of fame di EA Sports \" si potranno visualizzare i trofei individuali e di squadra vinti in Dinasty Mode, il \" Libro dei record \" e le \" Maglie ritirate \" sempre con la Dinasty Mode. Si potr\u00e0 infine visualizzare e ascoltare le musiche di gioco presenti in \"EA Trax\".\nMusica.\nLista musica di EA Trax:\nAccoglienza.\nLa rivista \"Play Generation\" lo classific\u00f2 come il quarto miglior gioco di sport del 2008. La stessa testata diede alla versione per PlayStation 3 un punteggio di 91/100, trovando che la serie cestistica firmata da EA abbia superata se stessa con un buon carico di novit\u00e0 e partite pi\u00f9 complete e realistiche.\nTommaso Pugliese di Multiplayer.it recens\u00ec la versione per Wii, alla quale diede un 6, affermando che rispetto a vari \"Madden NFL\", \"Tiger Woods PGA Tour\" e \"FIFA\", si presentava come un prodotto ancora acerbo sotto molti punti di vista, con qualche problema pi\u00f9 o meno grave e un gameplay che spesso e volentieri si lasciava andare a situazioni spiacevoli. Le buone idee c'erano, il sistema di controllo funzionava abbastanza bene e le modalit\u00e0 classiche non mancavano, concludendo che i giocatori meno esperti ed esigenti potevano prenderlo in considerazione per qualche partita con gli amici o per provare l'online mentre i pi\u00f9 \"smaliziati\", avrebbero dovuto aspettare l'anno prossimo, sperando in un potenziamento della serie sotto tutti i punti di vista. Successivamente, un altro recensore della stessa testata, recens\u00ec l'edizione per PlayStation 3 alla quale diede un 7.5, trovando i controlli semplici e intuitivi e alcune novit\u00e0 nelle meccaniche offensive che regalavano momenti di grande spettacolarit\u00e0 che facevano ben sperare, ma la sensazione di avere implementato troppe caratteristiche senza realmente averne perfezionata nessuna e un sistema di contrasto, difesa e movimento che ancora dimostrava di aver bisogno di diversi ritocchi, ridimensionano notevolmente la qualit\u00e0 della simulazione cestistica di EA Sports. Termin\u00f2 la recensione affermando: \"\"NBA Live 09\" appare come un promettente rookie al primo tiro in sospensione della stagione - efficace e impostato, ma ancora molto manca nel suo DNA per raggiungere lo stile di un clutch 3-pointer da fuoriclasse di uno Steve Nash\"."}
{"id": "2048630", "revid": "339392", "url": "https://it.wikipedia.org/wiki?curid=2048630", "title": "Uffici Ministro della Difesa", "text": ""}
{"id": "2048635", "revid": "838137", "url": "https://it.wikipedia.org/wiki?curid=2048635", "title": "Partito di Rinascita Nazionale", "text": "Il Partito di Rinascita Nazionale (in lituano: \"Tautos prisik\u0117limo partija\" - TPP) \u00e8 stato un partito politico lituano fondato nel 2008 Ar\u016bnas Valinskas; nel 2011 conflu\u00ec nell'Unione dei Liberali e di Centro.\nStoria.\nAlle elezioni parlamentari del 2008 il partito ottenne il 15,1% dei voti e 16 seggi al Seimas, attestandosi come la seconda forza politica del Paese in termini di voti (preceduto solo da Unione della Patria - Democratici Cristiani di Lituania, TS-LKD). Entr\u00f2 a far parte del nuovo governo guidato da Andrius Kubilius, espressione di TS-LKD e sostenuto anche da Movimento dei Liberali della Repubblica di Lituania e Unione dei Liberali e di Centro.\nNel 2010 il partito avvi\u00f2 una collaborazione con l'Unione dei Liberali e di Centro, in cui conflu\u00ec definitivamente il 22 settembre 2011, ma sub\u00ec la scissione di una sua componente che ader\u00ec al Partito dei Cristiani."}
{"id": "2048636", "revid": "1573940", "url": "https://it.wikipedia.org/wiki?curid=2048636", "title": "Hypsugo savii", "text": "Il pipistrello di Savi (Hypsugo savii ) \u00e8 un pipistrello della famiglia dei Vespertilionidi diffuso nell'Ecozona paleartica.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 47 e 60\u00a0mm, la lunghezza dell'avambraccio tra 32 e 38\u00a0mm, la lunghezza della coda tra 30 e 43\u00a0mm, la lunghezza del piede tra 6 e 8\u00a0mm, la lunghezza delle orecchie tra 10 e 15\u00a0mm e un peso fino a 10\u00a0g.\nAspetto.\nLa pelliccia \u00e8 lunga, densa, soffice e lucida. Le parti dorsali sono bruno-giallastre chiare con la base dei peli marrone scura, mentre le parti ventrali sono bianco-giallastre o bianco-grigiastre con la base dei peli bruno-nerastra. Il muso \u00e8 nerastro, largo, con due masse ghiandolari sui lati. Le orecchie sono marroni scure o nere, larghe, triangolari, ben separate tra loro e con l'estremit\u00e0 arrotondata. Il trago \u00e8 lungo circa la met\u00e0 del padiglione auricolare, con il bordo posteriore leggermente convesso, con un piccolo lobo alla base e con la punta arrotondata. Le membrane alari sono marroni scure. La punta della lunga coda si estende leggermente oltre l'ampio uropatagio. Il calcar \u00e8 provvisto di un lobo terminale piccolo ma visibile. \nEcolocazione.\nEmette ultrasuoni a basso ciclo di lavoro sotto forma di impulsi di durata intermedia a frequenza quasi costante iniziale di 35-38 kHz e finale di 30-33 kHz. \nBiologia.\nComportamento.\nIn primavera forma vivai di 20-70 femmine all'interno di cavit\u00e0 degli alberi, sotto cortecce esfoliate e in fessure rocciose o nei muri, mentre in inverno entra in ibernazione e si rifugia singolarmente, preferendo cavit\u00e0 sotterranee naturali o artificiali. Il volo \u00e8 lento, rettilineo con brevi planate ed effettuato a 10-50 metri dal suolo. Effettua spostamenti tra i vari siti stagionali fino a 250 km. L'attivit\u00e0 predatoria inizia prima del tramonto e prosegue per tutta la notte.\nAlimentazione.\nSi nutre di piccoli insetti, particolarmente ditteri, lepidotteri, imenotteri e neurotteri catturati in volo sopra specchi d'acqua, sulla volta forestale, lungo rilievi rocciosi, strade di campagna e cittadine ed intorno alla luce dei lampioni. Alcuni esemplari sono stati osservati cacciare sulla superficie del mare in pieno giorno in alcune zone dell'Adriatico.\nRiproduzione.\nDanno alla luce solitamente due piccoli alla volta da met\u00e0 giugno ai primi di luglio. Gli accoppiamenti avvengono a fine agosto e inizi di settembre. Il neonato pesa circa 1,2 g e viene svezzato a 7-8 settimane. Le femmine diventano mature sessualmente dopo un anno di vita.\nDistribuzione e habitat.\nQuesta specie \u00e8 diffusa nell'Africa settentrionale, Europa meridionale fino ai Balcani, nel Vicino oriente, dal Caucaso e Turkestan fino alla Mongolia meridionale e all'India e Cina settentrionali. \u00c8 inoltre presente sulle Isole Canarie e nelle principali isole del Mar Mediterraneo.\nVive in alture rocciose, valli profonde, scogliere, boschi e foreste di varia natura ma anche in parchi cittadini, zone agricole ed edifici fino a 3.300 metri di altitudine.\nTassonomia.\nSono state riconosciute 4 sottospecie:\nLa sottospecie \"H.s.darwini\", per molto tempo considerata solo un sinonimo e recentemente elevata a rango di sottospecie, potrebbe essere una forma distinta, alla luce delle rilevanti divergenze filogenetiche.\nStato di conservazione.\nLa IUCN Red List, considerato il vasto areale, l'abbondanza e la mancanza di evidenti declini nella popolazione, classifica \"H.savii\" come specie a rischio minimo (LC)."}
{"id": "2048641", "revid": "436907", "url": "https://it.wikipedia.org/wiki?curid=2048641", "title": "Ama, credi e vai", "text": "Ama, credi e vai \u00e8 una canzone interpretata dal tenore italiano Andrea Bocelli e dalla cantautrice rock Gianna Nannini, pubblicato come CD singolo nel 2006. \"Because We Believe\" con Marco Borsato ha raggiunto la prima posizione in classifica in Germania e nei Paesi Bassi (per 5 settimane) e la quarta in Belgio (Vl)."}
{"id": "2048647", "revid": "16066", "url": "https://it.wikipedia.org/wiki?curid=2048647", "title": "Poesia vernacolare anconitana", "text": ""}
{"id": "2048654", "revid": "1240990", "url": "https://it.wikipedia.org/wiki?curid=2048654", "title": "Bottegaio", "text": ""}
{"id": "2048678", "revid": "767487", "url": "https://it.wikipedia.org/wiki?curid=2048678", "title": "Zona insatura", "text": "In idrogeologia la zona insatura (o aerata o vadosa) \u00e8 la porzione della terra che si estende fra il piano campagna e la zona freatica (o acquifero) sottostante. In tale zona i pori tra i granuli di terreno sono parzialmente riempiti con acqua o da liquido che filtra lentamente verso il basso per gravit\u00e0; il restante spazio dei pori libero dall'acqua \u00e8 occupato dall'aria.\nIl movimento dell'acqua nella zona insatura \u00e8 studiato in idrologia, idrogeologia e pedologia e risulta di fondamentale importanza in agricoltura, nel trasporto dei contaminanti e nella modellizzazione delle inondazioni.\nL'equazione di Richards \u00e8 spesso usata per descrivere matematicamente il flusso dell'acqua nella zona insatura. La ricarica degli acquiferi generalmente avviene grazie alle precipitazioni pi\u00f9 copiose e costanti che hanno la possibilit\u00e0 di infiltrarsi attraverso la zona insatura fino al livello freatico.\nIn pratica consiste nello spessore di terreno, roccia o qualsiasi altro materiale nel quale l'acqua si infiltra attraverso pori o fratture fra le rocce fino ad arrivare alla sommit\u00e0 della falda freatica ossia il livello di acqua sotterranea, che si presenta come un fluido continuo che satura tutti i pori, questo livello varia di profondit\u00e0 rispetto alla superficie in base alle stagioni e alla piovosit\u00e0."}
{"id": "2048684", "revid": "767487", "url": "https://it.wikipedia.org/wiki?curid=2048684", "title": "Pellofa", "text": "La pellofa (in catalano letteralmente buccia, lamina) era una moneta di ottone o di rame, coniata in un solo conio, su una lamina metallo sottile, in modo tale che l'incisione su una faccia veniva invertita in incuso anche sull'altro lato.\nFurono emesse, in particolare nel secolo XV, soprattutto dalle comunit\u00e0 ecclesiastiche.\nA volte erano chiamate con questo termine anche le monete incuse emesse dalle municipalit\u00e0."}
{"id": "2048693", "revid": "125779729", "url": "https://it.wikipedia.org/wiki?curid=2048693", "title": "Federico Carlo di Schleswig-Holstein-Sonderburg-Beck", "text": "Biografia.\nFiglio del duca Carlo Antonio di Schleswig-Holstein-Sonderburg-Beck e di sua moglie la contessa Federica di Dohna-Schlobitten e Leistenau. Dopo la morte prematura del padre, \u00e8 stato cresciuto dalla nonna.\nNel 1776, fece un viaggio di studio in Italia, dove si ammal\u00f2. Nel 1777 \u00e8 stato promosso a maggiore, ed raggiunse il 27\u00ba Reggimento di Fanteria prussiana sotto Alexander von Knobelsdorff a Stendal. Con lui ha preso parte alla guerra di successione bavarese. Dopo la pace di Teschen, divenne il pi\u00f9 giovane ufficiale nel reggimento di Schlieben.\nNel 1780 spos\u00f2 la contessa Federica di Schlieben (28 febbraio 1757 - 17 dicembre 1827) il 9 marzo 1780 a K\u00f6nigsberg. Le nozze furono considerate in maniera non positiva poich\u00e9 gli Schlieben erano una famiglia di non antica civilt\u00e0; ebbero tre figli:\nNel 1781 lasci\u00f2 l'esercito. Il nuovo re di Prussia Federico Guglielmo lo riport\u00f2 indietro e lo nomin\u00f2 generale nel 1789. Nel 1795 \u00e8 diventato comandante di Cracovia e tenente generale.\nNel marzo del 1798, fu prima a Berlino e poi di nuovo a Lipsia, dove la sua famiglia lo stava aspettando. Rimase nel 1798 e nel 1799 a Lipsia, dove ha studiato fisica, matematica e chimica. Dal 1800 \u00e8 tornato nella sua tenuta nella Prussia orientale Lindenau. Nel 1808 \u00e8 stato un deputato degli stand prussiane orientali. Nel 1810 il re di Danimarca lo nomin\u00f2 luogotenente generale. L\u00ec, ha trascorso i suoi ultimi anni.\nA Federico succedette il figlio Federico Guglielmo."}
{"id": "2048697", "revid": "838137", "url": "https://it.wikipedia.org/wiki?curid=2048697", "title": "Ordine e Giustizia", "text": "Ordine e Giustizia (in lituano: \"Tvarka ir teisingumas\" - TT) \u00e8 stato un partito politico lituano di orientamento nazional-conservatore ed euroscettico; fondato nel 2002 col nome di Partito dei Democratici Liberali (\"Liberal\u0173 Demokrat\u0173 Partija\"), \u00e8 stato ridenominato nel 2006.\nIn sede europea, ha aderito ai gruppi UEN (dal 2004 al 2009), EFD (dal 2009 al 2014) e EFDD (dal 2014 al 2019), divenendo membro dell'Alleanza per la Democrazia Diretta in Europa.\nNel 2020 si \u00e8 fuso con l'Unione della Libert\u00e0 di Lituania per dar vita ad un nuovo soggetto politico, Libert\u00e0 e Giustizia.\nStoria.\nIl partito fu fondato nel 2002 da Rolandas Paksas, gi\u00e0 sindaco di Vilnius e primo ministro (1999; 2000-2001), dopo la sua fuoriuscita dall'Unione della Patria.\nIn occasione delle elezioni presidenziali del 2004 Paksas fu eletto Presidente della Repubblica, sconfiggendo al ballottaggio Valdas Adamkus che aveva ottenuto la maggioranza relativa dei voti al primo turno, ma pochi mesi dopo fu costretto a dimettersi per effetto della messa in stato d'accusa votata dal Parlamento.\nAlle parlamentari del 2004, la sua formazione, concorrendo nella lista \"Per la Giustizia e per l'Ordine\", ottenne l'11,4% dei voti, mentre alle parlamentari del 2008 raggiunse il 12,7%, confermandosi la quarta forza politica del paese dopo il Partito Socialdemocratico di Lituania e il Partito di Rinascita Nazionale.\nFermatosi allo 7,3% dei voti alle parlamentari del 2012, il partito entr\u00f2 a far parte del nuovo governo insieme a Partito del Lavoro e Socialdemocratici. Alle successive parlamentari del 2016 consegu\u00ec solo il 5,5% dei voti."}
{"id": "2048703", "revid": "124076067", "url": "https://it.wikipedia.org/wiki?curid=2048703", "title": "Gustavo Dudamel", "text": "Gi\u00e0 direttore dell'orchestra sinfonica di G\u00f6teborg, dirige l'orchestra nazionale del Venezuela (la \"Orquesta Sinf\u00f3nica Sim\u00f3n Bol\u00edvar\") e la Los Angeles Philharmonic.\nBiografia.\nGustavo Adolfo Dudamel \u00e8 nato in una famiglia di musicisti (il padre \u00e8 trombonista). Impara a suonare il violino all'et\u00e0 di dieci anni, grazie alla scuola venezuelana El Sistema. Allievo di Rodolfo Saglimbeni e Jos\u00e9 Antonio Abreu, per quanto riguarda la direzione, riesce a vincere all'et\u00e0 di ventitr\u00e9 anni (2004) il concorso per direttori d'orchestra \"Gustav Mahler\". Viene notato da altri grandi direttori (Simon Rattle, Claudio Abbado ecc.) durante diverse competizioni da lui vinte ed \u00e8 invitato a dirigere l'orchestra nazionale del Venezuela (\"Orquesta Sinf\u00f3nica Sim\u00f3n Bol\u00edvar\"'). Debutta in seguito con altre orchestre internazionali come la Philharmonia Orchestra, l'Orchestra filarmonica d'Israele, la Los Angeles Philharmonic, la City of Birmingham Symphony Orchestra, la Staatskapelle Dresden, la Stuttgart Radio Symphony Orchestra (con cui ha tenuto il concerto per l'ottantesimo compleanno di papa Benedetto XVI), i Wiener Philharmoniker, i Berliner Philharmoniker, la San Francisco Symphony e la Royal Liverpool Philharmonic.\nDal 2007 al 2012 dirige l'orchestra sinfonica di G\u00f6teborg.\nNel 2009 \u00e8 stato insignito del titolo di \u201cCavaliere\u201d dell'Ordine delle Arti e delle Lettere in Francia dal ministro della cultura francese Fr\u00e9d\u00e9ric Mitterrand. Dal 2009 dirige la Los Angeles Philharmonic Orchestra.\nNel 2012 la rivista Musical America gli ha conferito il premio del 2013 \"Musicista dell'anno\", che gli \u00e8 stato consegnato in dicembre nella cerimonia al Lincoln Center."}
{"id": "2048704", "revid": "287204", "url": "https://it.wikipedia.org/wiki?curid=2048704", "title": "Oleg Borisovi\u010d Vidov", "text": "Molto conosciuto in patria per numerosissimi successi cinematografici nazionali, inizi\u00f2 la sua carriera con diversi film tra cui \"La tormenta\" (1964). Non pi\u00f9 giovanissimo, ottiene piccole apparizioni in serie TV statunitensi come \"West Wing - Tutti gli uomini del Presidente\" e \"Alias\" o film di produzione statunitense."}
{"id": "2048712", "revid": "478814", "url": "https://it.wikipedia.org/wiki?curid=2048712", "title": "Provincia di Ranong", "text": "La provincia di Ranong si trova in Thailandia, nella regione della Thailandia del Sud. Si estende per , ha abitanti (2020) e il capoluogo \u00e8 il distretto di Mueang Ranong. \u00c8 la provincia meno popolosa del Paese e la citt\u00e0 principale \u00e8 Ranong.\nSuddivisioni amministrative.\nLa provincia di Ranong \u00e8 suddivisa in 5 distretti (\"amphoe\"), che a loro volta comprendono 30 sottodistretti (\"tambon\") e 167 villaggi (\"muban\").\nAmministrazioni comunali.\nA tutto il 2020, in provincia non vi erano comuni con lo status di citt\u00e0 maggiore (\"thesaban nakhon\"). Gli unici due comuni che rientravano tra le citt\u00e0 minori (\"thesaban mueang\") erano Ranong, con residenti, e Bang Rin con . Erano inoltre presenti 10 municipalit\u00e0 di sottodistretto (\"thesaban tambon\"), tra le pi\u00f9 popolose delle quali vi era Nam Chuet (con residenti). Nell'aprile 2020, le aree che non ricadevano sotto la giurisdizione delle amministrazioni comunali erano governate da un totale di 18 \"Organizzazioni per l'amministrazione del sottodistretto\" (\"ongkan borihan suan tambon\")."}
{"id": "2048715", "revid": "404449", "url": "https://it.wikipedia.org/wiki?curid=2048715", "title": "Affitto a riscatto", "text": "L'acquisto a riscatto (o con formula o opzione di riscatto) \u00e8 una tipologia di contratto che riserva a chi ha il godimento del bene la possibilit\u00e0 di utilizzare le quote di locazione quale anticipo corrisposto al proprietario, e di ottenere la propriet\u00e0 del bene dopo un certo periodo alle condizioni predeterminate.\nBeni immobili.\nL'acquisto a riscatto pu\u00f2 riguardare beni immobili.\nCase popolari.\nPer le case popolari, spesso, l'affittuario ha facolt\u00e0 di richiedere il riscatto del bene immobile, e in quel caso gli affitti versati negli anni precedenti non sono a fondo perduto, ma sono considerati un anticipo sul prezzo di vendita dell'immobile: in questo caso, la condizione, ancora pi\u00f9 favorevole al locatario \u00e8 di avere una facolt\u00e0 esercitabile in qualsiasi momento a sua scelta, senza l'impegno a comprare l'immobile a una certa data e prezzo.\nEdilizia agevolata.\nPer la vendita di immobili costruiti con l'edilizia agevolata, l'acquisto a riscatto impegna le parti a firmare un contratto di vendita con riserva di propriet\u00e0 a un prezzo prestabilito ed entro una certa data (es. dopo 10 anni) e le modalit\u00e0 di pagamento per l'acquirente. L'acquirente non solo si impegna a pagare il saldo all'atto del preliminare di vendita, ma a rispettare una certa modalit\u00e0 di pagamento: il pagamento di un acconto, l'affitto per un periodo di 8-10 anni, il pagamento del saldo con una quota di capitale di proprio e una percentuale minima di mutuo.\nRent to buy.\nIl decreto-legge 12 settembre 2014, n. 133 (convertito dalla legge n. 164/2014), il cosiddetto \u201cSblocca Italia\u201d, introduce una disciplina generale per l'acquisto delle case con formula \"a riscatto\" (art. 23). A ci\u00f2 si aggiunge l'introduzione del contratto di locazione finanziaria di immobili da adibire a prima casa (articoli 76-84 legge stabilit\u00e0 2016).\nL'affitto con riscatto \u00e8 composto da due contratti separati e aventi vita autonoma: un contratto di affitto, e un preliminare di futura vendita da effettuarsi in un determinato tempo (che in genere \u00e8 di 3-5 anni, ma che \u00e8 tutelato dalla legge fino a 10).\nIl preliminare \u00e8 solo un\"'opzione di acquisto\" (con patto d'opzione, per acquisto futuro, ex art. 1331 c.c.), che l'affittuario ha anche facolt\u00e0 di non esercitare a scadenza perdendo in tale caso le quote di affitto versate. L'opzione di futuro acquisto pu\u00f2 essere registrata come clausola del contratto di locazione, che \u00e8 una scrittura privata, quindi non necessita di rivolgersi a un notaio, ma \u00e8 priva dell'opponibilit\u00e0 a terzi che possiede un atto trascritto.\nTuttavia, sono legittimi (o piuttosto gli unici previsti e regolati dalla legge n. 164/2014) anche patti che \"obbligano\" le parti a firmare un rogito notarile: in questo caso si parla di contratto con preliminare di vendita, \u00e8 soggetto a trascrizione e ha durata massima di tre anni non prorogabili dalle disponibilit\u00e0 delle parti.\nIl canone di locazione con affitto a riscatto \u00e8 pi\u00f9 alto di quelli di mercato correnti, perch\u00e9 si compone dell'affitto vero e proprio, e di una quota \"acconto-prezzo\" che andr\u00e0 a detrarsi dal prezzo finale di acquisto dell'immobile (prezzo di riscatto a scadenza).\nLa maggiorazione varia dal 15 fino al 50%, ma non c'\u00e8 un massimale di legge, o tipizzato in qualche contratto: a volte \u00e8 lo stesso conduttore a chiedere una maggiorazione pi\u00f9 alta fino al 50% in modo da avere una somma pi\u00f9 bassa a scadenza in percentuale sul prezzo di acquisto, e quindi una maggiore facilit\u00e0 per ottenere un mutuo (raggiungendo una cifra residua pari al 70-80% del prezzo totale dell'immobile).\nIn linea teorica, se la maggiorazione \u00e8 versata a titolo di \"acconto-prezzo\", in quanto acconto per definizione, deve essere restituita anche se il conduttore rifiuta l'acquisto a scadenza: se questa quota a titolo di \"acconto-prezzo\" \u00e8 al limite pari al 100% del canone versato, il proprietario rischierebbe che il conduttore benefici di un periodo gratuito di locazione, rinunciando a scadenza all'acquisto col diritto alla piena restituzione di quanto versato. Nulla vieta alle parti di accordarsi per una quota a titolo di canone di locazione che, se e solo se a scadenza (o prima) il conduttore opta per l'acquisto, possa anch'essa essere \"convertita\" e versata a titolo di \"acconto-prezzo\", mentre non deve essere restituita nel caso opposto di mancato acquisto.\nPer velocizzare l'affare, il proprietario pu\u00f2 al limite decidere che, se il rogito si conclude in un tempo breve di 18 mesi-due anni, la quota che va a ridurre il prezzo sia la totalit\u00e0 del versato mensilmente, o comunque una quota tanto maggiore tanto minore \u00e8 il tempo trascorso dall'inizio del preliminare di vendita. L'affittuario che rinuncia all'acquisto perde l'intero versato, sia la quota a titolo di \"acconto-prezzo\" sia -naturalmente- il canone di locazione vero e proprio.\nSe la trascrizione del contratto definitivo o di altro atto che costituisca comunque esecuzione del contratto preliminare non avviene entro tre anni, gli effetti del preliminare di vendita si considerano come mai prodotti (art. 2645-bis, terzo comma c.c.), e il giudice pu\u00f2 rilevare di ufficio l'estinzione dell'efficacia e ordinare la cancellazione della trascrizione (art. 2668 c.c.). Il giudice cancella la trascrizione dell'atto, ma non l'atto stesso che resta valido tra le parti firmatarie: l'atto produce effetti tra le parti -non diversamente o con maggiore forza di una mera e semplice scrittura privata inserita nel contratto di locazione, e senza l'onere notarile-, ma non \u00e8 pi\u00f9 opponibile a terzi e viene quindi a cadere la tutela contro fallimenti, pignoramenti e creditori del venditore in genere. Il valore (e onere) aggiunto del preliminare da un notaio e della trascrizione \u00e8 l'opponibilit\u00e0 a terzi dell'atto pubblicato, che viene meno dopo tre anni rendendo quindi del tutto inutile il preliminare e la trascrizione.\nIl contratto di affitto a riscatto con preliminare (quello che obbliga le parti alla compravendita) \u00e8 legato al pagamento di una somma pari in genere all'8-10% del prezzo finale, a titolo di caparra o acconto.\nLa legge nulla impone in merito a caparre o acconti, e importi minimi. Richiede invece che il contratto sia stipulato con la dicitura di preliminare, e trascritto presso i registri immobiliari in modo che gli eventuali creditori del venditore non potranno iscrivere un'ipoteca sull'immobile promesso in vendita, n\u00e9 richiedere un pignoramento dell'immobile.\nIl preliminare pu\u00f2 essere unilaterale (obbliga il proprietario a vendere su richiesta del conduttore), oppure bilaterale.\nIl contratto di locazione pu\u00f2 contenere una clausola di riscatto automatico (clausola di trasferimento della propriet\u00e0 vincolante per ambedue le parti), per cui alla fine del contratto d'affitto \u00e8 previsto l'automatico passaggio di propriet\u00e0 della casa; ovvero una clausola di vendita con riserva di propriet\u00e0, per la quale il passaggio di propriet\u00e0 avviene solamente al pagamento dell'ultimo canone d'affitto previsto per il periodo di contratto (art. 1523 c.c.).\nL'acconto per definizione deve essere in ogni caso restituito, anche in caso di inadempimento di una delle parti. La caparra, invece, spetta al proprietario se il conduttore rinuncia all'acquisto; viceversa, spetta al conduttore (e fino alla misura del doppio), se il proprietario rinuncia a vendere.\nPer quanto riguarda le maggiorazioni-premio (acconto-prezzo) sul canone di locazione:\n In caso di mancata indicazione di questa quota da restituire al conduttore, non \u00e8 prevista tuttavia n\u00e9 la nullit\u00e0 del contratto n\u00e9 che la quota da restituire se non indicata si debba presumere uguale \u00aballa parte di canone indicata nel contratto imputabile al corrispettivo del trasferimento\u00bb.\nBeni mobili.\nNel caso di \"leasing\" operativo, l'acquisto a riscatto pu\u00f2 riguardare beni come un software informatico, un veicolo, una macchina utensile. L'acquirente pu\u00f2 riscattare il bene dopo un certo numero di anni ovvero cederlo al legittimo proprietario. Nel primo caso, dovr\u00e0 pagare il saldo fra il prezzo di vendita pattuito all'inizio del leasing e i canoni corrisposti annualmente, riscattati a titolo di anticipo in conto capitale."}
{"id": "2048716", "revid": "1442080", "url": "https://it.wikipedia.org/wiki?curid=2048716", "title": "NBA Playoffs 1988", "text": "Gli NBA Playoffs 1988 si conclusero con la vittoria dei Los Angeles Lakers (campioni della Western conference) che sconfissero i campioni della Eastern Conference, i Detroit Pistons.\nCon questo titolo, i Los Angeles Lakers bissarono il successo dell'anno precedente. Gli ultimi a perseguire questo risultato furono i Boston Celtics, al termine della stagione NBA 1968-1969.\nEastern Conference.\nPrimo turno.\n(1) Boston Celtics - (8) New York Knicks.\nRISULTATO FINALE: 3-1\nPRECEDENTI NEI PLAYOFF\n(2) Detroit Pistons - (7) Washington Bullets.\nRISULTATO FINALE: 3-2\nPRECEDENTI NEI PLAYOFF\n(3) Chicago Bulls - (6) Cleveland Cavaliers.\nRISULTATO FINALE: 3-2\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) Atlanta Hawks - (5) Milwaukee Bucks.\nRISULTATO FINALE: 3-2\nPRECEDENTI NEI PLAYOFF\nSemifinali.\n(1) Boston Celtics - (4) Atlanta Hawks.\nRISULTATO FINALE: 4-3\nPRECEDENTI NEI PLAYOFF\n(2) Detroit Pistons - (3) Chicago Bulls.\nRISULTATO FINALE: 4-1\nPRECEDENTI NEI PLAYOFF\nFinale.\n(1) Boston Celtics - (2) Detroit Pistons.\nRISULTATO FINALE: 2-4\nPRECEDENTI NEI PLAYOFF\nWestern Conference.\nPrimo turno.\n(1) Los Angeles Lakers - (8) San Antonio Spurs.\nRISULTATO FINALE: 3-0\nPRECEDENTI NEI PLAYOFF\n(2) Denver Nuggets - (7) Seattle SuperSonics.\nRISULTATO FINALE: 3-2\nPRECEDENTI NEI PLAYOFF\n(3) Dallas Mavericks - (6) Houston Rockets.\nRISULTATO FINALE: 3-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) Portland Trail Blazers - (5) Utah Jazz.\nRISULTATO FINALE: 1-3\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Los Angeles Lakers - (5) Utah Jazz.\nRISULTATO FINALE: 4-3\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Denver Nuggets - (3) Dallas Mavericks.\nRISULTATO FINALE: 2-4\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Los Angeles Lakers - (3) Dallas Mavericks.\nRISULTATO FINALE: 4-3\nPRECEDENTI NEI PLAYOFF\nNBA Finals 1988.\nLos Angeles Lakers - Detroit Pistons.\nRISULTATO FINALE\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 21 settembre 2021\"."}
{"id": "2048717", "revid": "448277", "url": "https://it.wikipedia.org/wiki?curid=2048717", "title": "Partito Democratico Liberale (Lituania)", "text": ""}
{"id": "2048720", "revid": "478814", "url": "https://it.wikipedia.org/wiki?curid=2048720", "title": "Provincia di Satun", "text": "La provincia di Satun ( \u00e8 in Thailandia, nella regione della Thailandia del Sud. Si estende per 2.479 km\u00b2, ha abitanti (2020) e il capoluogo \u00e8 il distretto di Mueang Satun, dove si trova la citt\u00e0 principale Satun.\nFanno parte della provincia l'isola di Koh Tarutao, l'arcipelago delle Butong (con Adang, Rawi, Tanga e Bitsi), le isole di Koh Khao Yai, di Koh Bulon Lae, di Koh Laoling ed altre isole minori.\nLa maggioranza degli abitanti della provincia di Satun, come nel resto dell'estremo sud della Thailandia, sono di etnia malese e religione musulmana.\nSuddivisione amministrativa.\nLa provincia \u00e8 suddivisa in 7 distretti (\"amphoe\"). Questi a loro volta sono suddivisi in 36 sottodistretti (\"tambon\") e 277 villaggi (\"muban\").\nAmministrazioni comunali.\nNessun comune della provincia ha lo status di citt\u00e0 maggiore (\"thesaban nakhon\" e l'unico che rientra tra le citt\u00e0 minori (\"thesaban mueang\") \u00e8 Satun, che nel 2020 aveva residenti. La pi\u00f9 popolata tra le municipalit\u00e0 di sottodistretto (\"thesaban tambon\") \u00e8 Khlong Khut, con residenti."}
{"id": "2048723", "revid": "123675253", "url": "https://it.wikipedia.org/wiki?curid=2048723", "title": "The Palestine Post", "text": "The Palestine Post \u00e8 stato un giornale sionista in lingua inglese che era edito nella Palestina mandataria e, in seguito, nello Stato d'Israele. Fu fondato il 1\u00ba dicembre 1932 da un giornalista statunitense che ne fu direttore: Gershon Agron. Nel 1950 il giornale fu rinominato \"The Jerusalem Post\".\nDurante l'epoca in cui si chiamava \"The Palestine Post\", la linee editoriale sosteneva la lotta per uno Stato ebraico in Palestina ed era apertamente ostile al Regno Unito che aveva infine fortemente ristretto il flusso immigratorio ebraico in Palestina."}
{"id": "2048727", "revid": "74801", "url": "https://it.wikipedia.org/wiki?curid=2048727", "title": "Schleswig-Holstein-Sonderburg-Beck", "text": " \nGli Schleswig-Holstein-Sonderburg-Beck furono un ramo collaterale degli Schleswig-Holstein-Sonderburg a sua volta ramo collaterale del Casato degli Oldenburg. Ebbe origine da Augusto Filippo di Schleswig-Holstein-Sonderburg-Beck (1612-1675), figlio del duca Alessandro di Schleswig-Holstein-Sonderburg, nipote di Cristiano III di Danimarca.\nI membri di questa linea erano duchi titolari di Schleswig ed Holstein, senza essere regnanti, e presero nome da una propriet\u00e0 terriera a Ulenburg, nel vescovato di Minden (oggi L\u00f6hne). Augusto Filippo compr\u00f2 questa propriet\u00e0 terriera dal conte di Oldenburg e ne fece la propria residenza. \nSecondo la tradizione scandinava, tutti i membri avevano il titolo di principe di Schleswig-Holstein-Sonderburg-Beck, mentre solo il capofamiglia quello di duca di Schleswig-Holstein-Sonderburg-Beck. Questi furono:"}
{"id": "2048728", "revid": "19805099", "url": "https://it.wikipedia.org/wiki?curid=2048728", "title": "Grecismi", "text": ""}
{"id": "2048729", "revid": "287204", "url": "https://it.wikipedia.org/wiki?curid=2048729", "title": "NBA Finals 1988", "text": ""}
{"id": "2048730", "revid": "4711", "url": "https://it.wikipedia.org/wiki?curid=2048730", "title": "NBA Finals 1989", "text": ""}
{"id": "2048731", "revid": "478814", "url": "https://it.wikipedia.org/wiki?curid=2048731", "title": "Provincia di Surat Thani", "text": "La provincia di Surat Thani () \u00e8 in Thailandia, nella regione della Thailandia del Sud. Si estende per 12.891,5\u00a0km\u00b2 e a tutto il 2020 aveva abitanti. Il capoluogo \u00e8 il distretto di Mueang Surat Thani, dove si trova la citt\u00e0 principale Surat Thani.\nLa provincia comprende le isole di Koh Samui, Koh Phangan, Koh Tao, Koh Nangyuan, Koh Ang Thong e altre isole minori.\nSuddivisione amministrativa.\nLa provincia \u00e8 suddivisa in 19 distretti (\"amphoe\"). Questi a loro volta sono suddivisi in 131 sottodistretti (\"tambon\") e 1028 villaggi (\"muban\").\nAmministrazioni comunali.\nA tutto il 2020, i due comune della provincia con lo status di citt\u00e0 maggiore (\"thesaban nakhon\") erano Surat Thani (che aveva residenti) e Ko Samui (). I tre comuni che rientravano tra le citt\u00e0 minori (\"thesaban mueang\") erano Na San (), Tha Kham () e Don Sak (). Erano inoltre presenti 35 municipalit\u00e0 di sottodistretto (\"thesaban tambon\"), tra le pi\u00f9 popolose delle quali vi era Ban Sadet, con residenti. Nell'aprile 2020, le aree che non ricadevano sotto la giurisdizione delle amministrazioni comunali erano governate da un totale di 97 \"Organizzazioni per l'amministrazione del sottodistretto\" (\"ongkan borihan suan tambon\")."}
{"id": "2048732", "revid": "287204", "url": "https://it.wikipedia.org/wiki?curid=2048732", "title": "NBA Finals 1990", "text": ""}
{"id": "2048733", "revid": "287204", "url": "https://it.wikipedia.org/wiki?curid=2048733", "title": "NBA Finals 1991", "text": ""}
{"id": "2048734", "revid": "144796", "url": "https://it.wikipedia.org/wiki?curid=2048734", "title": "Friedrich Heinrich von Seckendorff", "text": "Biografia.\nFederico Enrico di Seckendorff proveniva da una nobile famiglia. Studi\u00f2 a Jena, Lipsia e a Leida diritto e nel 1693 inizi\u00f2 il suo servizio militare nell'esercito della Sassonia-Gotha e di Ansbach e nel 1697 in quello del imperiale, con il quale combatt\u00e9 sotto il principe Eugenio di Savoia nella quinta guerra austro-turca. Nel 1699 si spos\u00f2 e rientr\u00f2 ad Ansbach come ufficiale di corte.\nAllo scoppio della guerra di successione spagnola (1701 \u2013 1714) fu richiamato nella forza combattente e guid\u00f2 come tenente colonnello il reggimento dell'Ansbach, conquistando, al comando dei suoi dragoni 16 bandiere nemiche nella battaglia di Blenheim (13 agosto 1704)\nNominato colonnello, combatt\u00e9 a Ramillies (23 maggio 1706) e a Oudenaarde (11 luglio 1708) e si mise in luce nel corso dell'assedio della citt\u00e0 di Lilla. Deluso dalle prospettive di carriera nelle forze imperiali, entr\u00f2 come maggiore generale nell'esercito di Augusto II di Polonia, combattendo nella guerra di successione spagnola al comando di un reggimento nelle Fiandre. Partecip\u00f2 cos\u00ec all'assedio di Tournai e alla battaglia di battaglia di Malplaquet (11 novembre 1709).\nQuale ministro plenipotenziario del regno polacco, prese parte a L'Aia alle trattative che condussero alla pace di Utrecht (1713).\nCome comandante in capo delle truppe sassoni, nel 1715 contribu\u00ec alla conquista di Stralsund contro gli svedesi di Carlo XII. Rientrato nell'esercito imperiale, nel 1717 fu nominato luogotenente-feldmaresciallo imperiale.\nSotto il comando supremo di Eugenio di Savoia comand\u00f2 due reggimenti dell'Ansbach nell'assedio di Belgrado e combatt\u00e9 nel 1719 con successo contro la Spagna in Sicilia (partecipando anche alla battaglia di Francavilla), nel corso della guerra della Quadruplice alleanza (1718 \u2013 1720), costringendo gli spagnoli ad un accordo per evacuare l'isola. Nel 1719 fu elevato al rango di conte dell'impero.\nDal 1726 fu plenipotenziario imperiale alla corte di Berlino ove, legandosi all'influente Federico Guglielmo di Grumbkow, ottenne il favore di Federico Guglielmo I e, sfruttandolo astutamente a favore dell'Austria, condusse in porto il fidanzamento del principe della corona Federico con la principessa Elisabetta Cristina di Brunswick-Wolfenb\u00fcttel-Bevern (1715 \u2013 1797), figlia del duca di Brunswick-L\u00fcneburg (1680\u00a0\u2013 1735) e di Antonietta Amalia di Brunswick-Wolfenb\u00fcttel (1696\u00a0\u2013 1762) e ottenne da molte corti tedesche come dalla Danimarca e dai Paesi Bassi il riconoscimento della Prammatica sanzione del 1713.\nDal 1734 Federico Enrico rientr\u00f2 nell'esercito imperiale e fu nominato Governatore di Magonza. Nel 1737 l'imperatore Carlo VI gli affid\u00f2 il comando in capo dell'esercito in Ungheria, conferendogli anche il titolo di feldmaresciallo generale. Partecip\u00f2 alla guerra di successione polacca come generale di cavalleria al comando di 30.000 uomini tornando sull'Hunsr\u00fcck e sconfiggendo il 20 ottobre 1735 i francesi presso Klausen. Nella incipiente guerra russo-turca ricevette il comando supremo dell'esercito stanziato presso Belgrado.\nInizialmente le cose gli andarono bene ma dovette presto ritirarsi dietro il fiume Sava a causa della superiorit\u00e0 numerica turca e, su istigazione dei suoi nemici a corte, fu richiamato e imprigionato a Graz. Fatto liberare da Maria Teresa, ma senza il reintegro nella sua carica e gli emolumenti relativi arretrati, lasci\u00f2 l'Austria ed entr\u00f2 al servizio dell'esercito della Baviera come feldmaresciallo (1743), in pieno svolgimento della guerra di successione austriaca (1740 \u2013 1748), e dopo varie vicissitudini respinse nel 1744 l'esercito austriaco verso la Boemia. Dopo la morte di Carlo VII promosse la riconciliazione fra Austria e Baviera con la pace di F\u00fcssen (22 aprile 1745).\nReintegrato in tutte le sue cariche dall'imperatore Francesco I, si ritir\u00f2 nei suoi possedimenti di Meuselwitz presso Altenburg finch\u00e9 nel dicembre del 1758 fu fatto arrestare da Federico II di Prussia per il sospetto che intrattenesse una corrispondenza con l'Austria dannosa alla Prussia. Rilasciato dopo circa sei mesi di arresti nella fortezza di Magdeburgo, rientr\u00f2 a Meuselwitz ove rimase per il resto della sua vita."}
{"id": "2048735", "revid": "1318658", "url": "https://it.wikipedia.org/wiki?curid=2048735", "title": "TEE Le Capitole", "text": "Le Capitole era il nome dato a un treno rapido delle SNCF che collegava le stazioni di Parigi Austerlitz e Tolosa Matabiau in sei ore, effettuando servizio di sola prima classe.\nCreato nel 1967, peculiarit\u00e0 di questo treno erano l'alta qualit\u00e0 dei servizi offerti, la velocit\u00e0 elevata che raggiungeva i 200\u00a0km/h poco dopo Orl\u00e9ans e una ristorazione impeccabile. Il convoglio era inizialmente composto da carrozze del tipo UIC colorate di rosso, un colore che contrastava con il \"verde ferrovia\" tipico di quegli anni, ed era trainato dalla locomotiva elettrica BB 9292 colorata di rosso come le carrozze e recante una placca con la scritta \"Capitole\", ovvero Campidoglio.\nTutte queste qualit\u00e0 lo resero il vero porta-bandiera della SNCF tanto che questo treno vedr\u00e0 il suo prestigio oltrepassare i confini francesi. Possedendo le qualit\u00e0 richieste, entrer\u00e0 ben presto a far parte dei TEE, per poi essere addirittura effettuato due volte per giorno: un'eccezione per i TEE. Nel periodo TEE il treno venne dato in trazione alle CC 6500, composto dalle vetture \"Grand Confort\" della SNCF e ricolorato con una livrea rossa, arancione e bianca.\nNel 1982 il treno perse la sigla di TEE in quanto furono aggiunte carrozze di seconda classe. Nel 1996 le vetture furono rimpiazzate dalle pi\u00f9 moderne Corail e dal 2004 il servizio \u00e8 divenuto un Corail Teoz che percorre ancora il tracciato originale, ma che ha perso ufficialmente la denominazione."}
{"id": "2048740", "revid": "478814", "url": "https://it.wikipedia.org/wiki?curid=2048740", "title": "Provincia di Trang", "text": "La provincia di Trang () \u00e8 in Thailandia, nel gruppo regionale della Thailandia del Sud. Si estende per 4.917,5 km\u00b2 e a tutto il 2020 aveva abitanti. Il capoluogo \u00e8 il distretto di Mueang Trang, nel quale si trova la citt\u00e0 principale Trang.\nLa provincia comprende le isole di Koh Libong, Koh Muk e altre isole minori.\nSuddivisione amministrativa.\nLa provincia \u00e8 suddivisa in 10 distretti (\"amphoe\"). Questi a loro volta sono suddivisi in 87 sottodistretti (\"tambon\") e 697 villaggi (\"muban\").\nAmministrazioni comunali.\nA tutto il 2020, l'unico comune della provincia con lo status di citt\u00e0 maggiore (\"thesaban nakhon\") era Trang, che aveva residenti, e l'unico comune che rientrava tra le citt\u00e0 minori (\"thesaban mueang\") era Kantang (con ). Erano inoltre presenti 20 municipalit\u00e0 di sottodistretto (\"thesaban tambon\") e tra le pi\u00f9 popolose vi era Huai Yot, con residenti. Nell'aprile 2020, le aree che non ricadono sotto la giurisdizione delle amministrazioni comunali erano governate da un totale di 77 \"Organizzazioni per l'amministrazione del sottodistretto\" (\"ongkan borihan suan tambon\")."}
{"id": "2048743", "revid": "297059", "url": "https://it.wikipedia.org/wiki?curid=2048743", "title": "Corpo striato", "text": ""}
{"id": "2048746", "revid": "478814", "url": "https://it.wikipedia.org/wiki?curid=2048746", "title": "Provincia di Yala", "text": "La provincia di Yala () \u00e8 in Thailandia, nella regione della Thailandia del Sud, al confine con la Malaysia. Si estende per 4.521,1 km\u00b2 e a tutto il 2020 aveva abitanti. Il capoluogo \u00e8 il distretto di Mueang Yala, dove si trova la citt\u00e0 principale Yala. \u00c8 una delle tre province della Thailandia a maggioranza musulmana.\nSuddivisione amministrativa.\nLa provincia \u00e8 suddivisa in 8 distretti (\"amphoe\"). Questi a loro volta sono suddivisi in 56 sottodistretti (\"tambon\") e 341 villaggi (\"muban\").\nAmministrazioni comunali.\nA tutto il 2020, l'unico comune della provincia con lo status di citt\u00e0 maggiore (\"thesaban nakhon\") era Yala, che aveva residenti. I due comuni che rientravano tra le citt\u00e0 minori (\"thesaban mueang\") erano Betong (con residenti) e Sateng Nok (). Erano inoltre presenti 13 municipalit\u00e0 di sottodistretto (\"thesaban tambon\"), tra le pi\u00f9 popolose delle quali vi erano Kotabaru (con residenti) e Mueang Raman (). Nell'aprile 2020, le aree che non ricadevano sotto la giurisdizione delle amministrazioni comunali erano governate da un totale di 47 \"Organizzazioni per l'amministrazione del sottodistretto\" (\"ongkan borihan suan tambon\")."}
{"id": "2048759", "revid": "1949159", "url": "https://it.wikipedia.org/wiki?curid=2048759", "title": "Antonio Badoni Lecco", "text": "La Antonio Badoni Lecco, conosciuta anche con l'acronimo ABL \u00e8 stata una tra le principali societ\u00e0 italiane di costruzioni di locomotive da manovra, di carpenterie metalliche e veicoli speciali per il trasporto.\nL'omonimo istituto scolastico della citt\u00e0 deve il nome proprio al sottotenente di vascello Antonio Badoni, che mor\u00ec nel Canale di Sicilia il 16 Aprile 1943\nStoria.\nLe sue origini risalgono al 1850 quando nacque, a Lecco, come societ\u00e0 \"Giuseppe Badoni &amp; Compagni\" attiva nel settore siderurgico sino alla chiusura dello stabilimento di Bellano nel 1867. La produzione riprese l'anno successivo grazie ai figli Antonio e Carlo. Nel 1900 modific\u00f2 la ragione sociale divenendo la \"Antonio Badoni &amp; C\". Divenne presto una tra le maggiori protagoniste dello sviluppo industriale della citt\u00e0. Per qualche anno la Badoni diventa la \"BBB\" (Badoni-Bellani-Benazzoli) in quanto controllata dalle omonime famiglie; nel 1912 si trasforma in \"Societ\u00e0 anonima Antonio Badoni\". Tra le sue pi\u00f9 qualificanti realizzazioni del periodo \u00e8 la costruzione della monorotaia di Genova, la Telfer ultimata nel 1914. Nel 1922 dopo alcuni trasferimenti proprietari e cambio di ragione sociale ritorna ad essere interamente controllata dalla famiglia Badoni e si trasforma in societ\u00e0 per azioni con il nome di \"Antonio Badoni S.p.A.\". La produzione spazia ormai su tutti i settori della carpenteria e meccanica pesante, conquistando prestigio e realizzando grandi opere all'estero.\nSi associano nella propriet\u00e0 anche le Acciaierie Falck. Gli anni settanta segnano l'inizio del decadimento dell'azienda; continuano tuttavia le consegne di locomotive ferroviarie come le 245 finch\u00e9 nel 1993, dopo aver completato la consegna dell'ultima serie di locomotive da manovra 255 il Tribunale di Lecco non ne decreta il fallimento.\nNel corso della procedura fallimentare, nel 1997, il marchio e quanto ad esso connesso viene acquisito dal gruppo Bonfanti che d\u00e0 origine alla nuova azienda \"Badoni s.r.l.\"\nPrincipali commesse.\nNel corso degli anni la Badoni ha costruito ponti a travate metalliche fisse e scomponibili, serbatoi per raffinerie ed impianti di stoccaggio, l'impianto completo di carico e scarico minerale a Porto Torres, l'impianto di trasporto di carbone per l'officina del gas della citt\u00e0 di Mantova ed inoltre funicolari, ponti trasbordatori e gru per strutture portuali."}
{"id": "2048764", "revid": "599013", "url": "https://it.wikipedia.org/wiki?curid=2048764", "title": "Jagannatha panditaraja", "text": ""}
{"id": "2048767", "revid": "1543377", "url": "https://it.wikipedia.org/wiki?curid=2048767", "title": "Trattato di amicizia e alleanza tra i governi di Mongolia e Tibet", "text": "Il trattato di amicizia e alleanza tra i governi di Mongolia e Tibet fu firmato il 2 febbraio 1913 ad Urga, l'odierna Ulaanbaatar in Mongolia. Esistono dei dubbi sulla reale validit\u00e0 di tale trattato dal momento che i delegati tibetani non avevano l'autorit\u00e0 per sottoscriverlo.\nFirma del trattato e sua validit\u00e0.\nDopo la caduta della dinastia Qing nel 1911, sia il Tibet che la Mongolia dichiararono formalmente la loro indipendenza con amministrazioni rette da capi di stato lamaisti, senza ottenere il riconoscimento della neo-formata Repubblica Cinese.\nNel trattato i due stati riconoscono le rispettive sovranit\u00e0 e stringono alleanza. I firmatari da parte mongola furono il ministro degli esteri Da Lama Ravdan ed il generale Manlaibaatar Damdins\u00fcren. Da parte tibetana erano presenti il cittadino russo di etnia buriata Agvan Dorzhiev ed il cittadino tibetano Gendun-Galsan.\nLa validit\u00e0 di questo trattato fu contestata dal tredicesimo Dalai Lama che asser\u00ec di non aver mai concesso l'autorizzazione a Dorijev di negoziare con i rappresentanti mongoli. Sembra che n\u00e9 il governo del Tibet n\u00e9 i suoi capi religiosi abbiano mai ratificato il trattato, ed anche il governo russo conferm\u00f2 che Dorzhiev come cittadino russo non aveva i titoli per rappresentare il Dalai Lama.\nSia l'indipendenza tibetana che quella mongola non furono riconosciute nemmeno dalla maggior parte delle potenze mondiali, concordi nel riconoscere il protettorato cinese su quelle aree. Gli interessi dei paesi occidentali, specialmente quelli della Russia e del Regno Unito, sui territori tibetani e mongoli erano garantiti da alcuni trattati conclusi con la dinastia Qing e la Cina invit\u00f2 il Tibet e la Mongolia ad onorarli.\nIl riconoscimento dell'indipendenza delle allora deboli popolazioni tibetana e mongola da parte delle potenze occidentali, avrebbe esposto quei territori alla possibilit\u00e0 di essere invasi da Russia e Regno Unito, che nel timore reciproco preferirono garantire l'influenza cinese sulla regione.\nConseguenze.\nIl trattato aliment\u00f2 i sospetti dei britannici che i russi intendessero estendere la loro influenza sul Tibet. Per mettersi al riparo da tale evenienza convocarono nel 1914 una conferenza a Simla per definire i confini tra Tibet, Cina e India britannica e riasserire il proprio diritto di ingerenza negli affari tibetani siglato dopo l'invasione britannica del 1903.\nLa Cina rifiut\u00f2 quanto venne proposto e abbandon\u00f2 la conferenza senza ratificare l'accordo raggiunto da tibetani e britannici e firm\u00f2 invece il 25 maggio del 1915 con Russia e Mongolia il trattato del Kyakhta, che prevedeva la totale autonomia per le questioni interne alla Mongolia, nella quale venivano garantiti alcuni privilegi ai russi, e riaffermava il protettorato cinese del Tibet.\nIl testo in lingua mongola del trattato mongolo-tibetano del 1913 \u00e8 stato pubblicato dall'Accademia mongola della scienza nel 1982."}
{"id": "2048771", "revid": "173212", "url": "https://it.wikipedia.org/wiki?curid=2048771", "title": "Procapite", "text": ""}
{"id": "2048772", "revid": "173212", "url": "https://it.wikipedia.org/wiki?curid=2048772", "title": "Reddito procapite", "text": ""}
{"id": "2048779", "revid": "729019", "url": "https://it.wikipedia.org/wiki?curid=2048779", "title": "Libro bianco (Palestina)", "text": "I libri bianchi, pubblicati dalle autorit\u00e0 britanniche durante il periodo del mandato britannico della Palestina, sono stati una serie di leggi e di misure che fissavano la politica mandataria relativa alla situazione in Palestina.\nStoria.\nTali atti suscitarono lo scontento della popolazione ebraica poich\u00e9 conteneva limitazione all'immigrazione, in particolare dopo la redazione del terzo volume. Sotto una forma pi\u00f9 violenta, il libro bianco provoca anche una prima serie di attentati anti-britannici commessi dall'Irgun fin dal 1939, sospesi dopo l'inizio della seconda guerra mondiale, nel settembre 1939.\nDurante la guerra alcuni dissidenti dell'Irgun e del Lehi compirono alcuni attentati nel biennio nel 1941-1942. L'opposizione armata al libro bianco si rafforzer\u00e0 con la ripresa degli attentati da parte dell'Irgun nel febbraio 1944. Dal 1944 al 1948, le organizzazioni armate (Lehi, Irgun e in minor misura anche Haganah) uccideranno pi\u00f9 di 300 britannici, come pure parecchie decine di ebrei e di arabi.\nL'opposizione politica delle istituzioni sioniste ufficiali non cesser\u00e0 durante il secondo conflitto mondiale, anche nel momento in cui alcuni appartenenti dell'Yishuv integrarono i ranghi delle forze armate britanniche. \u00c8 in tale quadro che il movimento sionista adotter\u00e0 il suo \u00abprogramma di Biltmore\u00bb del 1942, chiedendo uno Stato ebraico sull'insieme della Palestina. L'applicazione del libro bianco da parte della potenza mandataria s'intensificher\u00e0 al termine del secondo conflitto mondiale, particolarmente con la lotta contro l'affluenza massiccia di ebrei scampati alla Shoah. Decine di migliaia di immigrati clandestini saranno internati nell'isola di Cipro o in Europa. In particolare il terzo volume suscit\u00f2 una vivace reazione da parte delle istituzioni sioniste mondiali, in particolare dell'Yishuv, ma le disposizioni contenute nei volumi verranno abrogate nel 1950 con la promulgazione in Israele della \"legge del ritorno\".\nCronologia.\nPrimo libro bianco (3 giugno 1922).\n\u00c8 conosciuto come il \"libro bianco di Churchill\", e fu pubblicato in seguito ai moti di Giaffa del 1921 in Palestina. Winston Churchill era all'epoca segretario alle Colonie. Questo libro bianco restringeva il territorio destinato al \"focolare ebraico\" e le terre che erano situate a est del Giordano erano assegnate all'emiro \u02bfAbd All\u0101h. Esso riaffermava il diritto al ritorno del popolo ebraico sulla sua terra ancestrale, ma poneva nondimeno condizioni finanziarie per l'immigrazione ebraica, precisava inoltre che la Palestina non poteva essere concepita come un'entit\u00e0 politica esclusivamente ebraica.\nSecondo libro bianco (21 ottobre 1930).\n\u00c8 conosciuto come il \"libro bianco di Lord Passfield\", segretario britannico alle Colonie. Pubblicato dopo i moti del 1929, esso rimetteva in discussione la prosecuzione dell'istituzione di una presenza ebraica in Palestina e favoriva la priorit\u00e0 all'impiego della popolazione araba, e questo anche in seno alle imprese ebraiche.\nLa reazione dell'Yishuv e delle organizzazioni sioniste mondiali fu virulenta. La pubblicazione del secondo libro bianco comport\u00f2 ugualmente la dimissione dei responsabili del movimento sionista e di quelli dell'Agenzia Ebraica. In seguito a pressioni subite, il governo britannico consegn\u00f2 al dottor Chaim Weizmann, allora direttore dell'Agenzia Ebraica, il decreto di annullamento del secondo libro bianco, il 13 febbraio 1931.\nVi fu, tuttavia, nel corso degli anni trenta una politica evidentemente mirata a frenare l'immigrazione ebraica. I certificati d'immigrazione accordati dalla potenza mandataria all'Agenzia Ebraica diventarono di fatto inferiori alle domande, sviluppando un'immigrazione clandestina ebraica di grande rilevanza da quel momento in poi.\nTerzo libro bianco (17 maggio 1939).\n\u00c8 pubblicato il 17 maggio 1939 a seguito della grande rivolta araba in Palestina. \u00c8 noto come il \u00ablibro bianco di Malcolm MacDonald\u00bb, segretario alle Colonie, e fu pubblicato dopo una conferenza anglo-ebraico-araba, svolta a Londra nel febbraio 1939.\nQuesto libro voleva placare il sollevamento della popolazione araba di Palestina, limitando la vendita di nuove terre agli ebrei. \u00abTenuto conto della crescita naturale della popolazione araba e l'importanza delle vendite di terre arabe agli ebrei, in certi punti non resta pi\u00f9 abbastanza posto per nuovi trasferimenti di terre arabe, mentre in altri punti questi trasferimenti devono essere limitati perch\u00e9 i coltivatori arabi possano mantenere il loro livello attuale di vita e non sia creata nelle vicinanze una corposa popolazione araba senza terre. In queste circostanze, l'alto commissario ricever\u00e0 tutti i poteri per proibire e regolamentare i trasferimenti di terre\u00bb. Tre zone sono definite. Ogni vendita di terreno alle organizzazioni sioniste \u00e8 proibita in Samaria, nella striscia di Gaza e nella regione di Be'er Sheva. Le vendite di terre, nella valle del Giordano, in Galilea, fra Tantura e Haifa e nel sud del Negev, sono autorizzate, ma solo dopo speciale accordo delle autorit\u00e0 mandatarie britanniche. Infine, da Tantura fino al sud di Tel Aviv, come pure nella regione di Haifa, le vendite sono libere.\nL'immigrazione ebraica \u00e8 limitata a 75.000 persone per una durata di cinque anni, affinch\u00e9 la popolazione ebraica non superi il terzo della popolazione complessiva del Paese. Da questi 75.000 nuovi entrati sar\u00e0 dedotto il numero d'immigranti illegali intercettati: \u00abnon si pu\u00f2 negare che la paura d'una immigrazione ebraica indefinita sia largamente diffusa fra i ranghi della popolazione araba e che questa paura abbia reso possibili quei disordini prodottisi\u00bb. Perci\u00f2 \u00abl'immigrazione sar\u00e0 mantenuta nel corso dei cinque prossimi anni fintanto che la capacit\u00e0 economica d'assorbimento del paese lo permetter\u00e0, a un tasso che porter\u00e0 la popolazione ebraica a un terzo circa della popolazione. [...] Al termine del quinquennio, alcuna immigrazione ebraica sar\u00e0 pi\u00f9 autorizzata, a meno che gli arabi di Palestina non siano disposti ad acconsentirvi\u00bb.\nInfine uno Stato palestinese unitario (a maggioranza araba) e indipendente \u00e8 progettato (assai vagamente) in un lasso temporale di 10 anni: \u00abIl governo di Sua Maest\u00e0 [Britannica] dichiara oggi senza equivoco che non \u00e8 assolutamente nelle sue intenzioni trasformare la Palestina in uno Stato ebraico\u00bb \u00abIl governo di Sua Maest\u00e0 [ha il] desiderio [...] di vedere stabilito infine uno Stato indipendente della Palestina\u00bb \u00abSe, al termine di dieci anni, si constati che l'indipendenza debba essere aggiornata, il governo britannico consulter\u00e0 gli abitanti della Palestina, il Consiglio della Societ\u00e0 delle Nazioni\u00bb \u00abLo stato indipendente dovr\u00e0 garantire una condivisione del governo tra arabi ed ebrei tale che siano salvaguardati gli interessi essenziali di entrambe le comunit\u00e0.\u00bb."}
{"id": "2048812", "revid": "767487", "url": "https://it.wikipedia.org/wiki?curid=2048812", "title": "La vita segreta delle api (film)", "text": "La vita segreta delle api (\"The Secret Life of Bees\") \u00e8 un film del 2008 diretto da Gina Prince-Bythewood, adattamento dell'omonimo romanzo di Sue Monk Kidd. Gli interpreti principali del film sono Dakota Fanning, Queen Latifah, Jennifer Hudson ed Alicia Keys.\nIl film \u00e8 stato distribuito nelle sale italiane il 17 aprile 2009.\nTrama.\nNella Carolina del Sud del 1964 (durante il periodo della dichiarazione dei diritti civili per gli afroamericani) vive la quattordicenne Lily Owens, cresciuta in una fattoria assieme al padre, un coltivatore di pesche burbero e violento, e alla governante di colore Rosaleen Daise, unica donna ad averle dato affetto. Lily uccise accidentalmente la madre all'et\u00e0 di quattro anni, nel tentativo di difenderla dal padre, segnando profondamente la propria vita.\nLa ragazza riesce per\u00f2 a sopportare le torture del padre, finch\u00e9 al suo quindicesimo compleanno, decide di scappare di casa, accompagnata dall'amata governante; inizia cos\u00ec un viaggio alla ricerca di notizie in pi\u00f9 sulla madre. Lungo il suo cammino incontrer\u00e0 tre sorelle che vivono allevando api; le tre donne formeranno Lily nel delicato passaggio verso l'adolescenza usando l'esistenza delle api come metafora della vita."}
{"id": "2048814", "revid": "71433", "url": "https://it.wikipedia.org/wiki?curid=2048814", "title": "The Secret Life of Bees", "text": ""}
{"id": "2048815", "revid": "697352", "url": "https://it.wikipedia.org/wiki?curid=2048815", "title": "Legge 169/2008", "text": ""}
{"id": "2048819", "revid": "1782831", "url": "https://it.wikipedia.org/wiki?curid=2048819", "title": "Zio Paperone e il pesce (d'oro) d'aprile", "text": "Zio Paperone e il pesce (d'oro) d'aprile (\"Somethin' Fishy Here\") \u00e8 una storia di 5 tavole disegnata da Carl Barks e pubblicata per la prima volta sul numero 456 di \"Four Color\" del marzo 1953.\nIn Italia \u00e8 stata pubblicata per la prima volta sul numero 26 di \"Albi d'Oro\" del 28 giugno 1953.\nTrama.\nPer fare uno scherzo a Zio Paperone, Paperino fa pubblicare su un quotidiano la falsa notizia che il Congresso ha deciso di sostituire il denaro con il pesce. \nDopo un primo momento di disperazione, Paperone decide di non darsi per vinto e con una serie di baratti riesce ad accumulare quasi tre ettari cubici di pesce. \nNon sapendo per\u00f2 n\u00e9 come contare questo nuovo tipo di denaro, n\u00e9 dove e come conservarlo decide di regalarlo interamente a Paperino.\nNote.\nLa storia venne realizzata da Barks immediatamente dopo \"Zio Paperone e la Stella del Polo\", per colmare il vuoto di cinque tavole dovuto al taglio subito in sede editoriale da quella avventura.\nNota anche coi titoli Zio Paperone e il pesce (d'oro) d'Aprile e Zio Paperone - Qualcosa di sospetto."}
{"id": "2048823", "revid": "19806234", "url": "https://it.wikipedia.org/wiki?curid=2048823", "title": "Zio Paperone - Qualcosa di sospetto", "text": ""}
{"id": "2048825", "revid": "599013", "url": "https://it.wikipedia.org/wiki?curid=2048825", "title": "Larry Stewart", "text": ""}
{"id": "2048829", "revid": "83531", "url": "https://it.wikipedia.org/wiki?curid=2048829", "title": "Black Ark", "text": "Il Black Ark Studio \u00e8 stato uno studio di registrazione di musica reggae fondato e gestito, e poi distrutto, dal produttore e musicista giamaicano Lee \"Scratch\" Perry. Era situato nella sua casa di famiglia, al 5 di \"Cardiff Crescent\", nei \"Washington Gardens\" a Kingston, la capitale giamaicana.\nLo studio di registrazione.\nLo studio venne realizzato intorno al 1973 e divenne pienamente operativo solo nel 1974; anche se inizialmente era attrezzato in modo rudimentale, \u00e8 stato uno degli studi di registrazione pi\u00f9 importanti del paese nella seconda met\u00e0 degli anni settanta e uno dei luoghi dove sono nati e si sono sviluppati alcuni dei sottogeneri della musica reggae, in particolare il genere dub.\nTecniche musicali innovative.\nUn esempio dello stile innovativo e ricco di inventiva di Lee Perry fu la sua abilit\u00e0 nel sovrapporre diversi livelli di effetti sonori, usando un 4 tracce, la sua abilit\u00e0 e precisione nei tempi fu tale da distruggere la concorrenza in tutta la Giamaica, nonostante gli altri studi utilizzassero macchine 16 tracce, ben pi\u00f9 evolute. Perry seppell\u00ec un microfono sotto una palma vicina allo studio, per ottenere un suono speciale utilizzando il tronco come strumento a percussione.\nPer molto tempo lo studio fu circondato da filo spinato, per mantenere il segreto sul suono unico della Black Ark; molte delle canzoni da lui prodotte furono create a partire da una vasta variet\u00e0 di effetti sonori, dal rumore di vetri rotti, al pianto di bambini, al muggito di una mucca. Questi e molti altri effetti contribuirono a creare il suono della \"Black Ark\", unico e riconoscibile.\nI musicisti e la Black Ark.\nOltre a produrre suoni per stelle del reggae come Bob Marley &amp; The Wailers, Junior Byles e Max Romeo, Lee Perry e il suo studio furono fondamentali per l'affermazione del nuovo sottogenere del reggae, il dub, in cui il produttore, che utilizza il mixer come un vero e proprio strumento musicale, diventa il punto focale del riddim.\nLa fine.\nNel 1979, dopo anni di comportamento strano e irregolare, Lee Perry, armato di pennarello, ricopr\u00ec ogni superficie dello studio di scritte, prima di dargli fuoco lasciando che l'edificio bruciasse completamente. Questo evento, oltre a causare la fine dello studio e del suo stile unico, sanc\u00ec la fine di un'epoca, in cui la Giamaica e il suo suono, realizzato proprio da Perry nel \"Black Ark\", attirarono l'attenzione mondiale.\nAlcuni membri della famiglia di Perry dichiararono che lo studio era andato a fuoco a causa di un incidente elettrico, mentre lo stesso Lee Perry dichiar\u00f2 di averla bruciata a causa degli \"Spiriti immondi\" che la popolavano, probabilmente un'allusione alle persone da lui non gradite che ruotavano attorno allo studio.\nDischi registrati al \"Black Ark\".\nNel periodo in cui \u00e8 stato operativo, al \"Black Ark\" studio sono stati registrati e mixati molti dischi; eccone una lista (non esaustiva):\nRaccolte.\nSi tratta di raccolte di brani registrati e prodotti al Black Ark da Lee Perry, usciti in origine solo su singoli in vinile e ripubblicati su LP e CD molti anni dopo la loro registrazione."}
{"id": "2048836", "revid": "339392", "url": "https://it.wikipedia.org/wiki?curid=2048836", "title": "Voragine del Golgo", "text": ""}
{"id": "2048837", "revid": "729019", "url": "https://it.wikipedia.org/wiki?curid=2048837", "title": "Noxilo", "text": "Noxilo (Japanese: \u30ce\u30b7\u30ed\u8a9e [noshilo-go]) \u00e8 una lingua artificiale destinata ad essere una lingua ausiliaria internazionale, creata da Mizta Sentaro.\nNel 1997, egli pubblic\u00f2 un libro in cui abbozz\u00f2 la lingua e lo pubblic\u00f2 su internet. Egli sostiene che \u00e8 stato creato per affrontare i presunti problemi di alcune lingue costruite, tra cui vi \u00e8 quello che le lingue artificiali si basano soprattutto su lingue europee, sul razzismo, sull'antisemitismo e sul sessismo.\nFonti dei vocaboli.\nLe parole del Noxilo sono basate su parole tratte da molte lingue: Inglese, Arabo, Cinese, Francese, Giapponese, Coreano ecc. Mizta Sentaro afferma che questo la rende pi\u00f9 equa per chi parla le diverse lingue che esistono al mondo, e vuole imparare il Noxilo.\nGrammatica.\nIl Noxilo usa sia l'ordine Soggetto Oggetto Verbo sia il Soggetto Verbo Oggetto.\n\u00c8 stato stabilito cos\u00ec in modo da permettere a coloro che parlano le lingue pi\u00f9 diverse di poter usare un ordine della frase che sia pi\u00f9 familiare e pi\u00f9 vicino alla lingua madre."}
{"id": "2048844", "revid": "181392", "url": "https://it.wikipedia.org/wiki?curid=2048844", "title": "Legge svizzera sulla nazionalit\u00e0", "text": ""}
{"id": "2048850", "revid": "767487", "url": "https://it.wikipedia.org/wiki?curid=2048850", "title": "Antonio Berini", "text": "Biografia.\nFu allievo di Giovanni Pichler e giunse a Milano all'inizio dell'Ottocento attirato dal dinamico ambiente sociale, culturale ed economico della citt\u00e0 lombarda e dal mecenatismo di Giovanni Battista Sommariva che gli commission\u00f2 moltissimi lavori.\nL'attivit\u00e0 milanese del Berini fu proficua e importante anche se la maggior parte delle sue opere sono andate disperse o si conoscono solo attraverso i calchi in gesso o scagliola sicuramente a lui attribuibili e dal catalogo della vendita all'asta a Parigi nel 1839 dei beni di Luigi Sommariva, figlio di Giovanni Battista.\nDi questo periodo \u00e8 noto un singolare episodio che lo vide imprigionato, durante l'incoronazione di Napoleone a Re d\u2019Italia il 26 maggio 1805 nel Duomo di Milano, perch\u00e9, gi\u00e0 sospetto repubblicano, avendo eseguito per tale occasione un cammeo in sardonica con il ritratto di Napoleone su commissione dell'Arcivescovo di Milano, la pietra adoperata risult\u00f2 avere una venatura rossiccia all'altezza dell'augusto collo e quindi fu ritenuto intenzionalmente di cattivo augurio e prova dei sospetti.. Non si hanno altre notizie sulla sua vita e sulla sua famiglia.\nMor\u00ec novantunenne nel 1861 a Milano."}
{"id": "2048856", "revid": "287204", "url": "https://it.wikipedia.org/wiki?curid=2048856", "title": "La spiaggia d'oro", "text": "titolo del link\nLa spiaggia d'oro \u00e8 un romanzo di Raffaello Brignetti, pubblicato nel 1971.\nIl romanzo ha vinto il premio Strega nel 1971. \u00c8 stato tradotto in inglese, francese e giapponese.\nTrama.\nNel libro si narra di un viaggio, a vela, verso un'isola. Protagonisti di questo Romanzo sono un uomo e una bambina, legati da un comune tempo, che egli ricerca, e che lei sta per superare.\nL'incanto viene rotto quando compaiono i veri padroni della goletta, una donna ed un vecchio demoniaco di nome Nequa.\nEssi hanno lottizzato l'isola, inquinandola e ricoprendola di alberghi.\nFaranno infine capire, al vecchio, che oramai si tratta dell'isola di una perduta giovinezza alla quale la goletta non giunger\u00e0 mai."}
{"id": "2048858", "revid": "73843", "url": "https://it.wikipedia.org/wiki?curid=2048858", "title": "Sant'Arduino", "text": ""}
{"id": "2048862", "revid": "767487", "url": "https://it.wikipedia.org/wiki?curid=2048862", "title": "Paolo Piubelli", "text": "Carriera.\nEsordisce con il , in Serie B nel 1990-1991.\nL'anno successivo debutta in Serie A nella stagione 1991-1992 collezionando 17 presenze retrocedendo in Serie B. Nella stagione successiva \u00e8 convocato ed esordisce contro Malta con la nazionale Under-21 guidata da Cesare Maldini; durante la partita subisce un grave infortunio muscolare che lo tiene fuori dal campo per parecchi mesi. Nella stagione 1993-1994, trova poco spazio e a novembre \u00e8 ceduto in prestito nella con cui raggiunge e perde i play-off promozione.\nAll'inizio della stagione successiva, il 7 agosto 1994, durante l'amichevole estiva con il , in uno scontro di gioco subisce la rottura di tre dei quattro legamenti del ginocchio. Dopo 2 interventi e alcuni consulti con i luminari ortopedici tra cui il professor Bousquet, \u00e8 costretto ad abbandonare il calcio giocato.\nDopo il ritiro.\nGestisce una ditta familiare dedita alla ferramenta e accessori per mobili, di Cerea, avviata dal padre Aldo con Rino Piubelli."}
{"id": "2048864", "revid": "123442369", "url": "https://it.wikipedia.org/wiki?curid=2048864", "title": "Patrizia De Clara", "text": "Biografia.\nVivace caratterista cominci\u00f2 la sua carriera lavorando in teatro nei primi anni sessanta. Apparve per la prima volta sul grande schermo nel 1965, prendendo parte alla pellicola \"Questa volta parliamo di uomini\" di Lina Wertm\u00fcller. Nel 1982 le fu assegnato il Globo d'oro come miglior attrice rivelazione grazie al film \"Duetto\" (1981), diretto da Tomaso Sherman.\nLo spettacolo per cui \u00e8 ancora oggi sicuramente ricordata \u00e8 \"Eros e Priapo\" (1981), di Carlo Emilio Gadda, regia di Lorenzo Salveti. Una grande prova di recitazione, che fece notevolmente apprezzare la De Clara dalla critica.\nTuttora attivissima in teatro, \u00e8 interprete del monologo di Massimo Sgorbani \"Causa di beatificazione\", un oratorio con musica sulla tragedia di tutte le guerre."}
{"id": "2048869", "revid": "1272592", "url": "https://it.wikipedia.org/wiki?curid=2048869", "title": "Enrico Mistretta", "text": "Biografia.\nDopo studi filosofici alla Sapienza - Universit\u00e0 di Roma e presso l'University College di Londra, subito dopo la laurea Mario Ubaldini, fondatore dell'editrice romana Astrolabio-Ubaldini, gli affid\u00f2 la cura di una collana di epistemologia e filosofia del linguaggio intesa a diffondere in Italia quegli autori di filosofia analitica e di epistemologia che erano ancora quasi del tutto sconosciuti. Fu quindi chiamato, nel 1968, dalla Casa editrice Giuseppe Laterza &amp; figli, dapprima come redattore e poi, dal 1971, come direttore editoriale, carica che terr\u00e0 fino al 1992, accanto al Direttore generale Vito Laterza.\nDurante la sua direzione ultraventennale, la casa editrice si arricchisce di molte nuove collane, triplica titoli e fatturato, ampliando i propri campi di interesse a tutte le discipline umanistiche e potenziando particolarmente la produzione storica e di \"filosofia militante\". Man mano che si dilata il ventaglio di discipline di cui la casa editrice si occupa, aumenta di conseguenza la rosa di consulenti editoriali specializzati; accanto ai consulenti gi\u00e0 in carica (come Eugenio Garin, Tullio Gregory, Giuliano Procacci) si aggiungono Lucio Colletti, Federico Caff\u00e8, Lisa Foa, Tullio De Mauro, Marcello Pera, Andrea Giardina, Alberto Oliverio, Vittorio Vidotto, e altri amici ancora, che coprono ulteriori settori come la psicologia, l'antropologia o l'urbanistica e la sociologia; la casa editrice, insomma, forma una squadra di intellettuali di primissimo piano, che sono strettamente legati intellettualmente e affettivamente ai sempre pi\u00f9 numerosi autori che si aggregano intorno alla casa editrice. \nSotto la sua direzione vengono inoltre lanciate delle innovative idee editoriali, come ad esempio la formula del libro-intervista, varata nel 1974 con la \"Intervista politico-filosofica\" di Lucio Colletti, seguita subito dopo dalla \"Intervista sul fascismo\" di Renzo De Felice e continuata con personaggi della politica, dell'arte, della letteratura, della scienza, quali Giulio Andreotti, Giorgio Amendola, Giorgio Napolitano, Guido Carli, Giulio Carlo Argan, Federico Fellini, Vittorio Gassman, Edoardo Amaldi, Luciano Berio, Ronald Laing, James Hillman, e molti altri. Dato il suo immediato successo, la formula editoriale fu ben presto imitata in vari Paesi europei e negli Stati Uniti. \nAltra formula editoriale varata sotto la sua direzione si bas\u00f2 sulla collaborazione sinergica di varie Cattedre universitarie, una Fondazione culturale (la Sigma-tau) e la Casa editrice Laterza: fu cos\u00ec possibile invitare anche alcuni fra i massimi studiosi europei e statunitensi a tenere dei corsi di lezione a Roma, a Milano, a Bologna, a Firenze ecc., subito trasformati in volume. Le \"Lezioni italiane\" (cos\u00ec fu chiamata la collana) hanno annoverato fra i loro autori studiosi come John David Barrow, Francisco Javier Varela, Wolf Lepenies, Andr\u00e9 Green, Alberto Oliverio, Isabelle Stengers, Hilary Putnam, Ilya Prigogine (per citare solo i primi titoli usciti).\nNel 1992, considerata la sua efficace attivit\u00e0 di collaborazione con le pi\u00f9 autorevoli case editrici europee e statunitensi, con le quali si era stabilita una vera e propria rete di costante lavoro comune, fu chiamato dal Ministero degli Affari Esteri che lo invi\u00f2 presso l'Ambasciata d'Italia a Bruxelles, con la qualifica di Consigliere d'Ambasciata, per partecipare ai lavori del Comitato Cultura dell'allora Comunit\u00e0 europea, composta da dodici Paesi, con l'obiettivo di tradurre su una scala pi\u00f9 vasta le esperienze acquisite nella sua professione, e cercare pertanto di promuovere strategie di sviluppo dell'editoria europea e di sostegno all'editoria italiana. Come Consigliere d'Ambasciata, tuttavia, si occup\u00f2 anche di varie problematiche della numerosa comunit\u00e0 italiana in Belgio; \"... per la promozione dei migliori rapporti tra l'Italia e il Belgio\" gli fu conferita la decorazione di \"Chevalier de l'Ordre de la Couronne\", assegnatagli da Re Alberto II. Tornato a Roma, \u00e8 stato per vari anni consulente del Consiglio di amministrazione dell'Istituto dell'Enciclopedia Italiana. \nFino al 2012 ha tenuto un Corso magistrale sull'editoria e sulla storia del libro presso la Facolt\u00e0 di Lettere e Filosofia dell'Universit\u00e0 degli Studi Roma Tre. Adottato in varie Universit\u00e0, il suo manuale \"L'editoria - un'industria dell'artigianato\" chiarisce anche il concetto di \"editore di cultura\": \"un mediatore di cultura, ... la ruota di un volano che ... cerca di diffondere ci\u00f2 che ha peso e spessore, un catalizzatore di idee ... perch\u00e9 qualcuno scriva i libri che ritiene importante vengano letti, conosciuti o studiati\".\nL'ammirazione per Thomas Hardy e la sua opera densa di pensiero filosofico lo ha indotto a curare un'edizione italiana del romanzo \"Via dalla pazza folla\". Terminato il lavoro nel marzo 2015, l'editore Fazi ne ha acquistato i diritti, anche se per sue ragioni di politica editoriale ha pubblicato il volume solo nel novembre 2016."}
{"id": "2048872", "revid": "439868", "url": "https://it.wikipedia.org/wiki?curid=2048872", "title": "Chiesa di San Lorenzo (Trento)", "text": "La chiesa di San Lorenzo (o badia di San Lorenzo) \u00e8 una chiesa cattolica situata a Trento. Gi\u00e0 appartenente all'Ordine di San Benedetto e poi all'Ordine dei frati predicatori, \u00e8 solitamente retto da un frate dell'Ordine dei frati minori cappuccini.\nStoria.\nLa chiesa, insieme con un'abbazia, fu costruita a Trento dai monaci benedettini tra il 1166 e il 1183, provenienti dall'abbazia di San Benedetto di Albino (Bergamo). La tradizione popolare e certa bibliografia vogliono che nel luogo ove sorge San Lorenzo ci fosse un tempietto dedicato a \"Larenzia\", divinit\u00e0 pagana, di cui tuttavia non \u00e8 emersa ancora alcuna traccia. Gli scavi archeologici condotti fra il 1995 e il 1998 hanno dimostrato comunque la frequentazione del sito in et\u00e0 romana, con opere di drenaggio su cui si impostano edifici a indicare un'occupazione stabile, probabilmente gi\u00e0 dal II secolo. Tali edifici mostrano rifacimenti come tipico di strutture adoperate per lungo tempo ed in effetti una moneta di IV secolo proviene da un piano esterno ad un edificio che si distingue dagli altri per le caratteristiche costruttive pi\u00f9 accurate, ci\u00f2 che potrebbe indicare una sua destinazione pubblica. In uno dei sondaggi degli stessi scavi archeologici sono emersi i resti di un edificio ecclesiale: fondato forse gi\u00e0 in et\u00e0 altomedievale risulta affrescato con motivi vegetali di un tipo diffuso fra il IX e l'XI secolo. Tale edificio potrebbe essere la chiesa del complesso monastico citato come esistente nel 1146. I gravi danni subiti dal terremoto del 1117 e il riordino del monastero comportarono la ricostruzione del tempio sacro della seconda met\u00e0 del XII secolo. Secondo la regola vigente nel monastero (quella di San Benedetto da Norcia \"ora et labora\") si alternavano ore di studio con il lavoro nei campi. L'appezzamento di terreno era situato tutto alla destra del fiume Adige, che, in quel tempo, divideva la citt\u00e0 dal convento. Il complesso era poi collegato alla citt\u00e0 da un ponte in legno coperto.\nNel corso della sua storia l'abbazia venne tolta ai monaci benedettini e fu affidata ai frati domenicani (1248). Qui visse il famoso teologo e agiografo domenicano Bartolameo da Trento. I monaci, dopo aver lasciato posto ai Domenicani, si trasferirono presso la vicina chiesa di Sant'Apollinare: l\u00ec rimasero fino al 1425, e l'abbazia continu\u00f2 a chiamarsi \"di San Lorenzo\", pur avendo altra sede; ebbero anche la responsabilit\u00e0 nella gestione del lebbrosario di San Nicol\u00f2.\nAl convento era incorporata, almeno dal 1183 e fino al primo Seicento, la parrocchia sudtirolese di Ora, comprendente anche il circondario di Egna.\nNel 1778 il vescovo Pietro Vigilio Thun la trasform\u00f2 in un carcere e nel corso dell'Ottocento divenne sede di un lazzaretto, di un ricovero e infine di un magazzino militare. Il convento e il chiostro vennero poi demoliti in epoca fascista (si possono notare ancora alcuni ruderi) e durante la seconda guerra mondiale il campanile e la chiesa subirono numerosi danni. Oggi si trova compressa tra la ferrovia, la stazione ferroviaria, la stazione autolinee e piazza Dante.\nNel 1955, per interessamento di padre Eusebio Jori, la chiesa venne restaurata e riaperta al culto, con la qualifica di \"Tempio Civico\".\nDescrizione.\nLa facciata esterna della chiesa \u00e8 a salienti, con paramento murario prevalentemente lapideo, ad esclusione della parte superiore, a mattoni; in essa si aprono due monofore ai lati e una trifora al centro, e sotto quest'ultima vi \u00e8 il portale, leggermente strombato. Il campanile, decorato da quattro bifore (una per facciata) \u00e8 costruito con materiale di riporto e risale alla prima met\u00e0 del XVII secolo.\nL'interno della chiesa \u00e8 a tre navate, il presbiterio si prolunga in un'abside centrale a semicerchio, e in due absidiole corrispondenti alle navate laterali. Sopra di esso, in alto, si eleva una campata quadrata, retta da quattro pilastri polistili che sostengono il tiburio a pianta ottagonale. Al fine di conferirle stabilit\u00e0, considerato il terreno limoso argilloso tuttora ricco di acque di falda, la costruzione si fonda su una griglia che lega fra di loro i muri perimetrali e le basi di colonne e pilastri: nei primi tempi era provvista di un protiro monumentale, abbattuto non molto tempo dopo.\nL'arco trionfale separa l'aula destinata ai fedeli, dal transetto, dove \u00e8 presente il presbiterio, il quale \u00e8 riservato alla preghiera dei monaci.\nLe volte a crociera infine sono affrescate da stelle rosse e azzurre in campo bianco.\nGli altari eretti in epoca barocca furono smantellati dopo la soppressione del convento e trasferiti in altre chiese della citt\u00e0, gli attuali sono di epoca recente.\nLa vetrata absidale raffigura San Lorenzo, mentre quelle laterali Santa Caterina da Siena e San Francesco d'Assisi.\nOrgano a canne.\nNel braccio di destra del transetto, a pavimento, si trova l'organo a canne Mascioni \"opus 1170\", costruito nel 2005.\nLo strumento \u00e8 a trasmissione integralmente meccanica e dispone di 19 registri, alcuni dei quali spezzati. Il materiale fonico \u00e8 racchiuso all'interno di una cassa lignea con mostra composta da canne di principale disposte in pi\u00f9 campi. La consolle \u00e8 situata al centro del basamento della cassa ed \u00e8 a finestra, con due tastiere di 54 note ciascuna e pedaliera dritta di 30 note."}
{"id": "2048873", "revid": "1005847", "url": "https://it.wikipedia.org/wiki?curid=2048873", "title": "Gianfranco Ciaurro", "text": "Biografia.\nNacque a Terni da una famiglia di origini campane; suo padre Italo fu corrispondente e giornalista del Giornale d'Italia. Ciaurro era anche nipote di Ilario, noto pittore locale eletto negli anni sessanta come consigliere comunale indipendente nelle file del PCI.\nLaureatosi in Giurisprudenza a Perugia nel 1951, nel 1961 divent\u00f2 Consigliere parlamentare presso la Camera dei Deputati dirigendo importanti commissioni parlamentari come quella sul delitto di Aldo Moro, sul terrorismo in Italia, sulla P2 e sul caso Sindona. Contestualmente si occup\u00f2 in prima persona dei lavori della Commissione bicamerale per le riforme istituzionali Bozzi.\nConsiderato uno dei pi\u00f9 noti esperti di diritto pubblico e di regolamenti parlamentari e riforme istituzionali, oltre ad essere nominato Consigliere di Stato dal Presidente della Repubblica Carlo Azeglio Ciampi, fu avvocato patrocinante in Cassazione e professore universitario di diritto costituzionale e parlamentare. \u00c8 stato inoltre segretario nazionale dell'Associazione Nazionale di Scienze Politiche e direttore della rivista \"Nuovi Studi Politici\".\nNel 1985 venne nominato estensore del processo verbale e vicesegretario generale vicario nel 1988. Diventato Segretario generale della Camera dei deputati nel 1989, fu tra i primi a valorizzare il filone della riflessione della burocrazia parlamentare sul suo proprio ruolo, di alta consulenza istituzionale verso la politica nazionale, evidenziando anche aspetti legati alle problematiche dei resoconti dei lavori parlamentari \nCiaurro fu anche assessore al Comune di Roma fra il dicembre 1991 e l'aprile 1993, preposto al Bilancio, nella seconda giunta guidata da Franco Carraro, detta \"Carraro-bis\". Fu inoltre Ministro per il coordinamento delle politiche comunitarie e affari regionali del Governo Amato I, dal 21 febbraio al 28 aprile 1993.\nCon Antonio Martino si rec\u00f2 ad Arcore nell'autunno del 1993 per spiegare a Silvio Berlusconi l'effetto della nuova legge elettorale e le straordinarie opportunit\u00e0 di una sua discesa in campo; ne ricav\u00f2 la tessera n. 3 di Forza Italia.\nIn quello stesso anno, prima della nascita di Forza Italia e del Polo, venne eletto sindaco di Terni con la lista civica \"Alleanza per Terni\", il primo designato a suffragio universale diretto e il primo non di sinistra dalla fine del fascismo.\nNominato coordinatore regionale di Forza Italia, Ciaurro venne poi rieletto come primo cittadino della citt\u00e0 di Terni nel 1997, con l'appoggio di una coalizione riconducibile al Polo delle Libert\u00e0. Nel 1999, a seguito del perdurare di contrasti interni con i partiti della maggioranza consiliare che lo sosteneva, rassegn\u00f2 due volte le dimissioni dalla carica, per poi presentarle ufficialmente al presidente del consiglio comunale con una lettera in cui scriveva di essere favorevole ad \"un ricorso alle urne\". In tale circostanza ricevette anche la solidariet\u00e0 di Silvio Berlusconi. Le conseguenti elezioni comunali anticipate videro la vittoria di Paolo Raffaelli, candidato della sinistra.\nEletto successivamente consigliere della Provincia di Terni, mor\u00ec a Roma il 29 novembre 2000.\nNel 2008 \u00e8 stato intitolato alla sua memoria un parco pubblico a Terni .\nOpere.\nCiaurro fu autore dei seguenti saggi, molto noti negli ambienti del diritto costituzionale:"}
{"id": "2048876", "revid": "1659756", "url": "https://it.wikipedia.org/wiki?curid=2048876", "title": "Stadi della National Football League", "text": "Quella che segue \u00e8 la lista degli stadi attualmente utilizzati nella National Football League, la massima lega professionistica statunitense di football americano.\nAnche se le franchigie della NFL sono 32, gli stadi sono 30 in quanto i New York Giants ed i New York Jets giocano nello stesso stadio, il MetLife Stadium; stesso discorso vale per i Los Angeles Chargers ed i Los Angeles Rams, che condividono il SoFi Stadium.\nGli stadi pi\u00f9 nuovi sono il SoFi Stadium, situato ad Inglewood, in California, e l'Allegiant Stadium, situato a Paradise, nel Nevada, e casa dei Las Vegas Raiders; entrambi gli stadi sono stati inaugurati per la stagione 2020. Lo stadio pi\u00f9 vecchio utilizzato nella NFL \u00e8 il Soldier Field di Chicago, nell'Illinois, inaugurato nel 1924 e casa dei Chicago Bears.\nLa NFL disputa regolarmente partite in altri stadi oltre a quelli definiti per le partite casalinghe. In Inghilterra il Tottenham Hotspur Stadium ed il Wembley Stadium ospitano quattro partite a stagione, facenti parte della NFL International Series. L'Estadio Azteca di Citt\u00e0 del Messico ospit\u00f2 partite NFL nel 2016, 2017 e 2019, e dovrebbe ospitare una partita a stagione dal 2021. In pi\u00f9 in occasione del Pro Football Hall of Fame Game viene utilizzato il Tom Benson Hall of Fame Stadium di Canton, nell'Ohio.\nLa maggior parte degli stadi NFL ha venduto i diritti sulla denominazione ad aziende private. Solamente tre dei trenta stadi mantengono la loro denominazione originale: il Lambeau Field, il Paul Brown Stadium ed il Soldier Field. "}
{"id": "2048882", "revid": "277909", "url": "https://it.wikipedia.org/wiki?curid=2048882", "title": "Fanfani I", "text": ""}
{"id": "2048889", "revid": "119292865", "url": "https://it.wikipedia.org/wiki?curid=2048889", "title": "Gran Premio d'Australia 2002", "text": "Il Gran Premio d'Australia 2002 \u00e8 stato un Gran Premio di Formula 1 disputato il 3 marzo 2002 sul circuito Albert Park a Melbourne. La gara fu vinta da Michael Schumacher su Ferrari, davanti a Juan Pablo Montoya su Williams - BMW e a Kimi R\u00e4ikk\u00f6nen su McLaren - Mercedes. In questa occasione fecero il loro debutto in Formula 1 Felipe Massa, Mark Webber, Takuma Sat\u014d e Allan McNish, oltre al team Toyota.\nVigilia.\nAspetti tecnici.\nLa Ferrari scelse di schierare, nelle prime gare della stagione, una versione evoluta della monoposto dell'anno precedente, basata in gran parte sul telaio utilizzato dal solo Michael Schumacher nell'ultima gara della stagione 2001. Nelle prove libere di venerd\u00ec sulle vetture di Schumacher e Barrichello fu montato l'alettone anteriore utilizzato nei test sulla nuova F2002, ma in gara entrambi i piloti preferirono impiegare gli alettoni gi\u00e0 utilizzati nell'ultimo Gran Premio del 2001.\nLa nuova McLaren MP4/17 era caratterizzata principalmente dall'attacco al telaio delle sospensioni anteriori sdoppiato nella parte inferiore in modo da favorire il flusso d'aria sotto il musetto, e fu equipaggiata con dei nuovi alettoni sia all'anteriore che al posteriore. La soluzione della \"doppia chiglia\" all'anteriore fu utilizzata anche da Jordan, Sauber e Arrows. Quest'ultima scuderia interpret\u00f2 il concetto nel modo pi\u00f9 estremo, utilizzando gli attacchi delle sospensioni come delle paratie per creare un ampio canale sotto il musetto.\nAspetti sportivi.\nLa Phoenix Finance Limited, societ\u00e0 rappresentata da Charles Nickerson, un vecchio amico di Tom Walkinshaw (proprietario della Arrows), acquist\u00f2 all'asta fallimentare della Prost diverse propriet\u00e0 della compagnia per circa 2.5 milioni di dollari. Tra queste figurava principalmente la propriet\u00e0 intellettuale dei telai AP04 che avevano corso nella stagione precedente e AP05 che avrebbero dovuto competere nel 2002. La Phoenix sostenne inoltre di aver rilevato l'iscrizione della Prost al campionato corrente, in funzione della quale il team francese avrebbe ottenuto 12 milioni di Dollari derivanti dai diritti televisivi, in virt\u00f9 del piazzamento ottenuto nel campionato costruttori 2001. Questa mossa cre\u00f2 parecchie polemiche nel paddock, soprattutto da parte di Paul Stoddart, proprietario della Minardi, il quale sosteneva che la nuova propriet\u00e0 non potesse vantare diritti sui soldi destinati alla Prost, che avrebbero dovuto invece passare alla Minardi in quanto undicesimo team classificato nel 2001.\nOltre alla difficolt\u00e0 di ottenere i soldi destinati alla Prost avendo saltato la prima gara per insolvenza, la nuova scuderia (alla quale la TWR di Walkinshaw era ufficialmente legata solo da un accordo per l'assistenza tecnica) si sarebbe comunque trovata praticamente impossibilitata a disputare le restanti gare del mondiale, pur avendo messo sotto contratto Tom\u00e1\u0161 Enge e Gast\u00f3n Mazzacane. La scuderia, infatti, oltre ai telai AP04 disponeva solo dei vecchi V10 Hart utilizzati dalla Arrows nel 1998 e 1999, non potendo contare su un contratto per la fornitura degli pneumatici n\u00e9 su un cambio, poich\u00e9 quello della AP04 era progettato per il motore Ferrari utilizzato dalla Prost nel 2001.\nProve libere.\nRisultati.\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove di sabato mattina i risultati furono i seguenti:\nQualifiche.\nResoconto.\nI primi sette minuti della sessione furono resi in pratica nulli dalla bandiera rossa esposta per via della vettura di Takuma Sat\u014d, rimasta ferma in mezzo alla pista a causa di un'avaria al cambio. Dopo circa venticinque minuti di prove regolari, sul tracciato cominci\u00f2 a cadere la pioggia, congelando di fatto la situazione. Si trov\u00f2 quindi in pole position Barrichello, tra i pochi ad aver effettuato due tentativi completi nella ricerca del tempo migliore. Il brasiliano stacc\u00f2 di appena cinque millesimi il compagno di squadra Michael Schumacher, nettamente pi\u00f9 veloce dei rivali nell'ultimo settore della pista, ma costretto a rinunciare al proprio primo tentativo a causa della bandiera rossa. Alle spalle dei ferraristi si piazzarono, nell'ordine, Ralf Schumacher, Coulthard, R\u00e4ikk\u00f6nen e Montoya, seguiti da Trulli, Fisichella e dalle due Sauber di Massa e Heidfeld.\nLe debuttanti Toyota si dimostrarono discretamente competitive, permettendo a Salo e McNish di segnare rispettivamente il quattordicesimo ed il sedicesimo tempo. Risultarono invece in grande difficolt\u00e0 le Jaguar, con Irvine e de la Rosa relegati in penultima fila e preceduti anche da Webber con la Minardi. In fondo al gruppo, Sato non riusc\u00ec a completare giri cronometrati sul tracciato asciutto, rimanendo abbondantemente al di fuori del 107%. Il pilota giapponese fu comunque ammesso a partecipare alla gara per via dei tempi ottenuti durante le prove libere, che gli avrebbero consentito di rientrare nei limiti.\nWarm up.\nNel warm up di domenica mattina i migliori tempi furono i seguenti:\nGara.\nResoconto.\nAll'avvio del giro di formazione entrambe le Arrows rimasero ferme sullo schieramento. Dopo tre giri dall'inizio della gara i meccanici riuscirono a riavviare la vettura di Frentzen, ma il pilota tedesco usc\u00ec dalla corsia dei box con il semaforo rosso acceso e fu squalificato. Il compagno di squadra Bernoldi fu addirittura fatto ripartire con il muletto, subendo anch'egli una squalifica.\nAlla partenza Barrichello mantenne la testa del gruppo, mentre Ralf Schumacher sopravanz\u00f2 il fratello e, giunto alla prima staccata, tent\u00f2 di insidiare il brasiliano. Tuttavia, Barrichello chiuse il pilota della Williams, che tampon\u00f2 violentemente la Ferrari. La vettura di Ralf Schumacher decoll\u00f2, riatterrando sulle quattro ruote nella via di fuga. Il pilota tedesco non riport\u00f2 conseguenze fisiche, ma sia lui che Barrichello furono costretti al ritiro. Michael Schumacher e R\u00e4ikk\u00f6nen dovettero compiere un fuoripista per evitare l'incidente, mentre a centro gruppo si svilupp\u00f2 una carambola nella quale furono coinvolti Heidfeld, Fisichella, Massa, Button, Panis, McNish e Salo. Solo quest'ultimo fu in grado di continuare la gara, dovendo per\u00f2 rientrare ai box per effettuare delle riparazioni sulla propria vettura. Anche R\u00e4ikk\u00f6nen dovette fermarsi per far rimuovere un detrito che si era infilato nell'abitacolo, impedendogli di guidare correttamente. La direzione gara fece entrare in pista la safety car, dietro alla quale si allinearono, nell'ordine, Coulthard, Trulli, Montoya, Michael Schumacher, Irvine e de la Rosa.\nLa vettura di sicurezza si fece da parte alla fine della quinta tornata: Coulthard increment\u00f2 il proprio vantaggio, mentre Montoya cominci\u00f2 a mettere sotto pressione Trulli, subendo per\u00f2 il sorpasso da parte di Schumacher. Il pilota tedesco cominci\u00f2 a sua volta a tallonare Trulli, senza riuscire a passarlo. Il pilota abruzzese and\u00f2 per\u00f2 in testacoda nel corso del nono giro, ritirandosi. La Renault rimase in traiettoria e la safety car rientr\u00f2 in pista. Quando la vettura di sicurezza usc\u00ec di scena all'undicesimo giro, Coulthard, in difficolt\u00e0 con il cambio, perse subito due posizioni, mentre Schumacher sub\u00ec il sorpasso di Montoya.\nIl pilota tedesco era, per\u00f2, nettamente pi\u00f9 veloce del rivale e lo tenne sotto pressione fino al 17\u00ba passaggio, quando lo sopravanz\u00f2 alla prima curva, accumulando subito un grande vantaggio. A fondo gruppo R\u00e4ikk\u00f6nen rimont\u00f2 fino alla terza posizione e inizi\u00f2 a recuperare terreno su Montoya, mentre il suo compagno di squadra Coulthard fu superato anche da Irvine e Webber. Il pilota scozzese si ritir\u00f2 al 33\u00ba giro con il cambio bloccato in sesta marcia. Al 27\u00ba giro sulla BAR di Villeneuve, che occupava la sesta posizione, cedette il supporto dell'alettone posteriore, spedendo il canadese contro le barriere. In testa alla corsa Schumacher continu\u00f2 ad aumentare il suo vantaggio sugli inseguitori, mentre alle sue spalle R\u00e4ikk\u00f6nen, autore anche del giro pi\u00f9 veloce in gara, arriv\u00f2 a contendere il secondo posto a Montoya, superandolo durante le soste ai box. Il pilota finlandese commise per\u00f2 un errore, cedendo nuovamente la posizione al rivale.\nNon vi furono ulteriori scambi di posizione e Schumacher tagli\u00f2 il traguardo in prima posizione davanti a Montoya, R\u00e4ikk\u00f6nen e Irvine. Nelle ultime fasi di gara Salo si avvicin\u00f2 parecchio a Webber, in difficolt\u00e0 con il differenziale della propria vettura. Il pilota australiano mise al sicuro la quinta posizione quando il rivale and\u00f2 in testacoda a due tornate dal termine, portando la Minardi in zona punti per la prima volta dal Gran Premio d'Europa 1999. L'entusiasmo per il risultato ottenuto fu tale che, al termine della cerimonia di premiazione, Webber e Paul Stoddart salirono sul podio a festeggiare. Salo riusc\u00ec comunque a portare la vettura al traguardo, conquistando un punto per la Toyota al debutto.\nFonti.\nTutti i dati statistici provengono da Autosprint n.10/2002\nMichael Schumacher inaugura con una vittoria il campionato 2002 - F1world.it/amarcord"}
{"id": "2048896", "revid": "729019", "url": "https://it.wikipedia.org/wiki?curid=2048896", "title": "Cittadinanza lussemburghese", "text": "La cittadinanza lussemburghese \u00e8 la condizione della persona fisica (detta \"cittadino lussemburghese\") alla quale l'ordinamento giuridico del Granducato di Lussemburgo riconosce la pienezza dei diritti civili e politici.\nLa legge sulla cittadinanza lussemburghese prevede l'acquisizione della cittadinanza per discendenza (\"ius sanguinis\").\nAssieme a quella del Principato di Monaco e del Liechtenstein, la cittadinanza del Lussemburgo \u00e8, oggigiorno pi\u00f9 che mai, una delle pi\u00f9 difficili in assoluto da ottenere.\nRiforma del 1\u00ba gennaio 2009.\nNell'ottobre 2008, il Parlamento lussemburghese ha varato una riforma della legge sulla cittadinanza. \nQuesti sono i principali cambiamenti introdotti, in vigore a partire dal 1\u00ba gennaio 2009:"}
{"id": "2048898", "revid": "6923", "url": "https://it.wikipedia.org/wiki?curid=2048898", "title": "Tyrannosaurus rex", "text": "Tyrannosaurus rex (il cui nome significa letteralmente \"re lucertola tiranna\"), spesso abbreviato in T. rex (diminutivo scientifico) o colloquialmente T-Rex, \u00e8 una specie di dinosauro teropode vissuto nel Cretaceo superiore, circa 67-65 milioni di anni fa (Maastrichtiano), appartenente alla famiglia dei tirannosauridi. Il nome comune italiano di questo genere di dinosauri \u00e8 \"tirannosauro\". Visse nel Nordamerica, che a quell'epoca era un continente isolato nominato Laramidia. \"Tyrannosaurus\" era molto pi\u00f9 diffuso geograficamente degli altri tirannosauridi. I suoi fossili si trovano in una variet\u00e0 di formazioni risalenti al piano Maastrichtiano del Cretaceo superiore, circa 70-65 milioni di anni fa. Fu una delle specie degli ultimi dinosauri propriamente detti quando si ebbe l'estinzione di massa del Cretaceo-Paleocene, che ne determin\u00f2 la scomparsa.\nCome gli altri tirannosauridi, \"Tyrannosaurus\" era un carnivoro bipede con un cranio largo e massiccio, bilanciato da una coda lunga e pesante. In confronto alle sue gambe robuste, gli arti anteriori di \"Tyrannosaurus\" erano corti, ma relativamente possenti e forniti di due dita artigliate. Bench\u00e9 sia stato superato in dimensioni dallo \"Spinosaurus\", il \"Tyrannosaurus\" fu il pi\u00f9 grande dei tirannosauridi e uno dei predatori terrestri pi\u00f9 grandi e forti conosciuti.\nL'esemplare fossile pi\u00f9 completo (scoperto nel 1992 e denominato \"Sue\") misura circa 12,3 metri di lunghezza, 4,5 metri di altezza, e si stima fino a 8,4 tonnellate di peso, tuttavia, secondo recentissime scoperte, il reperto denominato \"Scotty\", scoperto nel 1991, ma completamente recuperato solo da pochi anni, a causa di particolari difficolt\u00e0 nello scavo, risulterebbe essere il Tirannosauro pi\u00f9 grande, massiccio ed anziano mai rinvenuto. Accurate stime, ricavate da uno scheletro quasi completo, riportano che l'esemplare misurerebbe pi\u00f9 di 13 metri di lunghezza e peserebbe circa 8,7 tonnellate, superando cos\u00ec il precedente record stabilito da \"Sue\".. Anche altri esemplari pi\u00f9 incompleti, sono stati stimati: il \"C. Rex \", scoperto da Jack Horner nel 2000, risulterebbe anch'esso essere pi\u00f9 lungo e robusto di \"Sue\", facendo raggiungere alla specie i 14 metri di lunghezza e portando nuovamente l'animale a concorrere per il titolo di pi\u00f9 grande dinosauro carnivoro di tutti i tempi.\nAlcuni paleontologi hanno ipotizzato che il \"T. rex\" fosse un predatore al vertice della piramide alimentare dell'epoca, nutrendosi di adrosauri, ceratopsidi, anchilosauridi e probabilmente anche di sauropodi; altri, invece, hanno proposto che l'animale fosse uno spazzino necrofago. La questione \u00e8 oggetto di un lungo dibattito nella paleontologia, nel quale la maggior parte dei paleontologi ritiene che \"Tyrannosaurus\" fosse un carnivoro opportunista, ossia che si nutrisse sia di prede vive sia di carcasse. Si stima che fosse dotato d'una delle mandibole pi\u00f9 forti nel regno animale.\nNel corso degli anni ci sono state molte simulazioni e pubblicazioni atte a stimare la potenza del morso del Tyrannosaurus rex, e nel 2019 sono stati effettuati nuovi studi sul cranio del grande predatore. Ian N. Cost della Columbia University, avvalendosi di una variegata equipe, dopo aver ricostruito una complessa mappa 3D del cranio del rettile e averne analizzato le dinamiche, anche con tecniche ingegneristiche, valutando l'insieme di tessuti di collagene e legamenti, \u00e8 giunto alla conclusione che il Tyrannosaurus rex possedesse una struttura del cranio rigida (come quella dei coccodrilli e delle iene) e non flessibile (come gli uccelli e i serpenti). \nInoltre dalle analisi \u00e8 emerso che il palato del \"T. rex\" fosse particolarmente rigido ed in grado di resistere a sollecitazioni meccaniche molto forti durante i morsi. Tutto questo avrebbe garantito al rettile, di esercitare nel morso una potenza di 64.000 N. , pari a 7,1 tonnellate, rendendolo in grado di frantumare qualsiasi tipo di ossa e di nutrirsi del midollo di Adrosauri e Ceratopsidi. Secondo varie sperimentazioni, il Tyrannosaurus rex sarebbe stato in grado di distruggere la carrozzeria di un'auto.\nIn ogni caso, la potenza sprigionata dalle mandibole del \"T. rex\" rende questo grande rettile ufficialmente l'animale terrestre dal morso pi\u00f9 potente mai registrato; basta pensare che un esemplare adulto avrebbe potuto provocare ad una preda (come ad esempio un \"Triceratops\") una ferita lunga 60\u00a0cm e profonda 30, il che significa che raggiunta la preda da dietro il \"T.rex\" l'avrebbe immediatamente atterrata.\nSono stati rinvenuti pi\u00f9 di 50 resti fossili di \"Tyrannosaurus\", inclusi diversi scheletri quasi completi. Almeno uno di questi esemplari conserva tracce di tessuti molli e di proteine. L'abbondanza di reperti ha reso possibile ricerche dettagliate sugli aspetti della biologia di \"Tyrannosaurus\", incluse quelle relative alla biomeccanica ed alla sua crescita. Sono invece ancora oggetti di dibattito i suoi comportamenti di caccia, il suo grado di intelligenza, la sua fisiologia e altri dettagli di vita come la sua velocit\u00e0 massima durante una corsa. Anche la sua tassonomia \u00e8 oggetto di controversia, poich\u00e9 alcuni studiosi considerano \"Tarbosaurus bataar\", rinvenuto in Asia, una seconda specie di \"Tyrannosaurus\", mentre altri lo classificano come un genere separato. Altri generi di tirannosauridi nordamericani, descritti al momento della loro scoperta come nuovi taxa, sono stati successivamente sinonimizzati con \"Tyrannosaurus\".\nEtimologia.\nIl nome scientifico del tirannosauro si deve a Henry Fairfield Osborn e richiama in ambo le sue parti un'idea di dominio: \"Tyrannosaurus\" \u00e8 la sintesi del greco \u03c4\u03cd\u03c1\u03b1\u03bd\u03bd\u03bf\u03c2 (\"t\u00fdrannos\": \"tiranno\") e \u03c3\u03b1\u1fe6\u03c1\u03bf\u03c2 (\"s\u00e2uros\": \"lucertola\"); \"rex\" \u00e8 il latino per \"re\". Dunque il suo nome scientifico completo significa \"Re Lucertola Tiranna\".\nAnatomia.\n\" \"Il Tirannosauro univa in s\u00e9 le dimensioni di un elefante, la violenza di una tigre e la dentatura di uno squalo\" \"\nIl \"Tyrannosaurus rex\" fu uno dei carnivori terrestri pi\u00f9 grossi di tutti i tempi; l'esemplare pi\u00f9 completo, e ritenuto fino a poco tempo fa, il pi\u00f9 grande scoperto (inventariato come FMNH PR2081 e noto col nomignolo di \"Sue\"), ha uno scheletro che misura 12,3 metri di lunghezza, ed \u00e8 alto 5,5 metri. Stime sul suo peso in vita variano, da 4,5 tonnellate fino a pi\u00f9 di 7,2, sebbene le stime pi\u00f9 recenti lo valutino dalle 5,4 alle 6,8 tonnellate. Uno studio condotto nel 2011 determin\u00f2 che il peso massimo di Sue, sia stimabile tra 9,5-18,5 tonnellate. Gli autori dello studio dichiararono per\u00f2 che le loro stime minime e massime sono basate su modelli con margini d'errore sostanziali, e che consideravano le stime o troppo \"smilze\", \"grasse\", o \"sproporzionate\". Packard \"et al.\" (2009) applic\u00f2 i metodi usati per stimare il peso di dinosauri per stimare il peso degli elefanti, e scopr\u00ec che tali metodi producevano sovra stime; perci\u00f2 il peso di \"Tyrannosaurus rex\" potrebbe essere inferiore a quanto valutato in passato. Altre stime hanno concluso che gli esemplari pi\u00f9 grandi di \"Tyrannosaurus\" pesassero circa o oltre le 9 tonnellate.\nNel Marzo 2019 \u00e8 stato appurato da un team di paleontologi, guidati da Scott Pearson, che, il reperto denominato \"Scotty\" (RSM P2523.8), scoperto nel 1991, e completamente recuperato solo da pochi anni, a causa di particolari difficolt\u00e0 nello scavo, risulterebbe essere il Tirannosauro pi\u00f9 grande mai rinvenuto.\nIl reperto \u00e8 considerato ormai completo (circa al 70%) e dallo studio delle zampe posteriori e del femore, il gruppo di ricerca ha potuto stabilire con certezza che \" Scotty \" fosse lungo pi\u00f9 di 13 metri e pesante 8,845 tonnellate, superando in tal modo il record stabilito da \"Sue\"; In particolare sorprende la robustezza dell'animale, tale da renderlo il pi\u00f9 massiccio predatore terrestre mai scoperto, inoltre Scotty risulta essere il pi\u00f9 anziano Tirannosauro mai trovato avendo vissuto per circa trent'anni.\nAltri tirannosauri di taglia \"extra large\" , seppur notevolmente incompleti, sono l'esemplare \"MOR 008\" il cui peso \u00e8 stato stimato fosse 7 tonnellate per 14 metri di lunghezza. ed il reperto soprannominato \"C-REX\" , le cui stime, eseguite da Jack Horner, attribuirebbero al T. Rex un peso vicino alle 9 tonnellate e una lunghezza superiore ai 14 metri.\nSi tratta comunque di stime eseguite su reperti incompleti, in particolare dedotte dalle dimensioni degli arti inferiori.\nCome gli altri teropodi, il collo di \"Tyrannosaurus\" era curvato a forma di 'S', ma si distingueva per la sua limitata lunghezza e la muscolatura che sopportava la sua testa massiccia. Gli arti anteriori erano forniti di sole due dita, con un ulteriore metacarpo diminuito che rappresenta un terzo dito residuo. Al contrario, gli arti posteriori erano tra i pi\u00f9 lunghi relativi al corpo di qualsiasi altro teropode. La coda era lunga e robusta, pesante mezza tonnellata, contenendo a volte pi\u00f9 di 40 vertebre, per bilanciare il peso della testa e del torace massiccio. Molte delle ossa erano cave, fatto spiegato come alleggerimento dell'animale senza perdita di forza fisica.\nTesta.\nLa testa in quanto tale era eccezionalmente massiccia, lunga fino a 1 metro e mezzo e, rispetto ad altri teropodi precedenti e contemporanei, fortemente modificata nella forma. L'area posteriore del cranio era molto allargata, mentre il muso si stringeva in corrispondenza delle narici. Di conseguenza gli occhi riuscivano ad avere un ottimo campo visivo nella regione anteriore e anteriore/inferiore, fornendo all'animale una visione stereoscopica ritenuta superiore a quella delle altre specie contemporanee.\nLe ossa nasali, fuse tra loro, fornivano all'animale una struttura cranica pi\u00f9 massiccia e resistente. Molte ossa erano pneumatiche, come quelle degli uccelli, consentendo cos\u00ec una riduzione del peso e una migliore flessibilit\u00e0. Queste caratteristiche indicano una notevole potenza del morso che doveva essere di gran lunga superiore rispetto a tutti i non tirannosauridi.\nLa bocca del T. rex presentava trenta denti nell'arcata superiore e ventotto in quella inferiore, caratterizzati da un'elevata eterodonzia (differenza di forma). La lunghezza varia dai dieci ai trenta\u00a0cm. In generale hanno una sezione trasversale ovale e presentano un bordo finemente seghettato. I premascellari superiori sono, invece, ravvicinati e presentano una sezione a D. I denti rimanenti erano robusti, pi\u00f9 spaziati e con nervature di rinforzo, piegati all'indietro con una forma complessiva a banana che evitava che si spezzassero durante il morso e mentre strappavano la carne. Le dimensioni dei denti potevano arrivare fino a trenta\u00a0cm di lunghezza, inclusa la radice; erano quindi i pi\u00f9 grandi tra i dinosauri carnivori.\nIl morso del tirannosauro era poderoso, simile per potenza a quello dell'attuale coccodrillo marino con una stima di 36.000 - 53.000 N. Non era tuttavia in grado di rivaleggiare con quello dei grandi coccodrilli, che lo superavano diverse volte per potenza e pressione. Questa caratteristica gli consentiva comunque di perforare e spezzare le ossa di prede di grandi dimensioni, come si nota dai segni lasciati dai denti su alcuni resti fossili. La mandibola secondo una simulazione fatta da Gregory Erickson, della Florida State University, e Paul Gignac, dell'Oklahoma State University e pubblicata su Scientific Reports poteva esercitare un morso di 36.000 N circa, cifra poi elevata a 53.000 N negli studi successivi. La pressione era dell'ordine di 700\u00a0kg/cm2. Questa forza era per\u00f2 estremamente inferiore rispetto a quella dei grandi coccodrilli, come Purussaurus o Rhamposuchus. Come afferma Gignac, grazie a questa abilit\u00e0 \"il T rex \u00e8 riuscito a sfruttare maggiormente le carcasse dei grandi dinosauri cornuti e dei dinosauri dal becco di anatra, le cui ossa erano ricche di sali minerali e di midollo\".\nNel 2019 sono stati effettuati nuovi studi sul cranio e il morso del T. rex; Ian N. Cost (Dipartimento di Patologia e Scienze anatomiche dell'ateneo di Columbia) a capo di una variegata equipe di ricercatori, dopo aver ricostruito una complessa mappa 3D del cranio del rettile e averne analizzato le dinamiche anche con tecniche ingegneristiche, \u00e8 giunto a importanti conclusioni: il morso del Tyrannosaurus rex poteva sprigionare la forza di 64.000 N. pari a 7,1 tonnellate, circa quattro volte in pi\u00f9 del coccodrillo marino. Questo perch\u00e9 la struttura ossea del cranio del T. rex era di tipo rigido, come gli attuali coccodrilli e le iene, e non flessibile come teorizzato nei decenni precedenti; in particolare il palato del rettile era molto rigido, in grado di attutire le sollecitazioni meccaniche della masticazione, e la pressione del suo morso avrebbe potuto distruggere un'auto. Il T. rex \u00e8 stato l'animale terrestre dal morso pi\u00f9 potente mai esistito.\nPelle: squame o piume.\nBench\u00e9 non ci siano prove dirette per la presenza di piumaggio in \"Tyrannosaurus\", molti paleontologi, all'inizio del secondo decennio del XXI secolo, in base alla presenza in specie imparentate di taglia simile, ritengono che sia probabile che avesse un corpo ricoperto di piume o almeno su parti del corpo.. Mark Norell dell'American Museum of Natural History dichiar\u00f2 che, malgrado l'assenza di prove dirette, il motivo per ritenere che \"T. rex\" fosse piumato, per almeno una fase della sua vita, \u00e8 uguale a quello per ritenere che l'australopiteco Lucy avesse i peli.\nLe prime indicazioni suggerenti la presenza di piumaggio nei tirannosauroidi vennero dalla specie \"Dilong paradoxus\", scoperto nella Formazione Yixian di Cina (2004). Il suo scheletro fossilizzato conserva delle strutture filamentose che sono comunemente riconosciute come i precursori delle piume. Siccome fino a questa scoperta tutte le impronte della pelle dei tirannosauroidi giganti conosciuti mostravano segni di squame, i ricercatori che studiavano \"Dilong\" congetturarono che le piume fossero presenti negli esemplari adulti di specie di taglia minore e gli esemplari giovani di specie pi\u00f9 grandi, per poi essere perse alla maturit\u00e0. Ulteriori e successive scoperte suggerirono che anche certi tirannosauridi giganti adulti avevano le piume (come lo \"Yutyrannus huali)\", cos\u00ec mettendo in dubbio l'ipotesi che la presenza di piumaggio fosse collegata alla grandezza.\nIl rinvenimento dello \"Yutyrannus huali\" (9 metri di lunghezza circa) nel 2012, evidenzi\u00f2 la presenza di piume su varie parti del corpo, cos\u00ec suggerendo che il corpo intero ne fosse ricoperto, e questo fece spostare l'attenzione sulla possibilit\u00e0 che anche Tirannosauridi di maggiori dimensioni, come il \"T. rex\", potessero esserne ricoperti.\nStudi pubblicati nel 2017 (anche da Biology Letters e da National Geographic), condotti dai paleontologi Peter Larson e Jack Persons, fornirebbero prove avvaloranti la tesi che il \"T. rex\" fosse ricoperto da squame, come gli odierni rettili, e non da piume; infatti secondo questo studio basato sulle impronte della pelle di un tirannosauro, denominato dai ricercatori \"Wyrex\", impresse su alcune rocce, impronte di parti del bacino, della coda e del collo, \u00e8 chiaramente emersa l'assenza di setole o piume e una tipica formazione squamosa da rettile.\nInfatti la correlazione inerente al piumaggio, tra Il Nord Americano \"Tyrannosaurus rex\" e l'asiatico \"Yutyrannus huali\", alla luce dei nuovi ed evidenti riscontri di pelle squamosa, evinti su vari generi di tyrannosauridi del Tardo Cretaceo, come \"Gorgosaurus\", \"Tarbosaurus\" e lo stesso \"T. rex\", al momento vacilla se non cade completamente. Il confronto diretto tra le stesse parti del corpo di \"Yutyrannus\" e gli altri tirannosauridi Nord Americani, mostra la netta discrepanza tra i reperti: l\u00ec dove su \"Yutyrannus\" erano emerse tracce di piumaggio, non vi \u00e8 alcun riscontro per il \"T. rex\" Tutto ci\u00f2 ha suggerito ai paleontologi che questi animali avessero preso strade evolutive differenti. I ricercatori sono convinti che il \"T. rex\" avesse perso completamente o quasi, tali strutture per una questione di taglia, termoregolazione corporea, ed habitat.\nPertanto dopo un decennio di discussione, i paleontologi, (tra i quali Philip J. Currie e Robert T. Bakker) sono concordi per quanto concerne la ricostruzione dell'aspetto del \"T. rex\", ad un'interpretazione pi\u00f9 tradizionale e \"canonica\", in assenza di vere prove sulla presenza di protopiume.\nInoltre la scoperta di tegumento facciale squamoso, in un esemplare di \"Daspletosaurus\", indicherebbe che buona parte dei tirannosauridi, compreso il \"Tyrannosaurus\", possedessero sviluppati organi sensoriali tegumentari facciali, eventualmente utilizzati per il contatto, la modulazione dei movimenti mascellari, la percezione della temperatura e la rilevazione delle prede. Le grandi scaglie piatte e larghe presenti sul muso (simili a quelle dei coccodrilli) garantivano inoltre un ulteriore protezione sul muso durante la cattura delle prede e durante i combattimenti intraspecifici.\nDimorfismo sessuale.\nTra gli anni ottanta e gli anni novanta, quando si \u00e8 cominciato ad avere un numero di evidenze fossili sufficientemente ampio per effettuare analisi su basi statistiche, si cominci\u00f2 a proporre di differenziare sessualmente i tirannosauri in base alla grandezza. Esistono infatti due \"tipi\" distinti di scheletri di tirannosauro adulto. Un tipo \u00e8 massiccio e grande, mentre il secondo tipo \u00e8 pi\u00f9 gracile e di dimensioni pi\u00f9 contenute. L'esempio lampante della prima categoria \u00e8 lo scheletro denominato \"SUE\" (in onore della scopritrice Sue Hendrickson) il pi\u00f9 completo (e anche pi\u00f9 grande, raggiungendo i 13 metri di lunghezza) mai ritrovato.\n\u00c8 stato proposto da diversi paleontologi che, come accade negli uccelli rapaci odierni, gli scheletri pi\u00f9 grandi e massicci appartenessero alle femmine di tirannosauro, mentre quelli pi\u00f9 leggeri appartenessero ai maschi.\nL'ipotesi sembrava trovare riscontro nella differenza dimensionale nel chevron della prima vertebra caudale. L'osso in questione appariva pi\u00f9 sviluppato sugli esemplari pi\u00f9 piccoli e meno sui pi\u00f9 grandi. Si ipotizz\u00f2 che le ridotte dimensioni fossero legate alla necessit\u00e0 di lasciare passare pi\u00f9 facilmente le uova dal tratto riproduttivo. A rafforzare la teoria, venne portato un vecchio studio di Romer sui coccodrilli, che si sarebbe per\u00f2 rivelato erroneo.\nLa scoperta di questo errore di fondo nello studio sui coccodrilli, unito al rinvenimento nello scheletro di SUE di un chevron pienamente sviluppato, hanno portato in anni recenti a rivedere radicalmente queste ipotesi. L'unico individuo di cui sia stato individuato con certezza il sesso \u00e8 il MOR 1125 (il cosiddetto B-rex rinvenuto nel Montana orientale di cui \u00e8 stato possibile analizzare il midollo, conservatosi parzialmente), scoperto da Jack Horner e Mary Schweitzer nel 2000. L'esemplare non era particolarmente grande, n\u00e9 era molto completo. Tuttavia, uno sguardo all'interno di uno dei femori nel 2007 ha rivelato che si trattava di un esemplare unico. C'erano tessuti molli all'interno, insieme a strutture simili a vasi sanguigni. Questi erano simili ai vasi sanguigni di uno struzzo, fornendo ulteriori prove della relazione tra uccelli e dinosauri. Da un'analisi dei tessuti conservati si \u00e8 rivelato essere una femmina, morta probabilmente all'et\u00e0 di 16 anni, circa 68 milioni di anni fa. Una parte \u00e8 risultata essere un tessuto midollare specializzato, che si trova solo negli uccelli femmine durante l'ovulazione e serve a fornire calcio per la formazione dei gusci delle uova.\nAl momento non ci sono quindi prove certe che indichino l'esistenza di un dimorfismo legato al sesso degli individui. Considerata la vasta diffusione territoriale della specie, \u00e8 possibile che le differenze di dimensione siano da attribuire a variabilit\u00e0 delle condizioni ambientali (temperature locali, maggiore o minore disponibilit\u00e0 di cibo, ecc.). Un'altra possibilit\u00e0 \u00e8 semplicemente che gli esemplari pi\u00f9 grandi fossero anche i pi\u00f9 anziani.\nPostura.\nI ritratti moderni nei musei, nell'arte e nel cinema mostrano \"T. rex\" con un corpo parallelo al suolo, con la coda estesa dietro il corpo per bilanciare la testa.\nVecchie ricostruzioni, durate fino agli anni ottanta, mostrano l'animale come una sorta di \u201ctripode vivente\u201d, quasi eretto sulle zampe posteriori e con la coda che funge da terzo punto d'appoggio, strisciata a terra. Questo tipo di ricostruzione, che per certi versi si pu\u00f2 considerare \u201cantropomorfizzata\u201d si deve indirettamente a Joseph Leidy, che cos\u00ec aveva riassemblato nel 1865 il suo \"Hadrosaurus foulkii\" (che fu il primo dinosauro ad essere descritto come un bipede). Convinto che \"T. rex\" assumesse una postura simile, Henry Fairfield Osborn rafforz\u00f2 questa concezione sposando la teoria e presentando, nel 1915, il primo scheletro di tirannosauro completo, montato in questa maniera al Museo di Storia Naturale di New York.\nDagli anni settanta in poi, tuttavia, si \u00e8 capito che questa postura \u00e8 assolutamente irrealistica, perch\u00e9 avrebbe causato l'indebolimento e la slogatura di numerose articolazioni (tra cui le pi\u00f9 importanti ad essere interessate sarebbero state il collo e il bacino). Le precedenti ricostruzioni, che erano diventate molto popolari e avevano ispirato numerosi film e riproduzioni, vennero cos\u00ec sostituite da quelle pi\u00f9 moderne che rappresentano la postura del \"Tyrannosaurus rex\" con il corpo pressoch\u00e9 parallelo al suolo e la coda estesa in modo da bilanciare il peso della testa.\nArti anteriori.\nQuando il primo scheletro di \"Tyrannosaurus rex\" fu ritrovato, l'omero era l'unico elemento noto degli arti anteriori. Osborn nel 1915 aveva ricostruito il tirannosauro prelevando gli arti da un allosauro (pi\u00f9 lunghi e dotati di tre dita).\nNel 1914 per\u00f2, Lawrence Lambe aveva proposto che fosse pi\u00f9 appropriato dotarlo di appendici simili a quelle di \"Gorgosaurus\", data la maggiore affinit\u00e0 delle due specie. Quale fosse il loro aspetto reale \u00e8 stato un mistero fino al 1989. In quell'anno venne scoperto il cosiddetto \"Wankel rex\" (esemplare MOR 555) completo degli arti anteriori e si \u00e8 avuta la certezza del loro aspetto, confermando l'ipotesi di Lambe.\nL'esame scheletrico dell'apparato brachiale suggerisce che questi arti non possano essere considerati semplicemente vestigiali, a differenza di quanto ipotizzato da Paul nel 1988. Le ossa presentano ampie aree per l'attacco di robusti muscoli.\nRimane aperto il dibattito su quale potesse essere la loro funzione. Alcuni paleontologi hanno proposto che l'animale se ne servisse per portare alla bocca pezzi di carne.\nL'ipotesi \u00e8 probabilmente da scartare. La giuntura del gomito e della spalla consente movimenti in un arco di non pi\u00f9 di 40/45\u00ba, insufficienti allo scopo.\n\u00c8 invece possibile che usasse gli arti per tenere fermo il partner durante la copula, o per trattenere fermamente e limitare i movimenti delle prede. Un'ipotesi pi\u00f9 recente \u00e8 che avessero la funzione di aiutare l'animale a rialzarsi, poggiando i palmi sul terreno e facendo pressione, dandogli cos\u00ec una piccola spinta per farlo rialzare..\nTassonomia.\n\"Tyrannosaurus\" \u00e8 il genere tipo della superfamiglia Tyrannosauroidea, la famiglia Tyrannosauridae, e la sottofamiglia Tyrannosaurinae; in breve, rappresenta lo standard per cui i paleontologi decidono di includere altre specie al gruppo. Altri membri della sottofamiglia tyrannosaurine includono il \"Daspletosaurus\" nordamericano e il \"Tarbosaurus\" asiatico, entrambi occasionalmente sinonimizzati con \"Tyrannosaurus\". In passato, i tirannosauridi furono ritenuti i discendenti di teropodi giganti pi\u00f9 antichi, come i megalosauroidi o i carnosauri, ma ricerche pi\u00f9 recenti indicano che derivano dai coelurosauri.\nNel 1955, il paleontologo sovietico Evgeny Maleev nomin\u00f2 una nuova specie scoperta in Mongolia; \"Tyrannosaurus bataar\". Nel 1965, questa specie fu rinominata \"Tarbosaurus bataar\". Malgrado ci\u00f2, molte analisi filogenetiche dimostrano che \"Tarbosaurus bataar\" \u00e8 il taxon pi\u00f9 imparentato con \"T. rex\", ed \u00e8 stato spesso considerato una sua specie asiatica. Studi recenti sul cranio di \"Tarbosaurus bataar\" hanno mostrato che era molto pi\u00f9 snello di quello di \"T. rex\", e che la distribuzione della forza mandibolare durante un morso sarebbe assomigliata pi\u00f9 a quella di \"Alioramus\", un altro tirannosauro asiatico. Un'ulteriore analisi cladistica sugger\u00ec che fu proprio \"Alioramus\", e non \"T. rex\", a essere il taxon pi\u00f9 imparentato con \"Tarbosaurus\", giustificando cos\u00ec la loro separazione.\nAltri tirannosauridi scoperti nelle stesse formazioni di \"T. rex\" furono prima classificati come taxa separate, inclusi \"Aublysodon\" e \"Albertosaurus megagracilis\", l'ultimo rinominato \"Dinotyrannus megagracilis\" nel 1995. Attualmente questi fossili sono considerati appartenenti a giovani \"T. rex\". Un teschio piccolo ma quasi completo scoperto in Montana che misura 60\u00a0cm potrebbe essere un'eccezione. Questo teschio fu in origine classificato nel 1946 come un \"Gorgosaurus\", ma fu dopo riferito a un nuovo genere, \"Nanotyrannus\". Le opinioni sono divise sulla validit\u00e0 di \"Nanotyrannus\"; molti paleontologi lo considerano un giovane \"T. rex\". Ciononostante, i due generi mostrano piccole differenze, come il numero di denti pi\u00f9 elevati in \"Nanotyrannus\", conducendo cos\u00ec alcuni a raccomandare la separazione dei due fino a che ulteriori scoperte non chiariscano la situazione.\nQuesto cladogramma \u00e8 basato sull'analisi filogenetica condotta da Loewen \"et al.\" nel 2013.\nSinonimi.\nSono stati riportati i seguenti sinonimi:\nPaleobiologia.\nOrigine asiatica.\nL'origine evolutiva del \"Tyrannosaurus\" \u00e8 piuttosto intricata e non del tutto chiara. Nel 2016, un team di studiosi guidati dal paleontologo Steve Brusatte dell'Universit\u00e0 di Edimburgo, in Scozia, ha avanzato l'ipotesi che il \"Tyrannosaurus\" avesse origini asiatiche. Secondo le teorie dei paleontologi scozzesi, gli antenati dei tyrannosauridi, e di tutti gli altri dinosauri teropodi, erano gi\u00e0 presenti sul supercontinente Pangea, circa 200 milioni di anni fa quando il continente si separ\u00f2 dando origine ai continenti i vari dinosauri si adattarono ai loro rispettivi habitat. Questo spiega anche perch\u00e9 i tyrannosauridi nativi del Nord America, come gli albertosaurini abbiano una costituzione diversa da quelle di altri tyrannosauridi pi\u00f9 evoluti. Ma circa 70 milioni di anni fa, Asia e Nord America si avvicinarono formando un ponte di terra che univa i due continenti, permettendo ad animali asiatici di \"trasferirsi\" in Nord America. Ci sono prove che il \"Tyrannosaurus\" avesse origini asiatiche, difatti \u00e8 strettamente imparentato con tyrannosauridi asiatici quali \"Tarbosaurus\" e \"Zhuchengtyrannus\". L'arrivo del \"Tyrannosaurus\" in Nord America, circa 67 milioni di anni fa, coincide, inoltre, con la graduale estinzione dei tyrannosauridi nativi americani come \"Albertosaurus\" e \"Gorgosaurus\". Si pensa che il \"Tyrannosaurus\" abbia avuto un ruolo rilevante nella loro estinzione, spodestando i vecchi predatori e salendo in cima alla catena alimentare, come una vera e propria specie invasiva o aliena.\nSviluppo.\nL'identificazione di certi esemplari come \"T. rex\" giovani ha permesso agli scienziati di documentare i cambiamenti ontogenetici della specie, stimare la durata della vita, e determinare il tasso di crescita. Si stima che l'esemplare pi\u00f9 piccolo conosciuto (LACM 28471) avesse in vita una massa corporea di soli 30 chili, mentre \u00e8 probabile che il pi\u00f9 grande (FMNH PR2081 \"Sue\") pesasse 5400 chili. Analisi istologiche sulle ossa dell'esemplare LACM 28471 mostrano che mor\u00ec a due anni, mentre quelle di \"Sue\" mostrano che mor\u00ec a 28 anni, probabilmente vicino alla vita massima per la specie.\nUlteriori studi istologici mostrano che gli esemplari giovani pesavano meno di 1800 chili fino a 14 anni, quando la massa corporea incrementava considerevolmente. Durante questa rapida fase di crescita, un giovane \"T. rex\" avrebbe aumentato il proprio peso corporeo di 600 chili all'anno per i successivi quattro anni, rallentando verso a 18 anni. Un ulteriore studio corrobor\u00f2 l'ultimo, ma scopr\u00ec che il tasso di crescita era pi\u00f9 veloce, sui 1800 chili all'anno. Ci\u00f2 indic\u00f2 che il tasso di crescita di \"T. rex\" era tipico d'animali della sua taglia. Il rallentamento del tasso di crescita dopo i 18 anni potrebbe indicare la maturit\u00e0 fisica, un'ipotesi sostenuta dalla scoperta del midollo fossilizzato nel femore d'un esemplare di 16-20 anni scoperto in Montana (MOR 1125, soprannomminato \"B. rex\"). Il tessuto midollare si trova solo negli uccelli femmina durante l'ovulazione, indicando cos\u00ec che l'esemplare era sessualmente maturo. Ulteriori studi indicano che questo esemplare mor\u00ec a 18 anni. Gli altri tirannosauridi mostrano cambiamenti simili ma a livelli inferiori.\nPi\u00f9 del 50% degli esemplari di \"T. rex\" scoperti sembrano essere morti entro sei anni dopo raggiunta la maturit\u00e0 sessuale, un modello presente in altri tirannosauri e in certi uccelli e mammiferi moderni di taglia grande. Queste specie sono caratterizzate da tassi di mortalit\u00e0 infantile elevati, con un decremento di mortalit\u00e0 negli adolescenti. La mortalit\u00e0 si eleva di nuovo dopo la maturit\u00e0 sessuale, parzialmente dovuta alla concorrenza per la riproduzione. Uno studio suggerisce che la rarit\u00e0 dei fossili di esemplari giovani di \"T. rex\" possa essere dovuta a tassi di mortalit\u00e0 infantili bassi; animali di quell'et\u00e0, non morendo in grandi numeri, non si fossilizzavano. Questa rarit\u00e0 per\u00f2 pu\u00f2 anche essere dovuta a una documentazione di fossili incompleta o alla predilezione dei collezionisti di fossili a scartare esemplari piccoli a favore di quelli pi\u00f9 spettacolari. In una conferenza del 2013, Thomas Holtz Jr. sugger\u00ec che i dinosauri vivessero velocemente e morissero precocemente a causa della loro rapidit\u00e0 riproduttiva, diversamente dai mammiferi il cui arco vitale ha una maggiore estensione perch\u00e9 prendono pi\u00f9 tempo per riprodursi. Anche Gregory S. Paul scrisse che il \"Tyrannosaurus\" si riproduceva rapidamente e moriva precocemente, ma attribu\u00ec il loro breve arco di vita all'esistenza pericolosa che conducevano.\nDiffusione.\nCharles Marshall, direttore del Museo di Paleontologia dell\u2019Universit\u00e0 della California, ha stimato in 2,5 miliardi il numero totale di \"T. rex\" vissuti e in 20.000 il numero massimo di esemplari presenti sulla terra nello stesso momento (valori medi). Tale cifra \u00e8 il risultato di un calcolo che considera - tra l'altro - che la specie \u00e8 vissuta per un periodo compreso tra 1,2 e 3,6 milioni di anni, che la vita media era di circa 28 anni e che quindi le generazioni totali sono state mediamente 127.000. Conoscendo l'areale di diffusione (l'area del Nord America occidentale attualmente occupata dalle Montagne Rocciose e le Grandi Pianure centrali) ha anche stimato che ogni esemplare avesse mediamente un territorio di 110 km\u00b2.\nTessuto molle.\nNel 2005 fu annunciato da \"Science\" che tessuto molle era stato recuperato nella cavit\u00e0 midollare d'un femore di \"T. rex\" da parte del North Carolina State University. Nominato \"Museum of the Rockies specimen 1125\" (MOR 1125), l'esemplare fu scoperto presso la formazione Hell Creek, e conteneva sia vasi sanguigni flessibili biforcuti che tessuto della matrice ossea. Entrambi contenevano microstrutture simili a cellule. Attualmente non ci sono spiegazioni concrete per la conservazione di questo materiale. Se di seguito si scoprir\u00e0 che le microstrutture appartengono definitivamente all'esemplare in questione, le proteine superstiti potrebbero essere utilizzate per ipotizzare indirettamente il contenuto del dinosauro in questione, dal momento che ogni proteina \u00e8 prodotta da un gene specifico. Dopo questa scoperta sono stati scoperti materiali simili a tessuti in due \"T. rex\" e in un adrosauro. Ricerche su alcuni di questi tessuti indicano che gli uccelli sono i parenti pi\u00f9 stretti del \"T. rex\", rispetto a qualsiasi altro organismo moderno. Studi pubblicati in \"Science\" nel 2007 evidenziarono che tracce di collagene trovate nelle ossa di \"T. rex\" mostrano somiglianze con quelle di polli, rane e tritoni. Studi ulteriori del 2008 su tessuti molli di \"T. rex\" ne confermarono la parentela con gli uccelli moderni.\nIl presunto tessuto molle fu messo in dubbio nel 2008 da ricercatori dell'University of Washington, che sostennero come il contenuto del femore dell'esemplare di \"T. rex\" consistesse in un biofilm prodotto da batteri infiltrati in cavit\u00e0 una volta occupate da cellule. Scoprirono che le strutture inizialmente identificate come frammenti di cellule (a causa della presenza di ferro) erano invece framboidi (sfere minerali che contengono ferro). Sfere simili sono state scoperte in altri fossili di vari periodi, inclusi in un'ammonite. Nell'ammonite le sfere furono trovate in luoghi dove il ferro che contenevano non poteva avere alcuna correlazione con la presenza di sangue. Tali affermazioni furono contestate per il fatto che non ci sono prove documentate di biofilm che produca tubi cavi e biforcuti come quelli trovati nell'esemplare di \"T. rex\".\nNel 2016, un team di paleontologi dell'Universit\u00e0 della Carolina del Nord ha pubblicato la scoperta di un esemplare di \"Tyrannosaurus\", risalente a 68 milioni di anni fa, morta mentre era incinta. I ricercatori, coordinati dalla paleontologa Mary Schweitzer, hanno individuato nel suo femore un tessuto molto particolare, detto osso midollare, che si trova anche nelle femmine degli uccelli soltanto durante il periodo della deposizione delle uova, e serve a fornire calcio per la formazione dei gusci delle uova. E, in teoria, i resti di questo esemplare potrebbero contenere DNA.\nTermoregolazione.\nIl metodo di termoregolazione del \"T. rex\" non \u00e8 chiaro. Come molti dinosauri, fu prima ritenuto d'avere un metabolismo ectotermico tipico dei rettili a sangue freddo. Questo ragionamento fu contestato negli anni sessanta, durante il cosiddetto \"rinascimento dei dinosauri\". Fu infatti proposto che \"T. rex\" fosse endotermico, indicando cos\u00ec uno stile di vita molto attivo. In seguito, vari paleontologi hanno congetturato sull'attitudine del \"T. rex\" di regolare la propria temperatura corporea. Evidenze istologiche d'un elevato tasso di crescita negli esemplari giovani di \"T. rex\" potrebbero sostenere l'ipotesi d'un metabolismo elevato. Come in mammiferi e uccelli, lo sviluppo del \"T. rex\" si determinava principalmente all'interno dello stadio giovanile, in contrasto ad uno sviluppo pi\u00f9 esteso lungo l'arco vitale, osservato nella maggior parte degli altri vertebrati.\nLe proporzioni degli isotopi d'ossigeno nelle ossa fossilizzati sono spesso usate per determinare le temperature in cui le ossa furono deposte. In un esemplare, le proporzioni degli isotopi nelle ossa da parti diverse del corpo indicano una differenza di temperatura non pi\u00f9 elevata di 4-5\u00a0\u00b0C tra le vertebre del torace e la tibia. Ci\u00f2 condusse alla conclusione che \"T. rex\" fosse infatti omeotermico, avendo un metabolismo intermediato tra quello dei rettili ectotermici e i mammiferi endotermici. Certi scienziati hanno notato che le proporzioni degli isotopi d'ossigeno nei fossili potrebbero essere state alterate durante o dopo la fossilizzazione. Ciononostante, risultati simili sono stati scoperti nel teropode sudamericano pi\u00f9 antico, il \"Giganotosaurus\". Infatti, anche i dinosauri ornitischi mostrano prove d'omeotermia, mentre tali prove sono assenti nei fossili di varani scoperti nelle stesse formazioni. Anche se \"T. rex\" mostrava prove d'omeotermia, ci\u00f2 non significa necessariamente che l'animale fosse endotermico. La sua termoregolazione potrebbe essere spiegata anche dalla gigantotermia, come dimostrato dalle tartarughe marine.\nNel luglio 2019, uno studio pubblicato sulla rivista \"The Anatomical Record\" dai ricercatori delle universit\u00e0 di Ohio, Florida e Missouri ha ipotizzato che la funzione delle fosse fronto-parietali presenti nella parte alta della scatola cranica del \"T. rex\", considerati finora i punti di ancoraggio dei muscoli della mascella, sarebbe stata in realt\u00e0 quella di favorire gli scambi di calore tra i vasi sanguigni e l'ambiente esterno, scaldando o raffreddando la testa dell'animale in base alla temperatura circostante proprio come accade negli odierni coccodrilli.\nLocomozione.\nCi sono due questioni principali riguardo alle abilit\u00e0 locomotorie di \"T. rex\": la sua abilit\u00e0 di girarsi e quale fosse la sua velocit\u00e0 massima in una corsa dritta. Entrambi sono argomenti importanti nel dibattito che si pone come questione se l'animale fosse un predatore attivo o un necrofago.\nPu\u00f2 darsi che \"T. rex\" fosse lento nel girarsi, impiegando probabilmente 1-2 secondi per girare solo di 45\u00b0, un grado che un umano pu\u00f2 girare in una frazione di secondo. La causa della sua difficolt\u00e0 a girarsi velocemente \u00e8 collegata al momento di inerzia, siccome la maggior parte della massa di \"T. rex\" era lontano dal suo centro di gravit\u00e0, come un umano che porta un tronco. Avrebbe potuto per\u00f2 parzialmente rimediare inarcando la schiena e la coda, e piegando il collo e le braccia presso il corpo, come fanno i pattinatori per girare pi\u00f9 velocemente.\nGli scienziati hanno prodotto un certo numero di stime sulla sua velocit\u00e0 massima; la maggior parte concordano a circa 11 metri al secondo, ma alcuni ipotizzano una velocit\u00e0 ancora pi\u00f9 elevata di 20 metri al secondo. Queste ambiguit\u00e0 sono dovute al fatto che, malgrado la presenza di impronte di teropodi che camminano, non si sono ancora trovate impronte di teropodi giganti che corrono. Gli scienziati che ritengono che \"T. rex\" fosse un abile corridore puntano al fatto che \"T. rex\" avesse le ossa cave (alleggerendo cos\u00ec l'animale) e che altri animali come gli struzzi e i cavalli possono correre velocemente con passi lenti ma lunghi. Inoltre, certi esperti ritengono che \"T. rex\" avesse proporzionalmente i muscoli delle gambe pi\u00f9 grandi di qualsiasi altro animale moderno, permettendogli cos\u00ec di correre a 40-70 chilometri all'ora.\nNel 1993, Jack Horner e Don Lessem dichiararono che \"T. rex\" fosse lento, e che probabilmente fosse incapace di correre, siccome le proporzioni del femore e la tibia sono simili a quelli negli elefanti. Nel 1998 per\u00f2, Holtz not\u00f2 che gli arti posteriori dei tirannosauridi avevano componenti prossimali e distali (lo stinco, i piedi e le dita) relativamente pi\u00f9 lunghe in proporzione al femore degli altri teropodi, e che i loro metatarsi erano molto pi\u00f9 compatti, conducendo cos\u00ec alla conclusione che i tirannosauridi fossero i teropodi giganti pi\u00f9 veloci. Thomas Holtz Jr. appoggi\u00f2 questa ipotesi, affermando che i tirannosauridi avevano piedi proporzionalmente pi\u00f9 lunghi di quelli degli allosauridi giganti, un tratto che indica velocit\u00e0 superiore.\nUno studio condotto nel 2003 da Eric Snively e Anthony P. Russel condusse alla scoperta che il terzo metatarso dei tirannosauridi e i suoi legamenti elastici avrebbero funzionato come un 'modello tensile a chiave di volta' per rinforzare i piedi durante la corsa, conferendo cos\u00ec all'animale una stabilit\u00e0 e una velocit\u00e0 potenziale superiore a quella degli altri teropodi.\nUno studio del 1998 stim\u00f2 che le ossa delle gambe di \"T. rex\" non avevano la robustezza di quelli degli elefanti, che sono animali relativamente lenti e incapaci di correre. Fu proposto in base a questa scoperta che la velocit\u00e0 massima di \"T. rex\" sarebbe stata 11 metri al secondo, simile a quella d'uno scattista, ma tali stime dipendono da tante supposizioni dubbiose.\nNel 1995, Farlow e i suoi colleghi sostenerono che un esemplare di \"T. rex\" pesante circa 6-8 tonnellate sarebbe rimasto gravemente ferito, o persino ucciso, se fosse caduto durante una corsa, siccome il suo torace avrebbe colpito il suolo a una velocit\u00e0 di 60 metri/s, e gli arti anteriori minuscoli non avrebbero potuto attutire l'impatto. Animali come le giraffe per\u00f2 riescono a mettersi al galoppo a 50 chilometri all'ora, malgrado il rischio di cadere, perci\u00f2 \u00e8 possibile che \"T. rex\" si spostasse velocemente se necessario.\nGregory S. Paul, scrivendo nel 2000 per la rivista \"Gaia\", propose che le ginocchia flesse e i piedi digitigradi d'un \"T. rex\" adulto fossero meglio adatti per la corsa di quelli degli elefanti e gli umani, notando che \"T. rex\" aveva un ilio enorme e una cresta cnemiale che avrebbe sostenuto muscoli robusti necessari per la corsa. Inoltre, propose che, malgrado i rischi di ferimento durante la corsa a causa della densit\u00e0 delle ossa, tale adattamento valeva la pena per resistere alle ferite subite durante i combattimenti.\nLe ricerche pi\u00f9 recenti non appoggiano velocit\u00e0 superiori 40 chilometri orari. Modelli matematici sulla massa muscolare necessaria per superare i 40 chilometri orari dimostrarono che tali velocit\u00e0 fossero irrealizzabili in \"T. rex\", siccome i muscoli delle gambe avrebbero dovuto costituire il 40-86% della massa corporea dell'animale. Un altro studio svolto utilizzando i modelli a computer, basandosi su dati presi direttamente dai fossili, stim\u00f2 che la velocit\u00e0 massima di \"T. rex\" fosse di 8 metri al secondo, quindi leggermente pi\u00f9 veloce d'un giocatore di calcio, ma pi\u00f9 lento d'uno scattista.\nNel 2010, fu proposto che la velocit\u00e0 di \"T. rex\" sarebbe stata aumentata grazie a muscoli caudali (della coda) robusti. Fu infatti notato che le code dei teropodi avessero una distribuzione muscolare diverso da quella degli uccelli moderni e i mammiferi, ma simile a quelli di rettili moderni. Fu concluso che i muscoli caudofemorali avrebbero collegato le ossa della coda con quelle del femore, cos\u00ec assistendo alla retrazione della gamba durante la corsa. Fu anche notato che gli scheletri dei teropodi in generale avessero degli adattamenti (come processi trasversi elevate nella coda) che permettevano la crescita di muscoli caudali grandi, e che la massa muscolare della coda di \"T. rex\" fosse stata sottostimata da circa 25-45%. Fu infatti scoperto che il muscolo caudofemorale occupava il 58% della massa muscolare della coda di \"T. rex\". Questo avrebbe migliorato l'equilibrio e l'agilit\u00e0 del predatore.\nGli studiosi che ritengono che \"T. rex\" non fosse capace di correre propongono che la sua velocit\u00e0 massima fosse 30 chilometri orari. Questo per\u00f2 \u00e8 pur sempre superiore alla velocit\u00e0 massima delle sue prede come gli adrosauridi e i ceratopsidi. Inoltre, i proponenti dell'ipotesi che \"T. rex\" fosse un predatore attivo notano che l'abilit\u00e0 di correre non fosse importante nell'animale, siccome le sue prede erano comunque pi\u00f9 lente. Thomas Holtz infatti not\u00f2 che il piede di \"T. rex\" era relativamente pi\u00f9 lungo di quelli degli animali che cacciava. Certi esperti per\u00f2 hanno notato che i ceratopsidi pi\u00f9 avanzati avevano le arti anteriori verticali, e che fossero almeno veloci come i rinoceronti. Di conseguenza \u00e8 plausibile che \"T. rex\" fosse solo normalmente lento, ma che in caso di necessit\u00e0, ad esempio durante la caccia di animali particolarmente veloci come gli adrosauri, potesse rivelarsi un predatore notevolmente veloce e scattante.\nCervello e abilit\u00e0 sensorie.\nUno studio condotto da scienziati dell'Ohio University rivel\u00f2 che \"T. rex\" possedeva le abilit\u00e0 sensorie avanzate degli altri coelurosauri, come ad esempio un olfatto elevato, un coordinamento testa/occhi rapido, e persino un'abilit\u00e0 di percezione di suoni a bassa frequenza che gli avrebbe permesso di seguire gli spostamenti delle prede da lunghe distanze. Un ulteriore studio nell'Universit\u00e0 di Oregon concluse che l'animale avesse una vista acuta, liquidando cos\u00ec in maniera definitiva l'errata credenza popolare che la sua vista fosse basata solo sul movimento (ossia che vedesse solo le cose che si muovono). Attraverso un'applicazione di perimetria modificata sulle ricostruzioni facciali di vari dinosauri, incluso \"T. rex\", lo studio rivel\u00f2 che aveva un tasso binoculare di 55 gradi, sorpassando quello degli astori, e superando quello umano ben 13 volte, cos\u00ec per estensione superando persino quello delle aquile, che hanno una vista 3,6 volte pi\u00f9 acuta di quella umana. Ci\u00f2 avrebbe permesso al \"T. rex\" di discernere gli oggetti lontani sei chilometri, una capacit\u00e0 superiore ai 1,6 chilometri visibili a un umano.\nThomas Holtz Jr. ipotizz\u00f2 che la vista acuta di \"T. rex\" fosse un adattamento alle prede che cacciava, tra di esse i ceratopsidi (forniti di corna formidabili), dinosauri corazzati come \"Ankylosaurus\", e gli adrosauri, che potrebbero aver avuto comportamenti sociali complessi. Tali caratteristiche nelle prede avrebbe reso la necessit\u00e0 di infliggere ferite precise senza rischio di danneggiarsi, un dettaglio pi\u00f9 cruciale che nei teropodi allosauridi, che avevano una percezione di profondit\u00e0 inferiore, e che cacciavano soprattutto i sauropodi, prede pi\u00f9 grosse ma molto meno intelligenti.\n\"T. rex\" \u00e8 notevolmente evoluto per la grandezza dei suoi bulbi olfattivi e i suoi nervi olfattivi, entrambi responsabili di un olfatto acuto. Ci\u00f2 indica che \"T. rex\" potesse fiutare le carcasse da molto lontano. Il suo olfatto infatti potrebbe corrispondere con quello degli avvoltoi (se non essere superiore).. In tal senso, una ricerca condotta nel 2019 dal biogolo Graham M. Hughes e dal paleontologo John A. Finarelli dell'universit\u00e0 di Dublino la paragona a quella dei moderni gatti domestici. Secondo gli studiosi il rettile aveva tra i 620 e i 645 geni dedicati alla codificazione dei recettori olfattivi: quantit\u00e0 leggermente inferiore a quella presente oggi nei polli e nei gatti domestici. Tra i teropodi, \"T. rex\" era fornito d'una coclea relativamente lunga, indicando quindi che l'udito era un senso importante per i tirannosauridi.\nUno studio condotto sul quoziente di encefalizzazione (QE) dei rettili, degli uccelli e i teropodi preistorici concluse che \"T. rex\" avesse il cervello proporzionalmente pi\u00f9 grande di qualsiasi altro dinosauro non-aviano, tranne certi piccoli maniraptoriformi come \"Bambiraptor\", \"Troodon\" e \"Ornithomimus\". Lo studio per\u00f2 dimostr\u00f2 anche che la taglia del cervello di \"T. rex\" fosse entro quella dei rettili moderni, in particolare gli alligatori. La taglia del cervello per\u00f2 non basta a determinare l'intelligenza di un animale. A dimostrazione di ci\u00f2, gli studi condotti dagli scienziati della Duke University, capitanati da Erich Jarvis, hanno analizzato 6 aree del cervello e constatato che questo dinosauro aveva evoluto comportamenti complessi quali l'elaborazione di informazioni visive e di apprendimento e la capacit\u00e0 di comunicare, emettendo suoni e vocalizzazioni. \"T. rex\" risulta essere quindi il teropode gigante pi\u00f9 intelligente, capace non solo di attuare strategie di caccia e combattimento nonch\u00e9 operazioni di rudimentale risoluzione di problemi e possibile uso di oggetti come strumenti, ma anche di comunicare coi suoi simili e probabilmente anche di vivere e cacciare in branco (anche se questa teoria \u00e8 ancora fortemente dibattuta), avendo le capacit\u00e0 intellettive e sensoriali pi\u00f9 avanzate di quelle di molti teropodi simili come Giganotosaurus e Spinosaurus.\nAlimentazione.\nDegli studi condotti nel 2012 indicano che la forza del morso di \"T. rex\" potrebbe essere stata la pi\u00f9 forte di qualsiasi altro animale terrestre mai vissuto. I calcoli suggerirono che la bocca di un \"T. rex\" adulto potesse generare una forza di 35.000-57.000 newton nei denti posteriori. Tale pressione \u00e8 tre volte la forza generata dallo squalo bianco, 15 volte quella del leone, 3\u00bd quella del coccodrillo marino, 77 quella d'un umano, e circa sette volte quella stimata per \"Allosaurus\". Nel 2003 per\u00f2, stime pi\u00f9 alte furono indicate in uno studio dell'Universit\u00e0 di Tampa, con una stima di circa 183000-235000 newton (18.3-23.5 tonnellate metriche), una forza equivalente a quella generata dagli esemplari pi\u00f9 grandi di Megalodon.\nIl dibattito sulla questione se \"T. rex\" fosse un predatore attivo o un puro necrofago \u00e8 vecchio quanto quello sulla sua locomozione. Nel 1917, Lawrence Lambe descrisse un esemplare dell'imparentato \"Gorgosaurus\", concludendo che esso (e \"T. rex\" per estensione) fosse un necrofago sulla base dei suoi denti, che non mostravano alcun segno d'usura. Questa posizione per\u00f2 non \u00e8 pi\u00f9 considerata valida, visto che i teropodi rimpiazzavano rapidamente i denti danneggiati. Sin dalla sua scoperta, la maggior parte degli scienziati hanno concluso che \"T. rex\" fosse un predatore, ma che si cibava di carogne se l'opportunit\u00e0 si presentava.\nIl paleontologo Jack Horner \u00e8 stato uno dei sostenitori dell'idea che \"T. rex\" fosse esclusivamente un necrofago e, pur non avendo mai pubblicato questa ipotesi nella letteratura scientifica, la utilizza per educare il pubblico sui pericoli nel fare supposizioni senza prove. In ogni caso, Horner present\u00f2 vari fattori nella letteratura popolare a sostegno dell'ipotesi che l'animale fosse necrofago:\nCi sono prove che suggeriscono un comportamento da predatore da parte di \"T. rex\". Le sue orbite sono posizionate in tal modo che gli occhi puntavano in avanti, fornendo cos\u00ec all'animale una visione binoculare leggermente superiore a quella d'un falco. Horner stesso not\u00f2 che la stirpe dei tirannosauri era caratterizzata da un progressivo sviluppo della visione binoculare. Non sarebbe altrimenti chiaro perch\u00e9 la selezione naturale avrebbe favorito lo sviluppo della visione binoculare nei tirannosauri se fossero stati necrofagi dedicati. Negli animali moderni infatti, la visione binoculare si trova soprattutto nei predatori.\nUno scheletro di \"Edmontosaurus annectens\" trovato in Montana mostra delle ferite guarite sulla coda, che potrebbero essere dovute a un morso di \"T. rex\". Siccome la ferita guar\u00ec, ci\u00f2 indica che l'animale fu attaccato da vivo. Ci sono anche prove d'uno scontro tra un \"T. rex\" e un \"Triceratops\"; un esemplare di quest'ultimo mostra segni d'un morso su un corno e sul \"collare\" osseo. Il corno ferito infatti mostra segni di guarigione, quindi \u00e8 probabile che il \"Triceratops\" sia sopravvissuto allo scontro.\nNella sua esaminazione dell'esemplare SUE, il paleontologo Peter Larson trov\u00f2 segni di rottura nella fibula e nelle vertebre caudali, cicatrici sulle ossa facciali, e un dente d'un altro \"T. rex\" conficcato in una delle vertebre del collo. Ci\u00f2 potrebbe costituire una prova di aggressione tra i tirannosauri, ma non \u00e8 chiaro se si trattasse d'un combattimento territoriale o un tentato cannibalismo. Ulteriori studi per\u00f2 rivelarono che a volte le \"ferite\" si trattavano d'infezioni o casi di rottura dopo la morte.\nCerti esperti propongono che se \"T. rex\" fosse veramente un necrofago obbligato, allora un altro dinosauro avrebbe dovuto svolgere il ruolo di predatore alfa nell'ecosistema. Le prede principali includevano i marginocefali pi\u00f9 grandi e gli ornitopodi. Siccome gli altri tirannosauri contemporanei condividevano tante caratteristiche con \"T. rex\", gli unici candidati rimasti per il ruolo di predatori alfa erano i piccoli dromaeosauri e i troodontidi. In questo caso, i proponenti dell'ipotesi necrofaga hanno suggerito che \"T. rex\" usasse la sua taglia superiore per rubare le prede dei predatori pi\u00f9 piccoli, ma avrebbe avuto difficolt\u00e0 nel trovare carcasse sufficienti, siccome era superato in numero da teropodi pi\u00f9 piccoli. La maggior parte dei paleontologi accettano che, come la maggior parte dei predatori, si cibasse sia di carogne che di prede vive.\nCome gli altri teropodi, \"T. rex\" si nutriva delle carcasse in modo simile ai coccodrilli, afferrando una parte della carcassa e scuotendo la testa lateralmente per strapparla. La testa era meno manovrabile di quella degli allosauroidi, siccome le articolazioni delle vertebre cervicali erano piatte.\nCannibalismo.\nNel 2010, i paleontologi Currie, Horner, Erickson e Longrich produssero uno studio che mostrava prove di cannibalismo probabile in \"T. rex\". Studiarono esemplari di \"T. rex\" con segni di denti sulle ossa attribuibili a altri tirannosauri. Tali segni furono identificati sull'omero e i metatarsali. I ricercatori proposero che queste ferite indicavano un caso di necrofagia invece d'un combattimento, siccome sarebbe stato difficile mordere i piedi durante uno scontro. Visto che in vita i piedi non portavano tanta carne, \u00e8 probabile che gli esemplari fossero gi\u00e0 stati quasi totalmente denudati di carne quando furono consumati.\nComportamenti sociali.\nPhilip J. Currie dell'Universit\u00e0 dell'Alberta ha proposto che \"T. rex\" e gli altri tirannosauri potessero essere stati cacciatori sociali, usando come prova un sito nel Dakota del Sud che conteneva tre esemplari di \"T. rex\" fossilizzati insieme. Dopo aver studiato il neurocranio di \"T. rex\", Currie propose che l'animale sarebbe stato capace di comportamenti sociali complessi, siccome il cervello era proporzionalmente pi\u00f9 grande di quelli dei coccodrilli e tre volte pi\u00f9 grande di quelli dei dinosauri erbivori come \"Triceratops\". Currie ipotizz\u00f2 che \"T. rex\" fosse sei volte pi\u00f9 intelligente della maggior parte dei dinosauri e gli altri rettili. Currie dichiar\u00f2 che cacciare in gruppo sarebbe stato vantaggioso per \"T. rex\", siccome le sue prede, come \"Triceratops\" e \"Ankylosaurus\", erano ben armate, e alcune erano molto veloci. Ipotizz\u00f2 che gli esemplari giovanili e adulti di \"T. rex\" avrebbero cacciato insieme, con i giovani pi\u00f9 veloci che braccavano le prede per poi permettere agli adulti di ucciderle, come fanno i predatori sociali moderni.\nL'ipotesi di Currie per\u00f2 \u00e8 stata criticata d'altri scienziati. Brian Switek, scrivendo nel 2011, critic\u00f2 l'ipotesi perch\u00e9 non fu presentata in una rivista scientifica, ma in un documentario intitolato \"Dino Gangs\". In pi\u00f9, Switek not\u00f2 che l'ipotesi di Currie si basava soprattutto sulla presunta sociabilit\u00e0 dell'imparentato \"Tarbosaurus bataar\", le cui prove di sociabilit\u00e0 sono anch'esse dubbiose. Secondo Switek e altri scienziati, che parteciparono in una discussione riguardo \"Dino Gangs\", le prove per la sociabilit\u00e0 nei tirannosauridi sono deboli, e si basano principalmente nell'associazione di vari scheletri scoperti insieme, per cui ci sono spiegazioni alternative (per esempio, una carestia o un'inondazione che costrinse vari individui a morire nello stesso luogo). Infatti, Switek not\u00f2 che il \"cimitero\" degli \"Albertosaurus\", da cui Currie svilupp\u00f2 la sua ipotesi, conserva infatti prove geologiche di un'inondazione, dimostrando quindi che Currie si era sbagliato. Switek dichiar\u00f2 che le ossa da sole non sono sufficienti per ricostruire i comportamenti dei dinosauri, e che Currie avrebbe fatto meglio a prendere nota delle prove geologiche dei siti contenenti tirannosauri prima di fare conclusioni affrettate sui loro comportamenti. Descrisse le affermazioni fatte nel programma e replicate nella stampa popolare come \"promozioni pubblicitarie nauseanti\", e not\u00f2 che la compagnia creatrice del programma, Atlantic Productions, ha la reputazione di esagerare riguardo alle affermazioni sulle scoperte paleontologiche, parallelamente a quella controversa riguardo al presunto antenato umano \"Darwinius\", che poi si rivel\u00f2 essere invece un lemure.\nSecondo Lawrence Witmer, il comportamento sociale non pu\u00f2 essere rivelato dai neuro crani, siccome anche i cervelli dei leopardi, che sono felini solitari, sono identici a quelli dei leoni, che sono invece felini sociali, quindi due animali possono avere la stessa intelligenza ma non necessariamente lo stesso stile di vita. Dichiar\u00f2 che il miglior modo di determinarlo sarebbe stato quello di guardare la grandezza cerebrale totale, metterla a confronto con gli animali moderni e fare stime. Nella sua opinione, \u00e8 probabile che, se i \"T.rex\" cacciavano in gruppo, avrebbero attaccato le prede per beneficio individuale piuttosto per il bene del gruppo. Questa strategia rappresenta uno stadio intermediario tra la caccia solitaria e la caccia cooperativa vera.\nNel 2014, furono trovate le orme d'un gruppo di \"T. rex\" in Canada, fornendo cos\u00ec le prime prove di probabile caccia sociale del predatore.\nUn'altra curiosit\u00e0 sul comportamento sociale di questi animali riguarda una scoperta di alcuni pseudo nidi fossilizzati, creati da alcune specie di teropodi, tra cui il T. rex, in un probabile rituale di accoppiamento, molto simile a quelli effettuati da alcune specie di uccelli moderni. Questi segni sono stati trovati in una vasta area del Colorado occidentale, e indicano che questi rituali di accoppiamento erano abbastanza diffusi tra i dinosauri teropodi della regione dunque \u00e8 possibile che potesse esistere una convivenza collettiva tra gli esemplari.\nPatologie.\nL'analisi delle mandibole del cranio di una decina di esemplari, mostranti lesioni vacuolari, che arrivano talora a perforare completamente l'osso, ha permesso di ipotizzare che questi individui siano stati colpiti da una forma di malattia aviaria del tipo \"Trichomiasi\", causata da infezione di parassiti; in precedenza queste lesioni erano state attribuite a segni di morsi da parte di altri predatori o, nel caso dell'esemplare noto come Sue (FMNH PR2081) a infezione da parte di \"Actinomyces bovis\". \nLe lesioni osservate sono morfologicamente simili a quelle osservabili nei Falconiformi attuali.\nLo studio, presentato nel 2009, rappresenta la prima evidenza sull'origine ed evoluzione di questa malattia contagiosa aviara in dinosauri terapodi non aviari. L'infezione, che dall'analisi dei reperti sembra statisticamente diffusa (circa il 15% degli esemplari), dovrebbe essere imputabile a un protozoo simile all'attuale \"Trichomonas gallinae\", e secondo gli studiosi si sarebbe potuta sviluppare a seguito del consumo di prede infette (per quanto gli stessi studiosi osservino che infezioni di tipo \"Trichomiasi\" non siano segnalate in Ornithischia del Cretaceo superiore, suggerendo quindi anche l'ipotesi di contagio per cannibalismo o trasmissione di infezione per morsi durante combattimenti per territorialit\u00e0 o dominanza nel branco o accoppiamento). Le patologie degli esemplari catalogati come FMNH PR2081 e MOR 980 suggeriscono che questa possa essere stata la causa diretta della morte dell'esemplare, impedendone il nutrimento e causandone quindi il decesso.\nDistribuzione geografica.\nFossili di \"T. rex\" sono stati ritrovati in America settentrionale (Saskatchewan, Texas, Wyoming, Alberta, Montana, Colorado, Dakota del Nord, Dakota del Sud e Nuovo Messico) e, se il genere \"Tarbosaurus\" venisse ridotto a sinonimo di Tyrannosaurus, anche in Asia (Mongolia).\nPrincipali ritrovamenti fossili.\nPi\u00f9 di 30 esemplari di Tyrannosaurus rex sono stati ritrovati ed identificati, alcuni dei quali possono considerarsi scheletri quasi completi. Inoltre, almeno in uno di questi esemplari, sono stati ritrovati tessuti molli e proteine fossili.\nTra gli esemplari pi\u00f9 noti e meglio conservati troviamo:\nNella cultura di massa.\nIl tirannosauro \u00e8 nell'immaginario popolare il carnivoro grande, feroce e inarrestabile per eccellenza ed \u00e8 forse addirittura il dinosauro pi\u00f9 famoso di tutti i tempi, tanto che sin dalla sua scoperta fino ad oggi \u00e8 definito da molti il \"Re dei Dinosauri\". \u00c8 inoltre il solo dinosauro di cui il pubblico conosca il nome scientifico completo nonch\u00e9 il sinonimo per eccellenza di dinosauro.\n\u00c8 un personaggio ricorrente (il pi\u00f9 delle volte come antagonista) della saga de \"Alla ricerca della valle incantata\", dove viene nominato con l'appellativo \"Denti aguzzi\". Uno di questi ha ferito mortalmente la madre di Piedino, il cucciolo di apatosauro e protagonista assoluto della serie.\nNotevole importanza della sua popolarit\u00e0 \u00e8 dovuta alle sue apparizioni nella saga cinematografica di \"Jurassic Park\", franchise del quale \u00e8 diventato un simbolo (malgrado, a partire dal terzo film, il suo ruolo sia stato molto ridimensionato). Nella saga compaiono 4 esemplari di Tyrannosaurus rex: il primo, unico a vivere su Isla Nublar (i fan lo hanno battezzato Rexy), appare in ben 3 film (\"Jurassic Park\", \"Jurassic World\" e \"Jurassic World - Il regno distrutto\"); nel film \"Il mondo perduto - Jurassic Park\" appaiono 3 esemplari, dei quali 2 adulti (battezzati Buck e Doe) e un cucciolo (Junior); infine in \"Jurassic Park III\" appare un altro esemplare di Tyrannosarus rex adulto (rinominato Bull), il quale per\u00f2, dopo un combattimento, viene ucciso da uno Spinosaurus.\nAppare nel primo episodio della miniserie tv inglese Prehistoric Park, in cui lo zoologo inglese Nigel Marven riesce a riportare al presente due cuccioli (chiamati Terrence e Mathilda).\nIl tirannosauro appare nel film d'animazione Disney del 1940 \"Fantasia\", nel 4\u00ba episodio La sagra della primavera. Qui lo si vede intento a uccidere uno \"Stegosauro\" (in realt\u00e0 i due dinosauri appartenevano a due periodi diversi: lo stegosauro visse nel Giurassico mentre il tirannosauro comparve nel Cretaceo). Inoltre nel film \u00e8 ritratto con le zampe anteriori dotate di tre dita.\nInoltre \u00e8 la forma animale scelta dal nuovo Megatron, discendente del Megatron originale e capo dei Predacon nella serie Beast Wars.\nAppare nel primo episodio della serie animata \"C'era una volta... l'uomo\".\nUno scheletro del dinosauro appare nel film \"Una notte al museo\" e nei sequel (\"Una notte al museo 2 - La fuga\" e \"Una notte al museo 3 - : Il segreto del faraone\")"}
{"id": "2048899", "revid": "767487", "url": "https://it.wikipedia.org/wiki?curid=2048899", "title": "Alpi dell'Ortles", "text": "Le Alpi dell'Ortles sono una sottosezione (in accordo con le definizioni della SOIUSA) delle Alpi Retiche meridionali, situate in Italia (Trentino-Alto Adige e Lombardia). La vett\u00e0 pi\u00f9 alta \u00e8 l'Ortles che raggiunge i 3.905 m s.l.m.\nClassificazione.\nSecondo la SOIUSA le Alpi dell'Ortles sono una sottosezione alpina ed hanno la seguente classificazione:\nL'AVE vede le Alpi dell'Ortles suddivise nei due gruppi: Gruppo Ortles-Cevedale (n. 48a della classificazione) e Gruppo Sobretta-Gavia (n. 48b della classificazione).\nDelimitazioni.\nConfinano:\nRuotando in senso orario i limiti geografici restano: Passo dello Stelvio, Valle di Trafoi, bassa Val Venosta, Merano, Val d'Ultimo, Passo di Rabbi, Val di Rabbi, Val di Sole, passo del Tonale, alta Val Camonica, Valle di Corteno, Passo dell'Aprica, alta Valtellina, Valle del Braulio, Passo dello Stelvio.\nSuddivisione.\nLe Alpi dell'Ortles sono suddivise in due supergruppi e cinque gruppi (tra parentesi il codice SOIUSA dei supergruppi, gruppi e sottogruppi):\nMontagne.\nOltre alle montagne del Gruppo Ortles-Cevedale si ricordano:"}
{"id": "2048904", "revid": "93895076", "url": "https://it.wikipedia.org/wiki?curid=2048904", "title": "F\u00fcrstenbund", "text": "La Lega dei Principi Tedeschi (in tedesco \"Deutschen F\u00fcrstenbund\") venne creata nel Sacro Romano Impero Germanico nel 1785, sotto l'egida di Federico il Grande, per contrastare le mire espansionistiche dell'Imperatore Giuseppe II.\nContesto.\nA partire dal 1777, l'equilibrio interno del Sacro Romano Impero Germanico venne minacciato dalla concreta possibilit\u00e0 che l'Imperatore Giuseppe II si ingrandisse verso il Ducato di Baviera: Carlo Teodoro di Wittelsbach, succeduto in quell'anno a Massimiliano III Giuseppe sul trono di Monaco, si era detto subito disposto a scambiare il trono di Monaco (la Baviera \u00e8 una provincia assai prossima a Vienna e preziosa per l'Austria) con una corona reale nei Paesi Bassi austriaci. Per fermarlo Federico il Grande aveva provocato la cosiddetta Guerra di Successione Bavarese (1778-79), conclusa con la Pace di Teschen.\nIl progetto venne rinverdito un lustro pi\u00f9 tardi, dopo che Giuseppe II ebbe concluso una lunga azione diplomatico-militare, che gli aveva permesso di ridurre di molto il diritto di ingerenza che le Province Unite vantavano nei Paesi Bassi austriaci (avvenimenti culminati nella cosiddetta 'guerra della marmitta'). La proposta venne avanzata alla corte di Monaco alla fine del 1784 o all'inizio del 1785. Ancora una volta, si trattava di ottenere un bel pezzo di Baviera da Carlo Teodoro di Wittelsbach, in cambio dei Paesi Bassi austriaci e la corona di \"Re di Borgogna\", all'uopo riesumata. Contemporaneamente, il Ducato del Lussemburgo e la Contea di Namur sarebbero stati ceduti alla Francia, per ottenerne il consenso.\nFormazione della Lega.\nAllorch\u00e9 lo scambio venne di nuovo ventilato, nel corso del 1785 il Regno di Prussia si un\u00ec ad Hannover e Sassonia nella \"Drei-Kurf\u00fcrstenbund\", che presto, con l'adesione di 14 altri principati minori divenne la \"F\u00fcrstenbund\". Vi appartennero, fra gli altri, Assia-Kassel e Palatinato-Zweibr\u00fccken, Brunswick, Sassonia-Gotha e Sassonia-Weimar, Meclemburgo-Schwerin, Principato del Baden ed il Principato di Ansbach.\nOltre agli stati protestanti, aderirono anche l'arcicancelliere imperiale (il principe elettore arcivescovo di Magonza von Erthal) e, nel 1787, il di lui coadiutore Karl Theodor Freiherr von Dalberg.\nSuccesso e scioglimento.\nLa pressione organizzata degli altri stati imperiali significava il completo isolamento della casa imperiale nell'Impero. Uno scenario complessivamente troppo rischioso per non indurre Vienna a rinunciare al progettato scambio. Anzi, perfino a negarlo, addirittura due mesi prima della formalizzazione della 'Lega di Principi': l'11 maggio 1785, infatti, il Principe di Kaunitz invi\u00f2 una circolare, con la quale negava l'evidenza e si lamentava delle indiscrezioni circolate a proposito di presunti progetti di scambio, che la corte imperiale negava quali ingiuriose calunnie.\nA quel punto, Giuseppe II decise di impegnarsi su altri scacchieri: si determin\u00f2 alla alleanza con Caterina II di Russia e diede un fondamentale contributo alla guerra austro-russo-turca. Al contempo, morto Federico il Grande il 17 agosto 1786, il di lui successore Federico Guglielmo si ritir\u00f2, nel 1788, dalla 'Lega dei Principi', ritenendo di poter ormai giocare da solo tutta la propria potenza. Dopodich\u00e9 la Lega perse ogni rilevanza e, nel 1790, venne dissolta.\nConseguenze.\nCi\u00f2 dimostr\u00f2 come la 'Lega', costituita per la conservazione di una stretta osservanza della costituzione imperiale e degli esistenti rapporti di forza fra gli Stati, si fosse in realt\u00e0 rivelata un mero strumento della politica anti-asburgica di Federico il Grande. Mentre il tentativo di coagulare degli Stati Imperiali minori a formare un terzo polo di influenza, si era rivelato del tutto velleitario.\nCi\u00f2 che venne dimostrato, di l\u00ec a poco, dall'unanime obbedienza di tutti gli Stati Imperiali alla politica di Vienna e Berlino, dopo che queste due corti ebbero raggiunto un accordo alla Conferenza di Reichenbach del 27 luglio 1790: accantonare le reciproche divergenze, per reindirizzare il proprio sforzo bellico verso il quadrante la Francia rivoluzionaria. In definitiva, gli stati minori non avevano alcun margine di manovra, se non giocando sulla continua rivalit\u00e0 fra la casa imperiale degli Asburgo d'Austria ed il Regno di Prussia."}
{"id": "2048905", "revid": "122315", "url": "https://it.wikipedia.org/wiki?curid=2048905", "title": "Portunidi", "text": ""}
{"id": "2048906", "revid": "547034", "url": "https://it.wikipedia.org/wiki?curid=2048906", "title": "Elisabeth F\u00f6rster-Nietzsche", "text": "Biografia.\nEra due anni pi\u00f9 giovane di Friedrich, ed entrambi erano nati a R\u00f6cken bei L\u00fctzen da un pastore luterano. I due fratelli trascorsero assieme l'infanzia e i primi anni dell'et\u00e0 adulta, ma poi si separarono quando, nel 1885, ella spos\u00f2 Bernhard F\u00f6rster, un ex insegnante di scuola superiore trasformatosi in agitatore antisemita.\nNueva Germania.\nF\u00f6rster progettava di creare un insediamento ariano \"puro\" nel Nuovo mondo, ed aveva trovato un sito in Paraguay che considerava adatto al caso. La coppia convinse 15 famiglie a far parte di una colonia, che sarebbe stata battezzata Nueva Germania, e il gruppo lasci\u00f2 la Germania per il Sudamerica il 15 febbraio 1887.\nLa colonia non prosper\u00f2. La terra non era adatta ai metodi tedeschi di coltivazione, le malattie erano un flagello, e i collegamenti con la colonia erano lenti e difficoltosi. Sommerso dai debiti, F\u00f6rster non vide altra via d'uscita che il suicidio, avvelenandosi il 3 giugno 1889. Quattro anni dopo, la vedova lasci\u00f2 la colonia per sempre e rimpatri\u00f2. La colonia esiste ancor oggi.\nNietzsche-Archiv.\nIl definitivo collasso mentale di Friedrich Nietzsche avvenne nel 1889 (mor\u00ec undici anni dopo) e, al ritorno in patria della sorella, il celebre filosofo era solo un invalido i cui scritti avevano diffusione in tutta Europa e alimentavano un acceso dibattito. Elisabeth fond\u00f2 nel 1893 a Naumburg il \"Nietzsche-Archiv\" e si adoper\u00f2 energicamente per promuovere il fratello, ma distorse parte del suo pensiero, specie con la pubblicazione postuma dei frammenti che vanno sotto il nome di \"La volont\u00e0 di potenza\".\nNel 1930, Elisabeth \u2013 pi\u00f9 o meno da sempre nazionalista e antisemita\u00a0\u2013 inizi\u00f2 a sostenere apertamente il Partito Nazionalsocialista Tedesco dei Lavoratori. Dopo che nel 1933 Hitler, con il suo partito, ebbe preso il potere, il \"Nietzsche-Archiv\" benefici\u00f2 di sostegno economico e pubblicit\u00e0 dal governo, che Elisabeth contraccambiava profondendo sul regime il notevole prestigio dell'eredit\u00e0 morale di Nietzsche.\nElisabeth F\u00f6rster-Nietzsche mor\u00ec nel 1935 e ai suoi funerali intervennero svariati gerarchi nazisti, oltre a Hitler stesso."}
{"id": "2048909", "revid": "287204", "url": "https://it.wikipedia.org/wiki?curid=2048909", "title": "Elisabeth Forster-Nietzsche", "text": ""}
{"id": "2048915", "revid": "767487", "url": "https://it.wikipedia.org/wiki?curid=2048915", "title": "Sottovuoto generazionale", "text": "Sottovuoto generazionale \u00e8 l'album di debutto dei dARI, pubblicato nel 2008.\nIl disco \u00e8 stato prodotto da Massimo Gabutti e Luciano Zucchet, eccetto le tracce 8 e 11 che sono state prodotte da Federico Malandrino.\nIl disco \u00e8 stato affiancato nel 2009 da un EP, contenente inediti, remix e registrazioni live, chiamato .\nTemi trattati.\nIl trait d'union dell'intero album \u00e8 il vuoto interiore e la situazione di smarrimento e di disperazione della nuova generazione che per\u00f2 \u00e8 ricca di idee e di speranze da conservare. Tutto ci\u00f2 \u00e8 paragonato ad un \"Sottovuoto\".\nLe tracce sono un susseguirsi di immagini di fallimento , di spinta al cambiamento e di \"speranza \" , addolcite da ironia e da un uso spesso fuori contesto del non-sense e di frasi demenziali .\nLe stesse canzoni d'amore raccontano di legami fragili o di storie ormai terminate ."}
{"id": "2048918", "revid": "767487", "url": "https://it.wikipedia.org/wiki?curid=2048918", "title": "Paul Bajoria", "text": "Biografia.\nFiglio di padre indiano e madre inglese, si \u00e8 formato come scrittore tra la citt\u00e0 di Oxford e quella di Toronto.\n\u00c8 conosciuto in Italia grazie ai due libri per l'infanzia pubblicati da Fabbri Editori: \"The Printer's Devil\", pubblicato in italiano come \"L'apprendista\", che \u00e8 stato un successo in tutto il mondo e \"Il re degli inganni\" (in originale \"The God of Mischief\"). Il libro che conclude la trilogia, \"City of Spirits\", non \u00e8 ancora stato tradotto in italiano.\nLe sue opere hanno riscosso un grande successo in Inghilterra; di \"L'apprendista\" hanno scritto che \"Paul Bajoria, sulla cresta dell'onda in Inghilterra con questo romanzo, ... padroneggia con sicurezza un intreccio di destini e di eventi, appassionando il lettore con una narrazione serrata\", mentre \"Il re degli inganni\" \u00e8 stata definita \"una palpitante \u00abstoria in giallo\u00bb\".\nVive nel Northumberland con la famiglia dove svolge anche il lavoro di producer per l'emittente radiofonica BBC."}
{"id": "2048920", "revid": "599013", "url": "https://it.wikipedia.org/wiki?curid=2048920", "title": "Gaetano Conti", "text": "Era soprannominato \"la roccia\".\nBiografia.\nNato a Palermo, \u00e8 cresciuto nel quartiere Kalsa.\n\u00c8 parente dell\u2019ex calciatrice della Nazionale di calcio femminile dell'Italia: Pamela Conti.\nNonch\u00e9 di Daniele Conti, ex centrocampista della Primavera del , che vinse il Campionato Primavera 2008-2009.\nCaratteristiche tecniche.\n\u00c8 uno dei giocatori pi\u00f9 rappresentativi della storia della societ\u00e0 rosanero, della quale \u00e8 stato capitano.\nGiocava come mediano ed era dotato di un\u2019ottima tecnica in fase di impostazione.\nCarriera.\nCrebbe nel vivaio del Palermo ed esord\u00ec in Serie B nella stagione 1938-1939, collezionando tre presenze in campionato ed una in Coppa Italia.\nNella stagione successiva gioc\u00f2 a La Spezia, contribuendo alla vittoria de proprio girone di Serie C.\nNel 1940 torn\u00f2 a Palermo, vestendo per una stagione la maglia della Juventina Palermo in Serie C.\nNel 1941 fu tesserato subito dopo la rifondazione del Palermo (inattivo nella stagione 1940/1941).\nLa sua carriera si svolse prevalentemente nella squadra siciliana, disputando tutti i campionati professionistici dell'epoca (dalla Serie C alla Serie A). Il vero esordio di Conti, in un campionato regolare della massima serie, avvenne, per\u00f2, nella stagione 1948-1949, nella squadra allenata da Giovanni Varglien che lo convoc\u00f2 per ben 34 gare durante le quali il giocatore realizz\u00f2 anche alcune reti.\nL'anno successivo, nella squadra diretta da Giuseppe Viani, Conti non ebbe le stesse opportunit\u00e0 avute nella stagione precedente. Infatti, fu utilizzato pochissime volte nell'arco del torneo, tanto che, a fine campionato, il suo rapporto con il sodalizio rosanero arriv\u00f2 a conclusione dopo 143 incontri disputati ed 11 goal realizzati tra Serie A, Serie B, Serie C e Coppa Italia.\nNella stagione 1950-1951 pass\u00f2 nelle file del Maglie, dove rimase per due anni, contribuendo, sotto la direzione tecnica di Carlo Alberto Quario, alla vittoria del campionato di Serie C nella stagione 1951-1952.\nDopo il ritiro fu allenatore nel settore giovanile del Palermo Calcio, successivamente lavor\u00f2 come impiegato presso il Banco di Sicilia."}
{"id": "2048921", "revid": "358232", "url": "https://it.wikipedia.org/wiki?curid=2048921", "title": "Finalmente Natale", "text": "Finalmente Natale \u00e8 un film TV, diretto da Rossella Izzo, andato in onda mercoled\u00ec 19 dicembre 2007 alle ore 21.10 su Canale 5. \u00c8 tratto dalla sitcom \"Finalmente soli\".\nTrama.\nNatale \u00e8 ormai alle porte e Gigi Mantelli e la moglie Alice Fumagalli si preparano per festeggiarlo insieme ai due figli Riccardo, detto Riccardino, Nicoletta, detta Niki, e nonna Wanda. Ma Alice teme che il matrimonio con Gigi sia in pericolo perch\u00e9 sono entrambi caduti nella quotidianit\u00e0 di un rapporto coniugale. Per questo motivo, la coppia decide di partire per festeggiare in viaggio ma incontra non poche difficolt\u00e0."}
{"id": "2048924", "revid": "1935652", "url": "https://it.wikipedia.org/wiki?curid=2048924", "title": "Giovanni Maria Sartori", "text": "Biografia.\n\u00c8 stato vescovo di Adria (Adria-Rovigo dal 30 settembre 1986) dal 12 marzo 1977 al 7 dicembre 1987, quando ha lasciato l'incarico per diventare arcivescovo di Trento quale successore di mons. Alessandro Maria Gottardi.\nNel 1993 durante il periodo di Mani pulite fece scalpore una sua requisitoria contro la Democrazia Cristiana (era stato indagato anche l'allora democristiano Mario Malossini, ex-presidente della provincia di Trento) e contro Umberto Bossi.\nIl 30 aprile 1995 ricevette la visita pastorale di Giovanni Paolo II a Trento in occasione della beatificazione del vescovo Giovanni Nepomuceno de Tschiderer.\nNel 1998 fu ricoverato a Innsbruck e venne sottoposto ad un trapianto di fegato, ma mor\u00ec il 26 settembre di quell'anno. Il funerale fu celebrato nella cattedrale di Trento dall'allora patriarca di Venezia, cardinale Marco C\u00e9. \u00c8 sepolto nella Basilica paleocristiana sottostante al Duomo di Trento.\nIl suo successore \u00e8 mons. Luigi Bressan.\nGenealogia episcopale.\nLa genealogia episcopale \u00e8:"}
{"id": "2048925", "revid": "599013", "url": "https://it.wikipedia.org/wiki?curid=2048925", "title": "Elettroforesi", "text": "Lelettrofor\u00e8si \u00e8 una tecnica analitica e separativa basata sul movimento di particelle elettricamente cariche (ioni, molecole) immerse in un fluido per effetto di un campo elettrico applicato mediante una coppia di elettrodi al fluido stesso. Gli elettrodi, con riferimento ad una cella elettrolitica, sono detti catodo quello che assume carica negativa e anodo quello che assume carica positiva, per cui le particelle si muovono verso l'elettrodo avente carica opposta rispetto alla carica della particella; in particolare si spostano verso il catodo se hanno carica positiva e verso l'anodo se hanno carica negativa; nel primo caso il processo \u00e8 detto cataforesi, nel secondo anaforesi.\nL'elettroforesi \u00e8 un particolare fenomeno elettrocinetico. Un altro esempio di fenomeno elettrocinetico, simile all'elettroforesi, \u00e8 l'elettrosmosi, in cui le sostanze presenti allo stato solido rimangono immobili, mentre quelle liquide migrano per effetto del campo elettrico applicato.\nStoria.\nIl fenomeno dell'elettroforesi fu descritto per la prima volta nel 1807 da Ferdinand Friedrich Reuss, che osserv\u00f2 la migrazione di particelle di argilla immerse in acqua in presenza di un campo elettrico esterno.\nIl primo dispositivo per svolgere l'elettroforesi fu realizzato nel 1937 dal biochimico svedese Arne Tiselius.\nGrazie alle sue ricerche sull'elettroforesi delle proteine, Arne Tiselius vinse il Premio Nobel per la chimica nel 1948.\nMobilit\u00e0 elettroforetica.\nLa mobilit\u00e0 delle molecole nel gel varia secondo alcuni parametri: le dimensioni delle molecole, le cariche, natura e concentrazione del mezzo elettroforetico, la conformazione delle molecole, la tensione applicata.\nLa \"mobilit\u00e0 elettroforetica\", grandezza che esprime la tendenza di una specie chimica a muoversi all'interno di un campo elettrico applicato, pu\u00f2 essere ricavata sfruttando l'equazione di Henry:\ndove formula_2 \u00e8 la mobilit\u00e0 elettroforetica, formula_3 \u00e8 la costante dielettrica, formula_4 il potenziale zeta, formula_5 la funzione di Henry e formula_6 la viscosit\u00e0 del solvente.\nElettroforesi su gel a campo alternato.\nNon tutte le molecole di DNA presentano la stessa forma a parit\u00e0 di dimensioni (in termini di numero di coppie di basi), queste migreranno nel gel in maniera differente; per ovviare a questo problema \u00e8 possibile utilizzare un sistema a campo alternato in cui le molecole di DNA sono sottoposte alternativamente a due campi elettrici diversi a 90\u00b0 l'uno dall'altro. Quando le molecole sono sottoposte anche ad un campo perpendicolare a quello della loro migrazione le molecole si riorienteranno in funzione del nuovo campo: le molecole pi\u00f9 piccole saranno capaci di riorientarsi pi\u00f9 rapidamente rispetto a quelle pi\u00f9 grandi e avranno quindi maggiore mobilit\u00e0.\nUso tecnologico.\nIn un'emulsione di lattice di caucci\u00f9 ad esempio, le goccioline di gomma tendono ad acquisire una carica elettrica per assorbimento di ioni. Se viene applicata una differenza di potenziale tra una coppia di elettrodi immersi nell'emulsione, le particelle di gomma migrano verso l'elettrodo di carica opposta alla propria, dove si accumulano ricalcandone la forma. Con questo processo vengono realizzati guanti chirurgici di gomma e articoli simili. In modo analogo si verniciano, mediante deposizione elettroforetica, molti dei componenti di un'automobile. Il filtro elettrostatico di Cottrell viene utilizzato nelle ciminiere per ridurre l'emissione di particelle di fumo nell'atmosfera, facendo depositare parte di esse su un elettrodo posto all'interno della ciminiera."}
{"id": "2048927", "revid": "944090", "url": "https://it.wikipedia.org/wiki?curid=2048927", "title": "Colonia della Massachusetts Bay", "text": ""}
{"id": "2048931", "revid": "287204", "url": "https://it.wikipedia.org/wiki?curid=2048931", "title": "Elettroforesi su gel di agarosio", "text": "L'elettroforesi su gel di agarosio \u00e8 una tecnica classicamente utilizzata per analizzare e separare acidi nucleici. Questa tecnica sfrutta le cariche presenti nelle molecole di DNA o RNA (caricate negativamente) per farle migrare, in un campo elettrico, attraverso un gel di agarosio. Il gel funge da setaccio, essendo costituito da una rete di pori, i quali consentono di separare le molecole in base alla loro grandezza: quelle pi\u00f9 piccole attraversano pi\u00f9 velocemente i pori rispetto a quelle pi\u00f9 grandi quindi si avr\u00e0 una separazione in funzione della velocit\u00e0.\nStruttura dell'agarosio.\nL'agarosio \u00e8 un polisaccaride lineare e neutro formato da unit\u00e0 di D-galattosio e di 3,6-anidro-L-galattosio legate alternativamente con legami glicosidici. L'agarosio \u00e8 uno zucchero solubile in acqua alla temperatura di ebollizione, mentre diventa solido man mano che si raffredda formando una matrice attraverso dei legami a idrogeno tra le catene lineari.\nL'agarosio non \u00e8 l'unico composto utilizzato per i gel, infatti, esistono diversi tipi di supporti utilizzabili: come ad esempio l'amido o miscele di agarosio e poliacrilammide (che consentono una pi\u00f9 fine separazione delle molecole).\nCaricamento dei campioni.\nI campioni da analizzare vanno depositati, con una micropipetta, in apposite fenditure verticali, dette \"pozzetti\", praticate nel gel a poca distanza dal margine dalla parte del polo negativo. Essendo il DNA un polianione i frammenti migreranno in avanti verso il polo positivo.\nAll'atto del caricamento, al campione viene solitamente aggiunta una \"soluzione di caricamento\", colorata generalmente con blu di bromofenolo e xilene cianolo, contenente glicerolo per agevolare la precipitazione del campione sul fondo del pozzetto.\nTaratura del gel.\nL'elettroforesi su gel \u00e8 una tecnica ideale per determinare le dimensioni dei frammenti di DNA digeriti con enzimi di restrizione. Per questo scopo \u00e8 necessario costruire una curva di taratura in grado di fornire un valore approssimativo sulle reali dimensioni delle molecole di DNA. Per la taratura bisogna far migrare nel gel un marcatore contenente frammenti di DNA di dimensioni gi\u00e0 note. Da questo si vede che esiste una relazione di linearit\u00e0 fra il logaritmo delle dimensioni del frammento e la distanza percorsa dal gel. Dalla curva di taratura \u00e8 perci\u00f2 possibile stabilire le dimensioni dei frammenti di DNA.\nColorazione degli acidi nucleici.\nPer consentire la visualizzazione degli acidi nucleici migrati si possono utilizzare diversi tipi di coloranti; quello pi\u00f9 usato in assoluto \u00e8 l'etidio bromuro. Questa molecola planare si inserisce (intercala) tra le basi dell'acido nucleico a doppio filamento, ed emette luce fluorescente quando irradiata con luce ultravioletta (300 nm).\nL'etidio bromuro pu\u00f2 essere aggiunto direttamente al gel (la velocit\u00e0 di migrazione si riduce del 10-15 %), al campione, o, alternativamente, dopo l'elettroforesi.\nAltri tipi di colorazioni utilizzano: sali di argento, blu cresile brillante, blu di metilene, \"GelRed\", \"GelGreen\"."}
{"id": "2048942", "revid": "1305772", "url": "https://it.wikipedia.org/wiki?curid=2048942", "title": "Night Watch", "text": ""}
{"id": "2048947", "revid": "287204", "url": "https://it.wikipedia.org/wiki?curid=2048947", "title": "Jhalda", "text": " \nJhalda \u00e8 una suddivisione dell'India, classificata come \"municipality\", di 17.870 abitanti, situata nel distretto di Purulia, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 22' 0 N e 85\u00b0 58' 0 E e ha un'altitudine di 292 .\nSociet\u00e0.\nEvoluzione demografica.\nAl censimento del 2001 la popolazione di Jhalda assommava a 17.870 persone, delle quali 9.318 maschi e 8.552 femmine. I bambini di et\u00e0 inferiore o uguale ai sei anni assommavano a 2.585, dei quali 1.296 maschi e 1.289 femmine. Infine, coloro che erano in grado di saper almeno leggere e scrivere erano 11.369, dei quali 6.835 maschi e 4.534 femmine."}
{"id": "2048948", "revid": "92723", "url": "https://it.wikipedia.org/wiki?curid=2048948", "title": "Chiesa di San Giuseppe Benedetto Cottolengo (Torino)", "text": "La chiesa di San Giuseppe Benedetto Cottolengo \u00e8 una chiesa parrocchiale di Torino che si trova nel quartiere Madonna di Campagna, nella Circoscrizione 5 della citt\u00e0.\nStoria.\nVoluta dall'arcivescovo di Torino cardinal Maurilio Fossati, la prima piccola chiesa, realizzata dall'allora giovane presbitero don Vittorio Ferrero, venne benedetta nel 1935 da monsignor Giuseppe Garneri (vescovo) e intitolata a Giuseppe Benedetto Cottolengo, proclamato santo da Papa Pio XI solo un anno prima, nel 1934.\nLa grande chiesa attuale, che si affaccia su corso Potenza, venne progettata solo nel 1949, per poi essere inaugurata nel dicembre del 1958."}
{"id": "2048949", "revid": "287204", "url": "https://it.wikipedia.org/wiki?curid=2048949", "title": "Jhargram", "text": " \nJhargram \u00e8 una suddivisione dell'India, classificata come \"municipality\", di 53.158 abitanti, situata nel distretto di Midnapore Ovest, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 22\u00b0 26' 60 N e 86\u00b0 58' 60 E e ha un'altitudine di 80 .\nSociet\u00e0.\nEvoluzione demografica.\nAl censimento del 2001 la popolazione di Jhargram assommava a 53.158 persone, delle quali 27.149 maschi e 26.009 femmine. I bambini di et\u00e0 inferiore o uguale ai sei anni assommavano a 5.646, dei quali 2.923 maschi e 2.723 femmine. Infine, coloro che erano in grado di saper almeno leggere e scrivere erano 40.642, dei quali 22.205 maschi e 18.437 femmine."}
{"id": "2048951", "revid": "300067", "url": "https://it.wikipedia.org/wiki?curid=2048951", "title": "Stacey King", "text": ""}
{"id": "2048952", "revid": "287204", "url": "https://it.wikipedia.org/wiki?curid=2048952", "title": "Jiaganj Azimganj", "text": " \nJiaganj Azimganj \u00e8 una suddivisione dell'India, classificata come \"municipality\", di 47.228 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 13' 60 N e 88\u00b0 16' 0 E e ha un'altitudine di 29 .\nSociet\u00e0.\nEvoluzione demografica.\nAl censimento del 2001 la popolazione di Jiaganj Azimganj assommava a 47.228 persone, delle quali 23.948 maschi e 23.280 femmine. I bambini di et\u00e0 inferiore o uguale ai sei anni assommavano a 5.125, dei quali 2.603 maschi e 2.522 femmine. Infine, coloro che erano in grado di saper almeno leggere e scrivere erano 32.086, dei quali 17.591 maschi e 14.495 femmine."}
{"id": "2048953", "revid": "91792", "url": "https://it.wikipedia.org/wiki?curid=2048953", "title": "Chiesa di San Giuseppe Cottolengo (Bologna)", "text": "La chiesa di San Giuseppe Cottolengo \u00e8 un luogo di culto cattolico di Bologna, sede dell'omonima parrocchia, nel quartiere Porto della citt\u00e0.\nStoria.\nLa chiesa \u00e8 sede parrocchiale, istituita dall'arcivescovo cardinale Giacomo Lercaro nel 1957.\nGestita dai religiosi della Piccola Opera della Divina Provvidenza di Don Orione, \u00e8 dedicata a san Giuseppe Benedetto Cottolengo, fondatore della Piccola casa della Divina Provvidenza a cui don Orione si era ispirato."}
{"id": "2048956", "revid": "256896", "url": "https://it.wikipedia.org/wiki?curid=2048956", "title": "Festa del Litorale", "text": ""}
{"id": "2048957", "revid": "547034", "url": "https://it.wikipedia.org/wiki?curid=2048957", "title": "Selegilina", "text": "La selegilina appartiene al gruppo delle fenetilamine e pi\u00f9 precisamente \u00e8 un derivato della metamfetamina con un gruppo propargile attaccato all'atomo di azoto, usata nel trattamento della malattia di Parkinson, depressione e demenza senile (le ultime off-label in Italia). Dal punto di vista farmacologico \u00e8 un inibitore irreversibile e selettivo degli enzimi MAO-B, tuttavia a dosi elevate (sopra i 10 mg) perde la sua selettivit\u00e0 per la MAO-B inibendo anche la MAO-A.\nIndicazioni.\nLa selegilina (l'isomero levo del Deprenyl) usata in terapia in associazione con L-DOPA, aumenta e prolunga l'effetto di quest'ultima. Ultimamente si sta riproponendo come farmaco per la depressione e negli USA \u00e8 entrata in commercio a questo proposito sotto forma di cerotto transdermico a rilascio prolungato (simile a quelli di nicotina per smettere di fumare) sotto il nome Emsam, in questo modo si possono assumere anche dosaggi elevati senza bisogno di praticare una dieta priva di tiramina visto che viene saltato il metabolismo epatico e la sostanza entra direttamente in circolo.\nEffetti collaterali.\nFra gli effetti collaterali pi\u00f9 frequenti si riscontrano discinesie, vertigini, insonnia e disturbi del sonno, cefalea, nausea, diarrea, midriasi, tremori. Tuttavia questi effetti collaterali sono dose-dipendenti. A basse dosi l'unico effetto collaterale comune \u00e8 la stimolazione psicofisica.\nFarmacocinetica.\nLa selegilina ha una biodisponibilit\u00e0 orale di circa il 10%, che aumenta se ingerita insieme a un pasto grasso, poich\u00e9 la molecola \u00e8 liposolubile. La selegilina ei suoi metaboliti si legano ampiamente alle proteine plasmatiche (a una velocit\u00e0 del 94%). Attraversano la barriera emato-encefalica ed entrano nel cervello, dove si sono concentrati maggiormente nel talamo, nei gangli della base, nel mesencefalo e nel giro cingolato. \nLa selegilina viene metabolizzata principalmente nell'intestino e nel fegato; esso ei suoi metaboliti vengono escreti nelle urine.\nLa selegilina viene metabolizzata in desmetilselegilina e parzialmente in levometamfetamina e levoamfetamina, questo (a dosaggi elevati) pu\u00f2 determinare positivit\u00e0 ai test di screening per le sostanze stupefacenti (amfetamine). Questi isomeri, al contrario dei loro opposti (d-metamfetamina e d-amfetamina), non possiedono spiccate attivit\u00e0 psicotrope sul SNC ed hanno una potenza di 1/10 e 1/3 rispettivamente. Proprio per questo non ha potenziale d'abuso e non \u00e8 una sostanza controllata, tanto che la levometamfetamina (agendo come vasocostrittore) \u00e8 in commercio negli USA negli spray Vick's, usati come decongestionante nasale."}
{"id": "2048959", "revid": "254401", "url": "https://it.wikipedia.org/wiki?curid=2048959", "title": "Chiesa di San Giuseppe Benedetto Cottolengo (Genova)", "text": "La chiesa di San Giuseppe Benedetto Cottolengo \u00e8 una chiesa parrocchiale di Genova che si trova nel quartiere San Fruttuoso, del III Municipio della citt\u00e0.\nStoria.\nProgettata dall'ingegnere Tommaso Carpi, venne iniziata nell'autunno del 1963, per essere completata e aperta al culto il 30 ottobre 1965 dall'arcivescovo cardinale Giuseppe Siri.\nGestita dai religiosi della Piccola opera della Divina Provvidenza di Don Orione, \u00e8 dedicata a san Giuseppe Benedetto Cottolengo, fondatore della Piccola casa della Divina Provvidenza a cui don Orione si era ispirato."}
{"id": "2048960", "revid": "287204", "url": "https://it.wikipedia.org/wiki?curid=2048960", "title": "Jetia", "text": " \nJetia \u00e8 una suddivisione dell'India, classificata come \"census town\", di 5.510 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 54' 42 N e 88\u00b0 26' 48 E.\nSociet\u00e0.\nEvoluzione demografica.\nAl censimento del 2001 la popolazione di Jetia assommava a 5.510 persone, delle quali 2.819 maschi e 2.691 femmine. I bambini di et\u00e0 inferiore o uguale ai sei anni assommavano a 400, dei quali 215 maschi e 185 femmine. Infine, coloro che erano in grado di saper almeno leggere e scrivere erano 4.668, dei quali 2.469 maschi e 2.199 femmine."}
{"id": "2048961", "revid": "1543377", "url": "https://it.wikipedia.org/wiki?curid=2048961", "title": "Manchester Monarchs", "text": "I Manchester Monarchs sono stati una squadra di hockey su ghiaccio dell'American Hockey League con sede nella citt\u00e0 di Manchester nel New Hampshire. Nati nel 2001 e sciolti nel 2015 sono stati affiliati ai Los Angeles Kings, squadra della National Hockey League, e hanno disputato i loro match casalinghi presso la Verizon Wireless Arena.\nStoria.\nI Manchester Monarchs nacquero nel 2001 come formazione affiliata ai Los Angeles Kings in American Hockey League; disputarono la loro prima partita il 6 ottobre 2001 contro i Lowell Lock Monsters perdendo 6-3, e conclusero la stagione inaugurale conquistando subito l'accesso ai playoff. Nelle stagioni 2004-2005, segnata dal lockout della NHL, e 2006-2007, i Monarchs conquistarono il titolo divisionale nella Atlantic Division e la prima posizione in classifica nella propria conference al termine della stagione regolare.\nNonostante la costanza nell'accesso ai playoff solo per due volte hanno superato il primo turno, entrambe le volte riuscendo ad arrivare in semifinale di Calder Cup, nel 2007 e nel 2010. La stagione 2008-2009 fu la prima ed unica nella quale non conquistarono l'accesso alla fase dei playoff.\nIl 29 gennaio 2015 durante una conferenza stampa la AHL annunci\u00f2 il trasferimento dei Monarchs da Manchester per trasferirli a Ontario, in California. In cambio di questo trasferimento la franchigia della ECHL degli Ontario Reign si sarebbe spostata proprio a Manchester per riforndare una nuova squadra dei Manchester Monarchs, la prima formazione della ECHL nel New England.\nProprio nell'ultima stagione della loro storia i Monarchs furono autori di una stagione perfetta: infatti dopo aver vinto il titolo divisionale e il miglior record della lega avanzarono nei playoff fino alla finale, la prima della loro storia, e sconfissero gli Utica Comets per 4-1 conquistando cos\u00ec la Calder Cup.\nAffiliazioni.\nNel corso della loro storia i Manchester Monarchs sono stati affiliati alle seguenti franchigie della National Hockey League:"}
{"id": "2048963", "revid": "287204", "url": "https://it.wikipedia.org/wiki?curid=2048963", "title": "Jhorhat", "text": " \nJhorhat \u00e8 una suddivisione dell'India, classificata come \"census town\", di 16.123 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 34' 07 N e 88\u00b0 14' 06 E.\nSociet\u00e0.\nEvoluzione demografica.\nAl censimento del 2001 la popolazione di Jhorhat assommava a 16.123 persone, delle quali 8.653 maschi e 7.470 femmine. I bambini di et\u00e0 inferiore o uguale ai sei anni assommavano a 1.339, dei quali 668 maschi e 671 femmine. Infine, coloro che erano in grado di saper almeno leggere e scrivere erano 12.232, dei quali 7.050 maschi e 5.182 femmine."}
{"id": "2048964", "revid": "36426", "url": "https://it.wikipedia.org/wiki?curid=2048964", "title": "Chiesa di San Giuseppe Cottolengo (Palermo)", "text": "La chiesa di San Giuseppe Cottolengo \u00e8 una chiesa parrocchiale di Palermo che si trova nel quartiere Malaspina-Palagonia, nella Circoscrizione VIII della citt\u00e0.\nCulto.\n\u00c8 dedicata al fondatore della Piccola casa della Divina Provvidenza, san Giuseppe Benedetto Cottolengo, la cui festa liturgica ricorre il 30 aprile.\nLa dedicazione ricorre ogni anno nel mese di novembre, allorquando la parrocchia fa ricadere i festeggiamenti.\nStoria.\nIl decreto di erezione canonica riporta la data del 23 marzo 1956, allorquando viene ufficialmente decisa la programmazione dell'edificazione. Costruita tra il 1957 e il 1960, viene invece dedicata al Santo Cottolengo nel novembre del 1961. Essa ricopre un'area ben estesa con un bacino di circa 10.000 abitanti. \nNelle aree interne della zona tra segreteria e sagrestia vi \u00e8 stata esposta a lungo inosservata una bella opera a tema religioso (\"Il battesimo di Ges\u00f9\") di Michele Dixit, pittore palermitano di forte influenza liberty. \nInoltre una imponente pala d\u2019altare dello stesso Dixit raffigurante \"San Giuseppe Cottolengo\", che era stata corredo della chiesa, nel tempo, \u00e8 andata danneggiata in maniera grave. Nel novembre del 2020 per questo motivo, sotto il parrocato di Don Gioacchino D'agostino ha avuto inizio l'importante operazione di restauro conservativo ed estetico che ne ha visto il ritorno il 12 novembre 2021. Attualmente l\u2019altare ha riaccolto anche \"il battesimo di Ges\u00f9\" ed una terza opera dedicata al Beato Pino Puglisi. (Fonte restauro Pala d\u2019altare qui )"}
{"id": "2048965", "revid": "287204", "url": "https://it.wikipedia.org/wiki?curid=2048965", "title": "Jot Kamal", "text": " \nJot Kamal \u00e8 una suddivisione dell'India, classificata come \"census town\", di 6.196 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 27' 54 N e 88\u00b0 05' 46 E.\nSociet\u00e0.\nEvoluzione demografica.\nAl censimento del 2001 la popolazione di Jot Kamal assommava a 6.196 persone, delle quali 3.112 maschi e 3.084 femmine. I bambini di et\u00e0 inferiore o uguale ai sei anni assommavano a 1.109, dei quali 574 maschi e 535 femmine. Infine, coloro che erano in grado di saper almeno leggere e scrivere erano 3.481, dei quali 1.987 maschi e 1.494 femmine."}
{"id": "2048967", "revid": "767487", "url": "https://it.wikipedia.org/wiki?curid=2048967", "title": "One Piece - I misteri dell'isola meccanica", "text": " \u00e8 un film del 2006 diretto da K\u014dnosuke Uda. Sesto film anime basato sulla serie manga sh\u014dnen \"One Piece\" di Eiichir\u014d Oda, usc\u00ec in Giappone il 4 marzo 2006.\nTrama.\nDopo averla salvata da un baule nel quale si era nascosta, una vecchina chiede ai membri della ciurma di Cappello di Paglia di riportarla alla sua isola, l'isola Meccanica, dicendo loro che sull'isola potranno trovare la famosa \"corona d'oro\". La donna in realt\u00e0 \u00e8 la madre di Ratchet, un geniale inventore signore dell'isola, che dopo averla salvata fa attaccare dai suoi sottoposti i membri della ciurma, impedendo loro di giungere sull'isola.\nQuesti capiscono per\u00f2 che la chiave per trovare la corona d'oro \u00e8 una canzone che hanno sentito arrivando e riescono a decifrarla in parte, cos\u00ec Ratchet offre loro di collaborare per trovare il tesoro. Entrano cos\u00ec in una grotta e, dopo aver risolto parecchi enigmi, scoprono che in realt\u00e0 l'isola \u00e8 una gigantesca tartaruga. Ratchet spiega allora che in realt\u00e0 sapeva cosa sarebbe successo e che il suo scopo \u00e8 quello di diventare il padrone del mondo grazie all'immensa tartaruga, che inizia a controllare grazie a dei cavi che partono dal suo castello.\nLa tartaruga spiega a Chopper che si sveglia ogni mille anni per deporre le uova ma, essendo controllata, non riesce a compiere tale gesto. Rufy allora sconfigge Ratchet che usa contro di lui dei robot e quindi distrugge il castello, liberando la tartaruga. Infine i protagonisti scoprono che il tesoro consisteva nel guscio delle uova della tartaruga, costituito da oro.\nDistribuzione.\nData di uscita.\nLe date di uscita internazionali sono state:\nEdizione italiana.\nL'edizione italiana del film fu trasmessa su Italia 1 divisa in quattro parti, dal 7 al 16 aprile 2009. Il doppiaggio fu eseguito dalla Merak Film e diretto da Sergio Roman\u00f2, autore anche dei dialoghi (edulcorati rispetto a quelli originali).\nEdizioni home video.\nIn Giappone il film \u00e8 uscito in DVD il 21 luglio 2006 e in Blu-ray Disc il 21 gennaio 2010; fu l'ultimo film della serie a uscire anche in VHS. In Italia \u00e8 uscito in DVD e BD il 15 dicembre 2017 nel cofanetto \"One Piece Film Collection\", distribuito da Koch Media.\nAccoglienza.\nIl film debutt\u00f2 al quarto posto del botteghino giapponese nel weekend d'apertura e incass\u00f2 in tutta l'Asia orientale oltre 7,2 milioni di dollari.\nAltri media.\nIl film fu adattato in un \"anime comic\" pubblicato in Giappone da Sh\u016beisha in volume unico il 2 novembre 2006."}
{"id": "2048973", "revid": "110157", "url": "https://it.wikipedia.org/wiki?curid=2048973", "title": "Chiesa di San Giuseppe Cottolengo (Roma)", "text": "La chiesa di San Giuseppe Cottolengo \u00e8 una chiesa parrocchiale di Roma che si trova a Valle Aurelia.\n\u00c8 dedicata al fondatore della Piccola casa della Divina Provvidenza, Giuseppe Benedetto Cottolengo.\nStoria.\nLa parrocchia venne istituita il 10 dicembre 1962 dal cardinale vicario Clemente Micara, anche se gi\u00e0 nel 1905 don Luigi Guanella inizi\u00f2 a occuparsi della Valle Aurelia assieme alle Figlie di Santa Maria della Divina Provvidenza.\nLa chiesa attuale, progettata dall'architetto Franco Ceschi, venne inaugurata dal cardinale vicario Ugo Poletti il 30 aprile 1979.\nFino al 31 agosto 2006 venne gestita dai Servi della Carit\u00e0, per poi passare ai presbiteri diocesani.\nPrima della costruzione di questa chiesa, la parrocchia aveva sede in alcuni locali uso magazzino in viale di Valle Aurelia 93.\nDescrizione.\nIl Carpaneto descrive esternamente la chiesa \u00abcome una grande croce entro una valle\u00bb. Al suo interno essa conserva importanti opere di artisti italiani del Novecento, fra cui:"}
{"id": "2048975", "revid": "21880", "url": "https://it.wikipedia.org/wiki?curid=2048975", "title": "Photinia fraseri", "text": ""}
{"id": "2048981", "revid": "287204", "url": "https://it.wikipedia.org/wiki?curid=2048981", "title": "Chiesa di San Giuseppe Cottolengo", "text": ""}
{"id": "2048985", "revid": "486946", "url": "https://it.wikipedia.org/wiki?curid=2048985", "title": "Il soldato meccanico gigante del castello di Karakuri", "text": ""}
{"id": "2048991", "revid": "287204", "url": "https://it.wikipedia.org/wiki?curid=2048991", "title": "BASIC A+", "text": "Il BASIC A+ \u00e8 una versione del linguaggio BASIC per gli home computer della famiglia Atari a 8 bit sviluppato dalla Optimized Systems Software di Cupertino in California.\nIl \"BASIC A+\" \u00e8 una estensione del pi\u00f9 semplice Atari BASIC basato su ROM ed \u00e8 compatibile con esso. \nPresenta inoltre un numero maggiore di comandi ed una maggiore velocit\u00e0 nella esecuzione dei programmi.\nDettagli.\nA differenza dell\"'Atari BASIC\" originale che era disponibile su una cartuccia ROM da 8 KB, il \"BASIC A+\" era memorizzato su floppy disk ed occupava 15 KB della RAM del computer. Rimanevano in questo modo liberi 23 KB di memoria nell'Atari 800 da 48 KB. Oltre alla maggiore velocit\u00e0 di esecuzione dei programmi includeva una serie di comandi aggiuntivi per le operazioni DOS, per la gestione degli sprite e per il debugging dei programmi.\nIl \"BASIC A+\", offerto ad un prezzo di 80 Dollari nel 1983, comprendeva al suo interno anche i due prodotti \"OS/A+\" e \"EASMD\"."}
{"id": "2048996", "revid": "66124", "url": "https://it.wikipedia.org/wiki?curid=2048996", "title": "Lupin III", "text": " \u00e8 una serie di manga incentrati sull'omonimo personaggio, Arsenio Lupin III, ideato nel 1967 dal mangaka Monkey Punch, liberamente ispirato al personaggio di Arsenio Lupin ideato da Maurice Leblanc. Dai fumetti sono state tratte varie trasposizioni anime televisive e cinematografiche, lungometraggi live-action e tanto merchandising ispirato ai personaggi della serie.\nStoria editoriale.\nLupin III debutta il 10 agosto 1967 sulle pagine di \"Weekly Manga Action\", una rivista settimanale della Futabasha. Il suo autore \u00e8 Kazuhiko Kat\u014d, mangaka conosciuto col nome d'arte di Monkey Punch. Kat\u014d non crea un personaggio \"ex novo\", ma si rif\u00e0 ad Arsenio Lupin, il protagonista dei racconti e romanzi di Maurice Leblanc, il suo Lupin III \u00e8 il nipote del ladro gentiluomo.\nLa prima serie cartacea di Lupin III prosegue sino al maggio 1969. Due anni dopo inizia la pubblicazione della serie \"Shin b\u014dken\" (\"Nuove avventure\"), che prosegue fino all'aprile 1972. Le due serie saranno poi raccolte in un'unica edizione di tank\u014dbon e quindi saranno considerate entrambe come la \"prima serie\" di Lupin III.\nTra il 1975 e il 1976 Monkey Punch pubblica su \"Weekly Sh\u014dnen Action\" la serie di 18 episodi \"Rupan koz\u014d\" (\"Lupin apprendista\") e il 23 giugno 1977 inizia a uscire la seconda serie \"Shin Rupan Sansei\" (\"Nuovo Lupin III\") su \"Weekly Manga Action\", che raddoppia le sue vendite. La seconda serie si conclude quattro anni dopo, nel maggio del 1981. \nDopo la saltuaria pubblicazione di alcuni episodi, la terza serie di Lupin III esce su \"Weekly Manga Action\" solo nel 1997, intitolata semplicemente \"Lupin III\", mentre compare con altri titoli nelle edizioni in tank\u014dbon. Monkey Punch ne \u00e8 solo il curatore: il disegno \u00e8 del mangaka Shusay e i testi sono di Satosumi Takaguchi. La serie \u00e8 composta di soli cinque episodi, che ricalcano l'anime televisivo. Il tratto \u00e8 ispirato alla prima serie TV e al film \"Il Castello di Cagliostro\".\nUn'altra nuova serie dal titolo \"Lupin III Y\", a cura di Masatsuki Yamakami, parte nel 1998 sempre su \"Weekly Manga Action\" e si conclude temporaneamente nel 2003. Caratteristica di Yamakami \u00e8 il tratto simile alla seconda serie e il ricorso frequente a scene di nudo.\nDal 2004 \u00e8 pubblicata la rivista trimestrale \"Rupan Sansei official Magazine\", che nel 2009 riprende la pubblicazione della serie \"Lupin III Y\" e raccoglie articoli sull'universo di Lupin III e manga realizzati da diversi autori.\nNel 2013 \u00e8 uscito sulla rivista \"Sh\u014dnen Sunday Super\" un manga diviso in tre capitoli intitolato \"Rupan Sansei VS Meitantei Conan\" (\"Lupin III VS Detective Conan\"), tratto dall'omonimo film per la televisione animato del 2009 che funge da crossover con la serie \"Detective Conan\" di G\u014dsh\u014d Aoyama. Esso \u00e8 disegnato da Yutaka Abe e Denjir\u014d Maru, autori anche di alcuni volumi di \"Detective Conan Special Cases\", ed \u00e8 pubblicato da Shogakukan, la casa editrice di \"Detective Conan\", e non da Futabasha, quella di Lupin III.\nEdizione italiana.\nLa prima serie (comprese le \"Shin b\u014dken\") \u00e8 pubblicata in Italia da Star Comics con l'etichetta Orion da settembre 2002 a settembre 2003 in 13 volumi, mancante di alcuni episodi.\nLa seconda serie (denominata in Giappone \"Shin Rupan Sansei\") esce in Italia per Star Comics sulla testata \"Mitico\" da aprile 1994 a ottobre 1996 in 31 volumi contenenti 178 episodi sui 190 totali. I primi due volumi sono \"special\", con l'etichetta \"Mitico\" e il titolo \"Le nuove avventure di Lupin III\", mentre dal terzo volume sono numerati, con \"Mitico 1\" corrispondente a \"Lupin III 1\".\nVi sono anche fumetti di Lupin III realizzati in Italia. La prima storia, intitolata \"Alis Plaudo\", scritta dai Kappa Boys e disegnata da Monkey Punch, esce su \"Kappa Magazine\" n\u00ba 22 dell'aprile 1994. In seguito la Kappa Edizioni pubblica fumetti su Lupin III realizzati dai Kappa Boys e da altri autori italiani: il primo, intitolato \"Lupin III - Il violino degli Holmes\" \u00e8 pubblicato nel novembre 1999, a cui segue una serie di 9 albi intitolata \"Lupin III Millennium\", pubblicata fra il 2001 e il 2007.\nAnime.\nColonne sonore.\nFra i vari compositori delle colonne sonore si annoverano dal 1969 per la prima serie Norio Maeda, seguito da Takeo Yamashita e Charlie Kosei. Dal 1977 subentra Y\u016bji \u014cno. Figurano anche Kioshi Miyaura nel 1987 e Takayuki Negishi in \"Il segreto del Diamante Penombra\" (1996), che comunque hanno collaborato con \u014cno. Le musiche della serie spin-off sono di Naruyoshi Kikuchi.\nIl tema musicale principale, a partire dalla seconda serie, \u00e8 \"Rupan Sansei no Theme\", composto da Y\u016bji \u014cno, che ha avuto diverse versioni.\nLa colonna sonora della quarta serie \u00e8 composta nuovamente da Y\u016bji \u014cno.\nPer la versione italiana, la buona parte sono state composte e prodotte dalla band Papik.\nLa Columbia Music Entertainment\u00a0e\u00a0la VAP\u00a0hanno pubblicato in Giappone numerosi\u00a0CD musicali di Lupin III.\u00a0Questi includono oltre 48 album di colonne sonore di\u00a0Takeo Yamashita\u00a0e\u00a0Y\u016bji \u014cno\u00a0per le serie TV, i film e gli speciali, nonch\u00e9 di 15 raccolte di\u00a0arrangiamenti jazz\u00a0del trio di Y\u016bji \u014cno, dei \"Lupintic Five\" e dei \"Lupintic Six\".\nPer celebrare il quarantesimo anniversario della serie, l'8 settembre 2007 si \u00e8 tenuto un concerto dal vivo, eseguito da Y\u016bji \u014cno con i Lupintic Six;\u00a0un DVD del concerto \u00e8 stato pubblicato in Giappone il 21 dicembre 2007.\u00a0\"Play the Lupin clips x parts\" \u00e8 una raccolta di video d'animazione dalla serie con musiche, insieme alle sigle di apertura e chiusura da diverse produzione di Lupin III, ed\u00a0\u00e8 stata pubblicata in DVD e\u00a0Blu-ray Disc in Giappone il 22 maggio 2009.\nInfluenza culturale.\nLa prima serie anime di Lupin, trasmessa nel 1972, fu la prima serie anime per adulti e ha fortemente ispirato quelle successive, all'epoca della messa in onda fu fortemente criticata per i toni troppo maturi e nella seconda parte della stagione in poi abbandon\u00f2 le atmosfere noir. \nLa prima serie anime di Lupin ha fortemente ispirato l'anime di \"Cowboy Bebop\", per ammissione del creatore, sia per l'atmosfera noir e sia per i personaggi: Spike Spiegel, il protagonista, \u00e8 molto simile caratterialmente a Lupin, Jet black \u00e8 ispirato a Jigen, come Faye Valentine \u00e8 stata ispirata a Fujiko. Kojima creatore della serie di videogiochi di successo di \"Metal Gear\" ha paragonato la personalit\u00e0 di Snake con quella di Lupin affermando che: \"in \"Metal Gear Solid\", Snake \u00e8 diventato un ragazzo dalla lingua tagliente, simile a Lupin III che flirtava con le donne e raccontava molte barzellette\". Il film \"Lupin e il Castello di Cagliostro\" \u00e8 stato il primo film diretto dal regista Hayao Miyazaki. Miyazaki ha diretto anche la maggior parte degli episodi della prima serie anime e ha diretto due episodi della seconda serie. In America per\u00f2 l'anime e il manga di Lupin non sono molto popolari, la serie ha avuto successo in Giappone e in alcuni paesi europei, l'Italia soprattutto.\nAltri media.\nVideogiochi.\nSono stati realizzati molti videogiochi ispirati a Lupin III, quasi tutti disponibili solamente per il mercato giapponese. Due sono usciti anche in Italia: ' e '."}
{"id": "2048998", "revid": "1543377", "url": "https://it.wikipedia.org/wiki?curid=2048998", "title": "Hey Jude", "text": "Hey Jude \u00e8 un celebre brano musicale dei Beatles, scritto da Paul McCartney, ma accreditato alla coppia Lennon-McCartney, originariamente per l'album \"The Beatles\", meglio conosciuto come \"White Album\", ma in seguito pubblicato come singolo nel 1968, ed infine pubblicato nella raccolta \"Hey Jude\".\nLa rivista \"Rolling Stone\" la colloca all'ottavo posto nella classifica delle 500 migliori canzoni di tutti i tempi.\nDescrizione.\nOrigine e storia.\nIntitolata originariamente \"Hey Jules\" e rinominata in seguito \"Hey Jude\" per motivi fonetici, fu scritta da McCartney per confortare Julian, il figlio di Lennon, nel momento del divorzio tra il padre e Cynthia Powell.\nNonostante questa versione ufficiale dei fatti, alcuni giornalisti, come per esempio Judith Simons del \"Daily Express\", ritennero che potesse riferirsi o al momento sentimentale difficile di McCartney dopo il fallimento della relazione con Jane Asher oppure fosse dedicata ai Beatles stessi, impegnati in un periodo artistico e storico molto particolare.\nJulian Lennon scopr\u00ec che \"Hey Jude\" era stata scritta per lui oltre vent'anni dopo la composizione della canzone. Parlando del suo rapporto con McCartney disse: \u00abPaul e io stavamo molto insieme \u2013 pi\u00f9 di quanto stessi con pap\u00e0. Eravamo molto amici e sembrano esserci pi\u00f9 fotografie di me e Paul che giochiamo piuttosto che di me insieme a mio padre\u00bb. Nel 1996, Julian pag\u00f2 25\u00a0000 sterline per aggiudicarsi a un'asta lo spartito originale di \"Hey Jude\".\nComposizione.\nNel maggio 1968, John Lennon e la moglie Cynthia si separarono a causa della relazione extraconiugale di John con Y\u014dko Ono. Il mese seguente, Paul McCartney decise di andare a trovare il figlioletto di Cynthia e John, Julian, che aveva cinque anni all'epoca, a Kenwood, presso la residenza della coppia a Weybridge. Cynthia era stata parte integrante dell'entourage dei Beatles fin dall'inizio; e Paul sentiva che non era giusto escluderla dalla cerchia in maniera cos\u00ec ingiusta. Cynthia Lennon ricord\u00f2 di aver vissuto con sorpresa l'inaspettata visita di McCartney: \u00abRimasi profondamente toccata dalla sua evidente preoccupazione per il nostro benessere... Mentre era in viaggio in macchina compose \"Hey Jude\". Non dimenticher\u00f2 mai il gesto gentile di Paul nel venire a trovarci\u00bb.\nIl 30 giugno, dopo aver curato la produzione della versione del suo brano strumentale \"Thingumybob\" da parte della Black Dyke Mills Band, nello Yorkshire, McCartney si ferm\u00f2 presso un villaggio nella contea di Bedfordshire ed esegu\u00ec la canzone in un pub locale per \"testarla\" dal vivo di fronte a un pubblico.\nQuando present\u00f2 la nuova composizione a Lennon, McCartney gli disse che il verso: \"The movement you need is on your shoulder\" era solo provvisorio e che lo avrebbe cambiato per la versione definitiva, poich\u00e9 aveva gi\u00e0 usato la parola \"shoulder\" nella strofa precedente; ma Lennon insistette affinch\u00e9 lo mantenesse, dicendo che era \u00abil verso migliore di tutta la canzone\u00bb.\nSebbene McCartney originariamente avesse composto \"Hey Jude\" per Julian, John Lennon pensava che l'avesse scritta per lui. Nel corso di un'intervista del 1980, Lennon dichiar\u00f2 di \"averla sempre considerata una canzone su di lui\" e di percepirla, in qualche modo, come una sorta di benedizione della \"parte buona\" di McCartney verso la relazione Lennon-Ono, anche se cos\u00ec Paul sapeva che avrebbe perso il suo amico.\nRegistrazione.\nFu registrata in parte negli studi ormai famosi di Abbey Road ed in parte negli studi Trident, dove venne svolto il lavoro di rifinitura e di perfezionamento tecnico, visto che a quell'epoca venivano considerati i pi\u00f9 attrezzati per eseguire registrazioni con un alto numero di piste.\nLa registrazione fu fruttuosa di aneddoti come ad esempio le volgarit\u00e0 scappate a John Lennon intorno al terzo minuto dell'esecuzione, il litigio fra Paul McCartney e George Harrison per divergenze sull'arrangiamento e sull'atteggiamento da tenere in studio, il rifiuto di un orchestrale a battere le mani ed a unirsi al coro ed il disaccordo fra Lennon, che chiedeva per la sua canzone \"Revolution\" l'onore del \"Lato A\" perch\u00e9 affrontava tematiche di attualit\u00e0 stringente e gli altri tre, che la pensarono diversamente.\nAlla registrazione prese parte anche il gruppo musicale Badfinger, sotto contratto con la Apple.\n\u00c8 stato ufficialmente il primo disco singolo dei Beatles pubblicato per la nuova etichetta Apple Records..\nDopo 2 minuti e 59 secondi, fra i versi: \"\u00abRemember, to let her under your skin / Oh, then you'll begin\u00bb\", si sente in sottofondo, appena udibile coperta dalla strumentazione, l'imprecazione di Paul \"\u00abFucking Hell!\u00bb\", lasciata nell'edizione finita per chiaro volere di John Lennon.\nMusica e arrangiamento.\n\"Hey Jude\" inizia con la voce solista di McCartney accompagnata dal pianoforte, suonato sempre da lui. Nella seconda strofa l'accompagnamento \u00e8 arricchito con l'inserimento della chitarra, del basso elettrico e delle percussioni.\nUna delle caratteristiche peculiari della canzone \u00e8 il coro finale, lungo quattro minuti circa, \"Naaa-naaa-naaa-na-na-na-naaaaa-na-na-na-naaaaa Hey Jude\". Questa coda della canzone richiese la presenza di un'orchestra formata da dieci violini, tre viole, tre violoncelli, due flauti, due contrabbassi, un clarinetto basso, un fagotto, un controfagotto, due clarinetti, quattro tromboni, quattro trombe, due corni, una percussione. La rivista \"TIME\" ha descritto la coda come \"un fade out che falsifica simpaticamente la dissolvenza come un espediente per porre fine ai dischi pop\".\nPromozione.\nUn primo fallito tentativo di pubblicizzare il singolo ebbe luogo all'inizio dell'agosto 1968. Con la Apple Boutique che aveva chiuso i battenti una settimana prima, McCartney e una sua \"fiamma\" di allora, Francie Schwartz, scrissero con della vernice sulle vetrate del negozio chiuso le parole \"Hey Jude/Revolution\". Tale trovata venne scambiata per un graffito antisemita (poich\u00e9 \"Jude\" significa \"Ebreo\" in tedesco), scandalizzando la comunit\u00e0 ebraica locale, e provocando la rottura della vetrata da parte di un passante infuriato. Discutendo dell'episodio nel libro \"The Beatles Anthology\", McCartney spieg\u00f2 che l'idea gli era venuta solo per sfruttare il grande via vai di gente che passava di l\u00ec ogni giorno, e come non fosse assolutamente intenzionale il presunto riferimento antisemita.\nAllora i Beatles assunsero il regista Michael Lindsay-Hogg per girare un filmato promozionale per \"Hey Jude\", essendosi lui gi\u00e0 occupato in precedenza del video per \"Paperback Writer\" nel 1966. Decisero di eseguire il brano dal vivo davanti a un pubblico selezionato. Nel video, si vedono prima i Beatles che iniziano a suonare la canzone, per poi essere raggiunti nel finale dagli spettatori per il coro finale. Hogg gir\u00f2 il filmato ai Twickenham Film Studios il 4 settembre 1968, con McCartney stesso che disegn\u00f2 il set.\nLa versione finale fu un montaggio di varie take differenti ed incluse una \"introduzione\" da parte del presentatore David Frost. Il filmato venne trasmesso in Gran Bretagna durante il \"Frost on Sunday\" dell'8 settembre 1968, e negli Stati Uniti nel programma \"The Smothers Brothers Comedy Hour\" il 6 ottobre.\nAccoglienza e successo commerciale.\n\"Hey Jude\" venne pubblicata su singolo il 26 agosto 1968 negli Stati Uniti ed il 30 agosto nel Regno Unito, insieme a \"Revolution\" come lato B, nel formato 7\". Fu uno dei quattro singoli pubblicati in simultanea per il lancio dell'etichetta Apple Records (gli altri furono \"Those Were the Days\" di Mary Hopkin, \"Sour Milk Sea\" di Jackie Lomax, e \"Thingumybob\" della Black Dyke Mills Band). La pubblicazione venne presentata da Derek Taylor, che, magnific\u00f2 \"Hey Jude/Revolution\" come \"primo singolo della Apple records\".\nIl singolo riscosse enorme successo e fu un'ottima pubblicit\u00e0 per la Apple Records, facendo da contraltare al recente fallimento della Apple Boutique. \"Hey Jude\" inizi\u00f2 la sua permanenza di sedici settimane nella Official Singles Chart il 7 settembre 1968, raggiungendo la vetta una settimana dopo. Rest\u00f2 al numero 1 per due settimane prima di cedere il posto a \"Those Were the Days\" della Hopkin, brano prodotto da Paul McCartney.\nIl 30 novembre 1968, \"NME\" riport\u00f2 che le vendite del singolo avevano raggiunto le oltre sei milioni di copie in tutto il mondo. \"Hey Jude\" divenne il singolo di debutto dal maggior successo di sempre, vendendo circa otto milioni di copie e raggiungendo la vetta della classifica in undici nazioni differenti.\nClassifiche.\nNonostante la durata eccezionale per un singolo (7 minuti e 11 secondi) rimase nelle classifiche britanniche e statunitensi per ben 16 settimane.\nIl disco vendette in sei mesi oltre cinque milioni di copie in tutto il mondo, e dopo quattro anni il numero complessivo sal\u00ec a sette milioni e mezzo. Fece ingresso nelle classifiche inglesi il 7 settembre 1968, e vi rimase per 16 settimane; l'11 settembre raggiunse la prima posizione che mantenne per due settimane, prima di essere spodestato dal singolo di Mary Hopkin \"Those Were the Days\", disco prodotto da Paul McCartney per l'etichetta Apple. Negli Stati Uniti ebbe ancor maggiore successo, approdando in classifica il 14 settembre e restando nella \"hit parade\" per 19 settimane, delle quali 9 consecutive \u2013 dal 28 settembre al 23 novembre \u2013 occupando il primo posto.\nIn Canada arriva al primo posto per tre settimane, in Australia per 13 settimane ed in Olanda e Norvegia per sei settimane.\nIl brano arriva primo anche in Germania, Svizzera, Austria; Danimarca, Francia per tre settimane, Irlanda, Nuova Zelanda, Spagna, Svezia e Jugoslavia.\nAnche gli appassionati italiani accolsero con entusiasmo il brano che soggiorn\u00f2 per quindici settimane nelle Hit Parade raggiungendone la quarta posizione."}
{"id": "2049000", "revid": "968255", "url": "https://it.wikipedia.org/wiki?curid=2049000", "title": "Mi ritorni in mente/7 e 40", "text": "Mi ritorni in mente/7 e 40 \u00e8 il settimo singolo da interprete di Lucio Battisti, pubblicato in Italia nel 1969.\nIl disco.\n ma quando Battisti complet\u00f2 \"Mi ritorni in mente\" venne deciso l'inserimento di questo brano nel singolo a scapito di \"Una\", brano che fu quindi temporaneamente accantonato fino al 1971 quando venne pubblicato nell'album \"Amore e non amore\" e inserito, nel 1972, nel singolo \"Elena no/Una\".\nEntrambe le canzoni, arrangiate come di consueto da Detto Mariano, vennero poi inserite nell'album \"Emozioni\".\nAccoglienza.\nIl singolo giunse al primo posto della classifica italiana e vi rimase per due settimane. Fu l'11\u00ba pi\u00f9 venduto del 1969 in Italia.\nTracce.\nTutti i brani sono di Battisti - Mogol.\nBrani.\n\"7 e 40\".\nIl testo di \"7 e 40\" parla di un addio: i due protagonisti decidono di separarsi, ma appena lei lascia la casa per prendere il treno delle 7:40, lui si ritrova solo e si accorge di non poter vivere senza di lei. Cos\u00ec cambia idea, e decide di prendere l'aereo delle 8:50 per arrivare a destinazione prima del treno e riconciliarsi con lei."}
{"id": "2049003", "revid": "773636", "url": "https://it.wikipedia.org/wiki?curid=2049003", "title": "Chiesa di San Valentino (Sorano)", "text": "La chiesa di San Valentino \u00e8 un luogo di culto cattolico situato a San Valentino, nel comune di Sorano in provincia di Grosseto.\nStoria.\nLa chiesa fu costruita in epoca rinascimentale, pi\u00f9 precisamente nei primi decenni del XV secolo, quando gi\u00e0 era intitolata a san Valentino, dando in seguito la denominazione ai poderi circostanti e al piccolo borgo rurale posticcio. Originariamente, presentava dimensioni minori ed era preceduta da un porticato, come molte cappelle e chiese rurali dell'epoca.\nDurante il XVIII secolo era attestata la presenza all'interno della chiesa di una raffigurazione pittorica con \"Ges\u00f9 crocifisso, san Valentino, san Benedetto e santa Maria Maddalena\".\nTra la fine del XIX e gli inizi del XX secolo furono effettuati lavori di ristrutturazione ed ampliamento, che hanno modificato profondamente l'aspetto originario dell'edificio religioso, conferendogli di fatto gran parte dell'aspetto attuale. Proprio durante questi interventi fu abbattuto il porticato che precedeva l'ingresso per ampliarne la pianta, e al tempo stesso fu costruito il campanile con elementi stilistici di tipo neoromanico (monofore attorno alla cella campanari) e neogotico (cuspide sommitale).\nDescrizione.\nLa chiesa di San Valentino si presenta come un semplice edificio religioso a pianta rettangolare, con pareti esterne completamente rivestite in intonaco. Il fianco destro \u00e8 addossato interamente ad un altro edificio, fino all'angolo destro della facciata principale anteriore.\nAl centro della facciata principale si apre un portale d'ingresso rettangolare architravato, su cui poggia un arco a tutto sesto: al portale si accede attraverso una gradinata. La porzione superiore della facciata non presenta elementi di rilievo, elevandosi oltre l'innesto della base del tetto a capanna, culminando con una cornice orizzontale.\nAll'angolo sinistro della facciata si eleva il campanile a sezione quadrata con paramento murario in conci di tufo, con la parte superiore caratterizzata dalla presenza di una monofora aperta per lato ad arco tondo, che racchiude la cella campanaria, sopra la quale vi \u00e8 la base di appoggio per la slanciata cuspide sommitale. Sul fianco sinistro della chiesa si aprono monofore ad arco tondo.\nL'interno, a navata unica, si presenta alquanto semplice, con le monofore lungo la parete laterale sinistra e, nella parte posteriore, l'altare con la parete retrostante arricchita da lesene e timpano spezzato, ove trovano la base due angioletti: le lesene racchiudono lo spazio in cui \u00e8 collocata una tavola, mentre nelle parti laterali della medesima parete si apre, su ciascun lato, una nicchia ove \u00e8 collocata una statua. Nella chiesa sono custodite alcune opere di grande pregio: del periodo rinascimentale sono da annoverare un fonte battesimale quattrocentesco e un'acquasantiera del XVI secolo, mentre risultano di interesse anche alcuni reliquiari e il settecentesco \"Crocifisso\" ligneo."}
{"id": "2049004", "revid": "1305772", "url": "https://it.wikipedia.org/wiki?curid=2049004", "title": "Papenburg", "text": "Papenburg \u00e8 una citt\u00e0 di 34.137 abitanti della Bassa Sassonia, in Germania al confine con i Paesi Bassi.\nAppartiene al circondario (\"Landkreis\") dell'Emsland (targa EL).\nPapenburg si fregia del titolo di \"Comune indipendente\" (\"Selbst\u00e4ndige Gemeinde\").\nGeografia fisica.\nPapenburg si trova sul fiume Ems.\nEconomia.\nL'economia della citt\u00e0 \u00e8 legata al suo cantiere navale \"Meyer Werft\". Qui venne costruita la \"Estonia\", il traghetto che sarebbe poi affondato nel settembre 1994 sulla rotta tra Paarnu e Stoccolma. Si tratt\u00f2 di uno dei pi\u00f9 drammatici naufragi del Novecento.\nSuddivisione amministrativa.\nIl territorio di Papenburg comprende l'area urbana e 5 frazioni (\"Stadtteil\"):\nAmministrazione.\nGemellaggi.\nPapenburg intrattiene rapporti d'amicizia con:\nPapenburg ha stretto contatti con:"}
{"id": "2049006", "revid": "144796", "url": "https://it.wikipedia.org/wiki?curid=2049006", "title": "Giacomo Antonio Morigia", "text": ""}
{"id": "2049008", "revid": "547034", "url": "https://it.wikipedia.org/wiki?curid=2049008", "title": "Monumento naturale regionale di Pietra Luna", "text": "Il monumento naturale regionale di Pietra Luna si trova nel territorio comunale di Bellagio in provincia di Como.\nLa Pietra Luna \u00e8 costituita da gneiss granitico e proviene dall'Alta Valtellina. "}
{"id": "2049009", "revid": "144796", "url": "https://it.wikipedia.org/wiki?curid=2049009", "title": "Giacomo Morigia", "text": ""}
{"id": "2049010", "revid": "339392", "url": "https://it.wikipedia.org/wiki?curid=2049010", "title": "Vettore di stato", "text": ""}
{"id": "2049020", "revid": "1543377", "url": "https://it.wikipedia.org/wiki?curid=2049020", "title": "Malatyaspor Kul\u00fcb\u00fc", "text": "Il Malatyaspor Kul\u00fcb\u00fc \u00e8 una societ\u00e0 calcistica turca con sede nella citt\u00e0 di Malatya. Milita attualmente nella Amat\u00f6r Futbol Ligleri, la sesta divisione del campionato turco.\nI colori del club sono stati giallo e nero fino al 1984."}
{"id": "2049023", "revid": "729019", "url": "https://it.wikipedia.org/wiki?curid=2049023", "title": "Nick Zisti", "text": "Biografia.\nDi famiglia di origine italiana, Nick Zisti pratic\u00f2 inizialmente il rugby XV, ma si orient\u00f2 al XIII intorno ai 12 anni per via delle prospettive professionistiche che offriva.\nEsord\u00ec nel professionismo nel 1991 con i South Sydney Rabbitohs, poi dal 1993 al 1998 milit\u00f2 nei St. George Dragons, Hunter Mariners e Cronulla Sharks.\nNel 1998 si trasfer\u00ec in Gran Bretagna per giocare nei Bradford Bulls.\nNel 1999, grazie al passaporto italiano, entr\u00f2 nel giro degli osservati della Federazione Italiana Rugby, e decise di passare al XV; fu ingaggiato dalla Rugby Roma Olimpic e convocato dal C.T. della Nazionale Massimo Mascioletti per la in Galles.\nQuando esord\u00ec, nel corso della competizione, contro l' a Twickenham, non aveva ancora giocato un solo minuto di rugby XV professionistico.\nDur\u00f2 solo 4 incontri l'esperienza in azzurro dell'oriundo italo-australiano (tra cui due incontri nel Sei Nazioni 2000, contro, di nuovo, e poi : nel suo club, il Roma Olimpic, per il quale aveva un ingaggio triennale, vinse il campionato italiano nella stagione 1999/2000 nel ruolo di tre quarti centro (rispetto a quello di ala che aveva nel XIII).\nSuccessivamente, le disavventure finanziarie del club spinsero diversi giocatori, tra cui lo stesso Zisti, a chiedere di essere lasciati liberi prima della scadenza del contratto; Zisti chiese di essere liberato a dicembre del 2001 e lasci\u00f2 il club per tornare in Australia."}
{"id": "2049035", "revid": "1573940", "url": "https://it.wikipedia.org/wiki?curid=2049035", "title": "Himantopus melanurus", "text": "Il cavaliere dorsonero (Himantopus melanurus ) \u00e8 un uccello della famiglia Recurvirostridae.\nDistribuzione e habitat.\nQuesto uccello vive in quasi tutto il Sud America, ad eccezione della zona settentrionale e nordoccidentale del continente."}
{"id": "2049039", "revid": "56620", "url": "https://it.wikipedia.org/wiki?curid=2049039", "title": "Giovanni Bernardi", "text": "Biografia.\nGiovanni Desiderio Bernardi impar\u00f2 i primi rudimenti della glittica dal padre Bernardo (1464-1553) valente orafo che avvi\u00f2 lui e il fratello Orfeo all'arte dell'incisione delle pietre dure.\nInizi\u00f2 la sua attivit\u00e0 a Ferrara, alla corte del duca Alfonso I d'Este (come scrive il Vasari). Nel 1530 si trasfer\u00ec a Roma, dove ebbe modo di affinare la sua arte e di farsi apprezzare dai cardinali Giovanni Salviati e Ippolito de' Medici, giungendo in breve a ritrarre papa Clemente VII. Da questo momento il suo successo fu inarrestabile come ci testimonia il Cellini.\nIn occasione dell'incoronazione dell'imperatore del Sacro Romano Impero Carlo V a Bologna in San Petronio (14 febbraio 1530), l'artista fece il ritratto del sovrano su una medaglia in oro. Dal 1534 al 1538 Giovanni Bernardi ricopr\u00ec l'incarico di incisore della zecca pontificia, con il perugino Tommaso Cristiani.\nDopo la morte, nel 1535, del suo mecenate, il cardinale Ippolito de' Medici, Giovanni Bernardi entr\u00f2 al servizio del cardinale Alessandro Farnese per il quale esegu\u00ec numerose opere, fra cui parte degli intagli su cristallo di rocca inseriti nella famosa \"Cassetta Farnese\": nelle quattro facce della \"Cassetta\" sono incastonati sei ovali intagliati dal Bernardi, raffiguranti scene allegoriche; sono sovrastati da targhette in cui compaiono scritte in greco e latino inerenti al soggetto.\nNel 1539 il Bernardi ritorn\u00f2 in Romagna, dove ebbe il merito di valorizzare e migliorare l'arte dell'incisione. Si stabil\u00ec a Faenza, dove termin\u00f2 il \"Ciborio Farnesiano\".\nDal 1\u00ba settembre 1540 al dicembre 1545 lavor\u00f2 nuovamente alla Zecca papale. Rimasto vedovo e senza figli, si rispos\u00f2 a Faenza nel 1546 con Girolama Mondini da cui ebbe tre figli: due maschi e una femmina.\nGiovanni Bernardi mor\u00ec il 22 maggio 1553 ancora nel pieno della sua attivit\u00e0 e della sua fama.\nRoma ha dedicato una via a Giovanni da Castel Bolognese cos\u00ec come il suo paese natale gli ha dedicato la piazza principale.\nLa \"Cassetta Farnese\" \u00e8 conservata nella Galleria Nazionale di Capodimonte a Napoli, dove un'intera sala \u00e8 riservata alle opere del Bernardi.\nLa Pinacoteca di Napoli conserva un ritratto di incerta attribuzione che si presume riproduca le sue fattezze, per via della presenza di una grande medaglia (o cammeo) sulla falda del suo cappello. Una copia di questo ritratto, opera del pittore Giovanni Piancastelli, si trova nel Municipio di Castel Bolognese.\nNel museo storico di Vienna \u00e8 conservata un'opera intitolata \"La battaglia di Pavia\", in cristallo di rocca."}
{"id": "2049048", "revid": "7969", "url": "https://it.wikipedia.org/wiki?curid=2049048", "title": "Gian Franco Ciaurro", "text": ""}
{"id": "2049053", "revid": "6923", "url": "https://it.wikipedia.org/wiki?curid=2049053", "title": "Lawrence Frank", "text": "Carriera.\nFrank \u00e8 diventato l'allenatore ad interim dei New Jersey Nets il 26 gennaio 2004, succedendo a Byron Scott, dopo aver prestato servizio come assistente allenatore con la squadra dalla stagione 2000-2001. \u00c8 diventato ufficialmente l'allenatore capo dei Nets il 21 giugno 2004.\nFrank ha iniziato la sua carriera di allenatore NBA raggiungendo un record di 13-0 dal 27 gennaio al 24 febbraio 2004, stabilendo un nuovo record NBA per il maggior numero di vittorie consecutive da parte di un allenatore NBA esordiente. La serie di 13 vittorie consecutive \u00e8 stata anche la pi\u00f9 lunga serie di vittorie di un allenatore principiante in uno dei quattro principali campionati sportivi professionistici del Nord America. Durante questa serie di vittorie consecutive, i Nets hanno vinto sei partite consecutive in trasferta, dando a Frank il record per il maggior numero di vittorie in trasferta da un allenatore principiante.\nI Nets hanno scelto l'opzione di estensione nel contratto di Lawrence il 6 giugno 2006 e hanno aggiunto un'estensione di due anni il 23 luglio 2007. Tuttavia, il mandato di Frank come capo allenatore dei Nets \u00e8 terminato il 29 novembre 2009, dopo che i Nets hanno iniziato la stagione con un record di 0-16. Questa serie era in corso al momento del suo licenziamento e continu\u00f2 in seguito. Frank \u00e8 stato l'unico allenatore in assoluto nella NBA ad iniziare e terminare il suo mandato con una squadra con una serie di vittorie e sconfitte a due cifre. Dopo il suo licenziamento, Frank ha lavorato come analista per NBATV. Il 15 luglio 2010, Frank \u00e8 stato assunto dai Boston Celtics, in sostituzione di Tom Thibodeau come capo assistente allenatore dello staff tecnico di Doc Rivers.\nIl 3 agosto 2011, Frank \u00e8 stato presentato come capo allenatore dei Detroit Pistons.\nDopo una sconfitta contro Oklahoma City Thunder il 12 novembre 2012, i Pistons sono scesi a 0\u20138. Questo ha reso Frank il terzo allenatore nella storia della NBA ad iniziare almeno 0\u20138 con due franchigie separate.\nIl 18 aprile 2013, Frank \u00e8 stato licenziato dai Pistons dopo aver passato 54-94 in due stagioni.\nIl 26 settembre 2014, Frank ha negoziato un buyout dai Nets e ha iniziato i colloqui per entrare a far parte dello staff Clippers."}
{"id": "2049056", "revid": "1573940", "url": "https://it.wikipedia.org/wiki?curid=2049056", "title": "Recurvirostra americana", "text": "L'avocetta americana (Recurvirostra americana ) \u00e8 un uccello della famiglia dei Recurvirostridi.\nDescrizione.\nDimensioni.\nMisura 41-51 cm di lunghezza, per 215-476 g di peso. L'apertura alare si aggira sui 68 cm e il tarso misura 85-103 mm.\nAspetto.\nNell'avocetta americana la testa, il collo e il petto sono di un colore bruno-arancio che diventa rosato sulla parte alta della mantellina e del ventre per poi sfumare nel bianco. I motivi dei disegni nerastri del dorso ricordano quelli dell'avocetta comune (\"R. avosetta\") e dell'avocetta collorosso (\"R. novaehollandiae\"), ma le macchie sono pi\u00f9 sviluppate sulla parte esterna dell'ala a livello delle primarie e delle grandi copritrici.\nIl lungo becco nero \u00e8 fortemente curvato verso l'alto, ma le sue dimensioni sono generalmente pi\u00f9 piccole di quello dell'avocetta comune. Gli adulti in tenuta non nuziale hanno il vertice, la nuca e la parte posteriore del collo di colore grigio-perla. Il resto delle parti inferiori \u00e8 bianco. I giovani sono simili agli adulti, ma hanno il vertice di un colore marrone chiaro o grigiastro che contrasta nettamente con il castano opaco della nuca e della parte posteriore del collo, che sfuma nel rosa della parte alta della mantellina. \u00c8 presente inoltre un po' di bianco sulle primarie interne. Le piume della mantellina e le copritrici alari presentano delle estremit\u00e0 bianche che spiccano chiaramente sullo sfondo nero.\nVoce.\nLe avocette americane emettono dei forti \"kleek\" o \"pleet\" che possono essere uditi anche a grande distanza. Quando degli intrusi penetrano nel loro territorio, sono in grado di produrre dei richiami stridenti e ripetuti.\nBiologia.\nLe avocette americane svernano nelle regioni meridionali e orientali degli Stati Uniti, nonch\u00e9 in Messico e nel Belize, dove gli \"habitat\" pi\u00f9 adatti a questa specie presentano una copertura migliore. Esemplari migranti vengono avvistati anche a Panama e nelle regioni nord-occidentali del Sudamerica, fino al sud del Venezuela.\nQuesta specie \u00e8 presente in piccolo numero, ma con un trend demografico in crescita, anche nelle isole Cayman e in Giamaica; alcune testimonianze ne segnalano la presenza anche nei Caraibi, a Porto Rico, nelle Isole Vergini, ad Antigua e a Barbados.\nAlimentazione.\nLe avocette americane sono principalmente carnivore. Si nutrono di una vasta gamma di invertebrati acquatici, compresi insetti e loro larve, crostacei, molluschi e lombrichi. Nelle localit\u00e0 situate nell'entroterra, variano la loro dieta mangiando semi e insetti terricoli come cavallette e locuste.\nSulle spiagge californiane, il loro menu \u00e8 un po' diverso, in quanto \u00e8 composto prevalentemente da anellidi come gli spionidi, i capitellidi, i policheti e gli oligocheti. Le avocette americane catturano le loro prede soprattutto fendendo le acque poco profonde con il lungo becco ricurvo, che gioca un ruolo essenziale in questo. Si alimentano spesso in stormi molto numerosi.\nRiproduzione.\nNel nord del loro areale le avocette americane nidificano in primavera e in estate. Nel Messico nord-occidentale, si riproducono tra il mese di aprile e il mese di agosto. Nel Messico centrale, la stagione di nidificazione si protrae dal mese di marzo ad agosto. A Cuba, essa ha luogo in giugno. Questi trampolieri nidificano generalmente in colonie sciolte, ma possono anche deporre le loro uova all'interno delle fitte formazioni di mangrovie. Occasionalmente, nidificano assieme ai cavalieri collonero (\"Himantopus mexicanus\"). Il nido \u00e8 costituito da una sorta di depressione foderata con steli d'erba; \u00e8 situato sul terreno o su zattere di vegetazione secca che formano un substrato di almeno 15 mm. All'interno delle colonie, i nidi sono disposti generalmente a 2-6 metri di distanza gli uni dagli altri.\nCiascuna covata comprende 4 uova, ciascuna delle quali misura 54 mm per 35, che vengono covate da entrambi i genitori per 22-39 giorni. I pulcini sono ricoperti da un piumino di colore fulvo chiaro con macchie e strisce pi\u00f9 scure. I due genitori si prendono cura dei piccoli fino a quando non sono in grado di volare, ovvero dopo 4-5 settimane. A questa et\u00e0 sono gi\u00e0 completamente indipendenti. Le piccole avocette raggiungono la maturit\u00e0 sessuale all'inizio del terzo anno.\nDistribuzione e habitat.\nCome indica il loro nome comune, queste avocette sono originarie del continente nordamericano, dove sono pi\u00f9 numerose nel sud del Canada (dalla Columbia Britannica fino al sud-ovest dell'Ontario), e nel sud-ovest degli Stati Uniti, in particolare in California e nel nord del Texas. In America centrale sono presenti nella Baja California e nel nord del Messico, fino al Sonora.\nQuesti trampolieri svernano nel Messico centrale, nel Guatemala, nell'Honduras, nel Salvador e nel Nicaragua. Negli Stati Uniti orientali, quartieri invernali di questa specie si trovano in Florida e nella Carolina del Nord. Altri esemplari svernano nelle Grandi Antille, pi\u00f9 precisamente nelle Bahamas e a Cuba.\nLe avocette americane nidificano nei dintorni o sulle sponde di laghi salati e di bacini artificiali, in particolare ove sia presente un po' di vegetazione sparsa. Amano molto anche le acque alcaline, le lagune e le paludi, gli estauri di fiumi e di torrenti. Nel Messico centrale, possono nidificare fino a 2500 metri di altitudine. Nell'Idaho, negli Stati Uniti nord-occidentali, alcuni esemplari sono stati avvistati addirittura a 2720 metri.\nAl di fuori della stagione riproduttiva, questi uccelli mostrano una chiara preferenza per gli specchi d'acqua dolce, cos\u00ec come per le lagune costiere, le foci dei fiumi, le spiagge e le distese di fango che vengono colpite dalle correnti di marea.\nConservazione.\nLa IUCN classifica l'avocetta americana come \u00abspecie a rischio minimo\u00bb (\"Least Concern\"). Occupa un territorio molto vasto e molti siti in cui \u00e8 presente sono protetti. In Messico \u00e8 allo stesso tempo una specie nidificante e una visitatrice invernale piuttosto abituale. Due colonie riproduttive sono state recentemente scoperte a Cierra de Biramal, a Cuba, durante l'estate del 2007: esse erano costituite rispettivamente da 11 e 12 coppie. Questa piccola popolazione si \u00e8 sviluppata a partire da alcuni visitatori invernali nel corso degli ultimi due decenni."}
{"id": "2049058", "revid": "709565", "url": "https://it.wikipedia.org/wiki?curid=2049058", "title": "Sharon Ventura", "text": "Sharon Ventura, conosciuta anche come Ms. Marvel II e successivamente come Donna Cosa (\"She-Thing\"), \u00e8 un personaggio dei fumetti, creato da Michael Carlin (testi) e Ron Wilson (disegni), pubblicato dalla Marvel Comics. La sua prima apparizione come Sharon Ventura avviene in \"The Thing\" (prima serie) n. 27 (settembre 1985), mentre come Ms. Marvel \u00e8 in \"The Thing\" (prima serie) n. 35 (maggio 1986), realizzato da Michael Carlin (testi) e Paul Neary (disegni). Invece come Donna Cosa \u00e8 apparsa in \"The Fantastic Four\" (prima serie) n. 310 (gennaio 1988), realizzato da Steve Englehart e Keith Pollard (disegni)\nBiografia del personaggio.\nSharon Ventura crebbe in un ambiente estremamente rigoroso, dominato dalla figura del padre, un militare abituato a pretendere solo il meglio dai suoi sottoposti e dalla figlia. I due ruppero i rapporti quando Sharon fu espulsa dalla scuola militare per non aver denunciato un compagno di corsi che aveva imbrogliato. La morte del padre, prima che Sharon avesse avuto modo di riappacificarsi con lui, scaten\u00f2 nella ragazza un forte desiderio di riscatto e di affermazione attraverso prove sempre pi\u00f9 difficili da superare e lavori carichi di fatica e rischi. Dopo un'esperienza in un circo, si un\u00ec per un certo periodo a un gruppo di stunt motociclisti, i Thunderiders, presso i quali fu poi sostituita da Ben Grimm (la Cosa), che vedeva in lei la sosia di una donna di cui si era innamorato su un altro pianeta.\nSharon ritrov\u00f2 Grimm in seguito, dopo che la Cosa era entrato nella \"Unlimited Class Wrestling Federation\". Sharon, che da tempo seguiva di nascosto i suoi incontri, intervenne proprio quando Ben stava per uccidere una creatura (Arcano) che egli riteneva essere la causa dei suoi problemi e lo convinse a partire insieme. Si venne cos\u00ec a creare tra i due un legame molto forte, che per Sharon per\u00f2 rimase sempre sul piano dell'amicizia, nonostante Ben desiderasse qualcosa di pi\u00f9.\nMentre era impegnata a difendere Ben, accusato di aver ucciso una esponente della Unlimited Class Wrestling Federation, Sharon si mise in luce per il suo temperamento e le sue qualit\u00e0 e le fu consigliato di rivolgersi al Power Broker per acquisire una forza sufficiente ad entrare nella Federazione. In realt\u00e0 il Power Broker prima accresceva la forza delle lottatrici con un ciclo di radiazioni e poi le rendeva sue succube iniettando loro una droga. Sharon, dopo essersi sottoposta alle radiazioni, cambi\u00f2 per\u00f2 idea e cerc\u00f2 di fuggire. Proprio quando gli uomini di Power Broker stavano per avere la meglio su di lei, il piano diabolico fu sventato dalla Cosa e dal tenente Lynch. Lo scontro fra Sharon (aiutata dalla Cosa), Power Broker e la Unlimited Class Wrestling Federation comunque prosegu\u00ec e sulla testa della donna fu anche piazzata una taglia. Sharon, che nel frattempo aveva assunto il nome di Ms. Marvel (in quanto il suo costume ricordava molto quello della Ms. Marvel originale), fu poi tradita dal fidanzato, il tenente Lynch, e consegnata a Power Broker. Durante la prigionia fu sottoposta a terribili torture che non riusc\u00ec mai a dimenticare, neppure dopo essere stata salvata da Capitan America.\nIn seguito Ms. Marvel si un\u00ec alla Cosa, Crystal e la Torcia Umana per sconfiggere prima Diablo e gli Elementals, che volevano uccidere i Fantastici Quattro, e poi un criminale di nome Fasaud, che aveva assunto la forma di una immagine televisiva. Mentre Ms. Marvel e La Cosa a bordo di un missile stavano cercando di distruggere un satellite utilizzato da Fasaud per teletrasportarsi, furono attaccati con gli stessi raggi che tempo prima avevano causato la trasformazione dei Fantastici Quattro e precipitarono: come conseguenza, Ms. Marvel acquis\u00ec l'aspetto della Cosa appena dopo la prima trasformazione.\nNonostante fosse disperata al punto di desiderare la propria morte, Ms. Marvel rifiut\u00f2 l'offerta del Dottor Destino di aiutarlo contro i Fantastici Quattro in cambio della possibilit\u00e0 di ritornare se stessa. Anzi, si schier\u00f2 nuovamente al loro fianco nella lotta al crimine e, dopo essersi decisa ad accettare il proprio aspetto, inizi\u00f2 una relazione con Ben Grimm.\nSharon si rivolse per\u00f2 al Dottor Destino per tornare umana dopo che la Cosa era riuscito a riacquisire le sue sembianze di uomo. Sfortunatamente proprio quando Sharon riguadagn\u00f2 l'aspetto di una donna, Ben si ritrasform\u00f2 nella Cosa. I due si lasciarono poi definitivamente quando la precedente fidanzata di Ben, Alicia Masters, fece ritorno da lui.\nIn cambio del suo aiuto, il Dottor Destino obblig\u00f2 Sharon a servirlo e ad infiltrarsi tra i Fantastici Quattro come spia. Gli eroi furono ben contenti di riaccoglierla. Sharon, comunque, una volta in battaglia si rifiut\u00f2 di obbedire al Dottor Destino e si volse contro di lui. Per vendetta il Dottor Destino la tramut\u00f2 in un essere mostruoso: sconvolta Sharon cerc\u00f2 di uccidersi gettandosi sulle rotaie della metropolitana ma la scossa elettrica le fece solo perdere i sensi e Mr. Fantastic decise di metterla in animazione sospesa.\nFu in seguito risvegliata da Wizard e recrutata nei Terribili Quattro per combattere contro i Fantastici Quattro. Nel corso della battaglia, Sharon attacca ferocemente Ben, accusandolo di averla abbandonata, infuriandosi ancora di pi\u00f9 quando questi prova a farla ragionare, ma alla fine viene fermata da Wyatt Wingfoot, sulla cui terra si svolgeva lo scontro. Wyatt obbliga Sharon a una scelta: ucciderlo e non tornare pi\u00f9 indietro, o accettare l'ospitalit\u00e0 della trib\u00f9 Keewazi e tentare di gestire la propria sofferenza. Sharon, commossa, accetta l'offerta.\n\"Civil War\".\nDopo essere stata riportata alla ragione da Wyatt Wingfoot, segu\u00ec l'uomo nella riserva \"Keewazi\" per meditare su se stessa. La ritroviamo tempo dopo per un periodo ancora in veste \u201crocciosa\u201d.\nUna donna col costume di Ms. Marvel fu poi tra coloro che si rifiutarono di firmare l'A.R.S. (\"Atto di Registrazione dei Supereroi\").\n\"Secret Invasion\".\nDurante l'Invasione Skrull, Sharon \u00e8 apparentemente apparsa nel suo stato di \"Donna-Cosa\"; tuttavia, si \u00e8 rivelata essere uno Skrull e fu uccisa.\nLa vera Sharon \u00e8 stata ritrovata a bordo della nave skrull dopo la battaglia finale. In seguito ha preso parte ad un gruppo di sostegno con gli altri eroi che erano stati sostituiti dagli Skrull.\nPoteri e abilit\u00e0.\nNei panni di Ms. Marvel, Sharon aveva forza e resistenza sovrumane, grazie al trattamento potenziante del Power Broker (come altri wrestler della sua categoria, come John Walker, Lemar Hoskins e Dennis Dumphy).\nA causa dell'effetto mutageno delle radiazioni cosmiche, trasformata in una \"Donna-Cosa\", vide le proprie capacit\u00e0 fisiche notevolmente aumentate ed il proprio aspetto simile a quello di Ben Grimm.\nSharon \u00e8 molto abile nel corpo a corpo ed \u00e8 esperta in varie arti marziali, tra cui il Tae Kwon Do e la kick - boxing.\nHa frequentato l'Accademia militare fino a che non \u00e8 stata espulsa.\nAltri Media.\nSharon Ventura si pu\u00f2 scegliere, come costume alternativo di Ms. Marvel, nel videogioco \"\"."}
{"id": "2049059", "revid": "38120", "url": "https://it.wikipedia.org/wiki?curid=2049059", "title": "Il Conte", "text": ""}
{"id": "2049060", "revid": "394", "url": "https://it.wikipedia.org/wiki?curid=2049060", "title": "Exit (videogioco)", "text": "Exit \u00e8 un action puzzle sviluppato da Taito per PlayStation Portable e Xbox Live, mentre la versione per Nintendo DS \u00e8 stata sviluppata da MOSS. Il giocatore veste i panni di Mr. Esc, un \"mago della fuga\" sempre pronto ad aiutare chi si trova in pericolo. Per riuscire a superare i vari livelli di gioco si deve cercare di uscire incolumi dalle situazioni pi\u00f9 disparate: edifici in fiamme, pericolose esplosioni e navi che colano a picco.\nVersioni.\nLa versione creata per Nintendo DS sfrutta le caratteristiche del touch screen permettendo al giocatore di scegliere se impartire i comandi tramite stilo o pulsanti."}
{"id": "2049062", "revid": "120025523", "url": "https://it.wikipedia.org/wiki?curid=2049062", "title": "Vancouver Film Studios", "text": "Vancouver Film Studios \u00e8 un complesso di teatri di posa e studi che si trova a Vancouver (Canada), sotto la gestione del McLean Group of Companies.\n\u00c8 il pi\u00f9 grande impianto cinematografico di Canada e Nord America in generale, superato solo dai Los Angeles Studios (California).\nNel 2006 \u00e8 stato insignito come principale esportatore di prodotti cinematografici tra le 21 aziende attive in Canada nel settore.\nCostruzione.\nIl McLean Group of Companies compr\u00f2 il territorio tra Boundary Road e Grandview Highway nei primi anni ottanta. Al momento dell'acquisto nell'area circoscritta vi erano situate molte imprese commerciali tra cui un negozio di elettronica, una fabbrica di sigarette e negozi di alimentari ed elettrodomestici.\nA tutt'oggi, l'unico centro d'attivit\u00e0 economica presente \u00e8 un negozio di Roots Canada, un'azienda specializzata nel commercio di abbigliamenti unisex.\nNel 1987, il McLean Group denomin\u00f2 l'intera area \"Northstar International Studios\" dando inizi\u00f2 alla costruzione del complesso cinematografico. Il primo centro costruito \u00e8 stato chiamato \"Studio D\" ed \u00e8 rimasto il fulcro gestionale dell'intera area.\nTra l'87 e il 1995 sono stati costruiti altri edifici e comprati altri ettari di terreno per estenderne la superficie e ampliarne l'impianto. Nel 1998, i Northstar International Studios assunsero la denominazione \"Vancouver Film Studios\", e fu annunciata la costruzione di altri sei stages.\nLa seconda grande struttura chiamata \"Studio G\" ha iniziato ad essere costruita nel 1999 ed \u00e8 stata completata durante il febbraio 2000; in quel periodo l'intero complesso occupava un'area di 120.000 m\u00b2/30 acri.\nDurante il mese di marzo, sono state messe le basi per il cantiere degli studi \"C\" e \"J\", la cui costruzione \u00e8 terminata nell'estate 2001.\nCon l'aumentare delle richieste di lavorazione, il McLean Group ha ordinato la costruzione degli studi \"A\", \"H\" e \"I\", i quali hanno occupato un arco di 2 anni dal novembre 2001 all'aprile 2003.\nFilm girati ai Vancouver Studios.\nI film girati nel complesso si aggirano intorno alle centinaia, ma sono degni di nota:\nRiverdale"}
{"id": "2049065", "revid": "1573940", "url": "https://it.wikipedia.org/wiki?curid=2049065", "title": "Recurvirostra andina", "text": "L'avocetta delle Ande (Recurvirostra andina ) \u00e8 un uccello della famiglia dei Recurvirostridi originario del Sudamerica e diffuso dal Per\u00f9 all'Argentina nord-occidentale.\nDescrizione.\nDimensioni.\nMisura 43-48 cm di lunghezza, per 315-410 g di peso; il tarso ha una lunghezza di 77-84 mm.\nAspetto.\nQuesta avocetta, dal corpo compatto e tarchiato, ha dei tarsi relativamente brevi se paragonati a quelli degli altri membri della sua famiglia. Il suo piumaggio \u00e8 simile a quello dei cavalieri del genere \"Himantopus\", ma il suo becco leggermente ricurvo \u00e8 molto simile a quello delle altre avocette. Tuttavia, differisce da queste ultime per le sue iridi di colore arancione, il suo anello orbitale giallo, nonch\u00e9 per un gran numero di parti del corpo (testa, collo, parte alta della mantellina, groppone e parti inferiori) che formano un insieme bianco. Le parti bianche del piumaggio sono frequentemente macchiate di ruggine sul lato inferiore. Il resto della mantellina e le ali variano dal nero al marrone molto scuro.\nIl becco \u00e8 nero e le lunghe zampe sono blu-grigiastre. Per quanto riguarda il piumaggio, non notiamo alcun dimorfismo sessuale. Nei giovani le piume delle regioni superiori presentano un bordo rossastro appena percepibile, che svanisce molto rapidamente a seguito dell'usura.\nVoce.\nIl repertorio vocale \u00e8 abbastanza simile a quello degli altri membri della famiglia. La vocalizzazione pi\u00f9 caratteristica \u00e8 una specie di latrato a 2 sillabe che pu\u00f2 essere trascritto nel modo seguente: \"kluut-kluut\". \u00c8 possibile udire anche delle note pi\u00f9 liquide \"hwip ... hwip ... hwip\" che vengono lanciate ad una cadenza pi\u00f9 veloce quando l'uccello si sente in pericolo. Il repertorio \u00e8 completato da bassi grugniti.\nBiologia.\nPossediamo poche informazioni riguardo ai movimenti e agli spostamenti effettuati da questo uccello. Si ritiene generalmente che sia per lo pi\u00f9 sedentario e resti vicino ai suoi siti di nidificazione per buona parte dell'anno. Tuttavia, l'avocetta delle Ande effettua dei movimenti altitudinali scendendo nelle vallate durante i mesi che vanno da aprile a luglio. Effettua anche dei vagabondaggi in prossimit\u00e0 del litorale del Cile e del Per\u00f9, anche se in quest'ultimo paese, nel mese di luglio, sia presente perfino a 5000 metri di altitudine.\nAlimentazione.\nLa dieta \u00e8 poco conosciuta. In apparenza le avocette delle Ande sembrerebbero nutrirsi degli invertebrati che si librano in volo al di sopra delle acque dei laghi e dei bacini artificiali. La loro tecnica di pesca preferita \u00e8 quella di falciare con il loro lunghissimo becco nelle acque poco profonde. Talvolta vengono utilizzate anche altre strategie, come quella di nuotare nell'acqua o di lasciarsi galleggiare. Nella parte meridionale dell'areale, questi animali si alimentano in associazione con il fenicottero del Cile (\"Phoenicopterus chilensis\").\nRiproduzione.\nPresso le avocette delle Ande, la stagione di riproduzione non \u00e8 molto ben definita: sembrerebbe aver luogo durante l'estate locale, ma il suo sviluppo corretto dipende essenzialmente da una buona distribuzione delle precipitazioni. La deposizione delle uova ha luogo in settembre-ottobre, ma anche in gennaio-febbraio, in quanto sembrerebbe che la specie deponga due covate stagionali durante l'anno. Questa doppia nidificazione \u00e8 praticata anche da altri membri della famiglia dei Recurvirostridi, in particolare dai cavalieri d'Italia (\"Himantopus himantopus\").\nOgni covata comprende generalmente 4 uova. I pulcini sono ricoperti da un piumino bianco-grigiastro con macchie pi\u00f9 scure sulle parti superiori e interamente bianco su quelle inferiori. Non possediamo altre informazioni al riguardo.\nDistribuzione e habitat.\nLe avocette delle Ande sono originarie del Sudamerica, pi\u00f9 precisamente delle regioni centro-occidentali di questo continente. Il loro territorio copre principalmente il Per\u00f9 centrale (provincia di Jun\u00edn) e prosegue fino all'Argentina nord-occidentale (provincia di Catamarca), passando attraverso la Bolivia occidentale e il Cile settentrionale. Questa specie \u00e8 monotipica, vale a dire non ha sottospecie.\nLe avocette delle Ande nidificano ad altitudini elevate, generalmente al di sopra dei 3100 metri e fino a 3500 metri sulle montagne del Cile. Sulla cordigliera delle Ande, frequentano pi\u00f9 precisamente l'ecoregione denominata \"Puna\", caratterizzata da clima freddo, precipitazioni scarse, rilievo abbastanza accidentato e temperature che non superano i 6 gradi. La \"Puna\" \u00e8 costituita da altopiani, vulcani, laghi, lagune salate e \"salares\". Spesso, le avocette delle Ande si insediano attorno a piccoli bacini artificiali. Apprezzano anche i prati umidi che vengono temporaneamente invasi dalle acque alcaline.\nAl di fuori della stagione della nidificazione, questi grossi trampolieri frequentano le distese pianeggianti che si affacciano sull'oceano, battute dall'andirivieni delle maree.\nConservazione.\nLa IUCN classifica l'avocetta delle Ande come \u00abspecie a rischio minimo\u00bb (\"Least Concern\"). Il suo \"status\" non \u00e8 molto ben definito, ma la specie \u00e8 considerata piuttosto rara. Tuttavia, \u00e8 possibile osservarne regolarmente piccoli gruppi di 15-30 esemplari. La condizione di isolamento della popolazione stanziata nel Per\u00f9 meridionale potrebbe costituire una prova del deterioramento del suo \"habitat\". L'estrema aridit\u00e0 che regna attorno al lago Poop\u00f3 nella Bolivia occidentale \u00e8 una delle manifestazioni pi\u00f9 eclatanti del degrado dell'ambiente naturale della regione. La superficie occupata dall'areale della specie, tuttavia, rimane ancora piuttosto estesa. La caccia alle avocette, inoltre, non \u00e8 una pratica molto comune in Per\u00f9."}
{"id": "2049066", "revid": "1305772", "url": "https://it.wikipedia.org/wiki?curid=2049066", "title": "Miscela gassosa", "text": "Una miscela gassosa \u00e8 una miscela di due o pi\u00f9 gas.\nMiscele reali e miscele ideali.\nUna miscela gassosa \u00e8 detta reale quando gli effetti di miscelamento sono non nulli, ovvero quando il volume della miscela gassosa \u00e8 diverso dalla somma dei volumi che avrebbero i singoli gas se non fossero miscelati, considerati alla pressione pari alla loro pressione parziale nella miscela. Nel caso contrario la miscela \u00e8 detta ideale (secondo Lewis e Randall).\nComportamento pVT delle miscele gassose reali.\nNella letteratura scientifica non si trovano molti dati riguardo al comportamento pVT delle miscele gassose, essendo possibile incontrare un'infinit\u00e0 di miscele gassose per dati componenti. Sono presenti in letteratura solo alcuni casi particolari in cui le concentrazioni dei componenti in miscela sono fissate, ad esempio l'aria.\nSi ricorre quindi ai seguenti metodi per studiare il comportamento pVT di una miscela gassosa reale:\nApprossimazione di Dalton.\nNell'approssimazione di Dalton, basata sulla legge delle pressioni parziali, il fattore di comprimibilit\u00e0 \"Z\" viene ricavato dall'espressione seguente:\nin cui si assume che il componente i-esimo occupa l'intero volume della miscela a temperatura \"T\".\nApprossimazione di Amagat.\nNell'approssimazione di Amagat, basata sulla legge di Amagat, il fattore di comprimibilit\u00e0 \"Z\" viene ricavato dall'espressione seguente:\nin cui si assume che il componente i-esimo esiste alla pressione \"p\" e temperatura \"T\" della miscela.\nRegole di miscela.\nNel caso di miscele binarie, le regole di miscela (in inglese \"mixing rules\" o \"combination rules\") stabiliscono un legame tra i coefficienti formula_3 e formula_4 utilizzati nelle equazioni di stato cubiche, relativi al componente i-esimo e i cosiddetti \"cross-coefficients\" formula_5 e formula_6, relativi alla miscela binaria dei due componenti \"i\" e \"j\".\nIl coefficiente \"a\" \u00e8 correlato alla pressione di coesione, mentre il coefficiente \"b\" \u00e8 il covolume. Questi coefficienti descrivono lo scostamento della miscela dalle condizioni di idealit\u00e0.\nIl coefficiente \"b\" pu\u00f2 essere determinato come:\nin cui \"n\" \u00e8 il numero di componenti della miscela gassosa e \"yi\" \u00e8 la frazione molare del componente i-esimo.\nIl coefficiente \"a\" pu\u00f2 essere ricavato in vari modi. Uno di questi e la cosiddetta \"correzione di Zudkevich e Joffe\":\nin cui la costante formula_9 \u00e8 tabellata, ed \u00e8 nulla per miscele ideali o se uno dei componenti \u00e8 l'idrogeno.\nMetodo delle costanti pseudocritiche.\nIl metodo delle costanti pseudocritiche consiste nel descrivere il comportamento pVT di una miscela come se questa fosse un gas con costanti critiche formula_10 (pressione critica) e formula_11 (temperatura critica), correlate alle costanti critiche dei singoli componenti. Nel caso delle miscele si parla di \"costanti pseudocritiche\", in quanto corrispondono ad un gas fittizio.\nEsistono vari modi (o \"regole\") per determinare le costanti pseudocritiche, ad esempio la \"regola di Kay\", la \"regola di Prausnitz &amp; Gunn\" e la \"regola di Lorentz &amp; Berthelot\".\nRegola di Kay.\nLa \"regola di Kay\" afferma che:\nin cui formula_15 e formula_16 rappresentano il fattore acentrico del componente i-esimo e della miscela gassosa.\nA partire dalle costanti pseudocritiche cos\u00ec ricavate si possono quindi determinare i coefficienti \"a\" e \"b\" (da sostituire nelle equazioni cubiche) oppure il \"fattore di comprimibilit\u00e0 della miscela\", definito come:\nin cui formula_18 e formula_19 sono dei parametri che vengono determinati dal \"diagramma generalizzato di Nelson-Obert\" (o \"diagramma generalizzato del fattore di compressibilit\u00e0\").\nQuest'ultima espressione \u00e8 chiamata \"correlazione di Lee-Kesler\", ed \u00e8 una conseguenza del teorema degli stati corrispondenti.\nRegola di Lorentz &amp; Berthelot.\nSecondo la \"regola di Lorentz &amp; Berthelot\", le costanti pseudocritiche sono calcolate come:\nin cui formula_22 \u00e8 un parametro di interazione binaria tabellato, mentre il fattore di compressibilit\u00e0 critico di miscela formula_23 \u00e8 calcolato come:\nmentre il volume critico della miscela \u00e8 pari a:\nUna volta determinati formula_23 e formula_27, si calcolano i valori delle costanti pseudocritiche, e quindi le costanti formula_28, formula_29 e formula_30 utilizzando le seguenti correlazioni analitiche:\ne quindi:\nsi ricava quindi il coefficiente viriale formula_36:\ne si applica l'equazione viriale troncata (o \"prima correlazione di Pitzer\"):"}
{"id": "2049067", "revid": "74801", "url": "https://it.wikipedia.org/wiki?curid=2049067", "title": "Gus Johnson", "text": ""}
{"id": "2049068", "revid": "154398", "url": "https://it.wikipedia.org/wiki?curid=2049068", "title": "Sonnifero", "text": ""}
{"id": "2049069", "revid": "124824526", "url": "https://it.wikipedia.org/wiki?curid=2049069", "title": "Classe Steregu\u0161\u010dij", "text": "La classe Steregu\u0161\u010dij altres\u00ec nota come Progetto 20380 (in cirillico: \u043f\u0440\u043e\u0435\u043a\u0442\u0430 2038.0 \u0421\u0442\u0435\u0440\u0435\u0433\u0443\u0449\u0438\u0439, nome in codice NATO: Steregu\u0161\u010dij) \u00e8 una classe di corvette missilistiche di fabbricazione russa, costruite a partire dagli anni 2000 presso i cantieri di San Pietroburgo e di Komsomolsk sull'Amur ed attualmente in servizio nei ranghi della Marina Russa.\nPensate per sostituire le corvette della classe Grisha, oramai ai limiti della propria vita operativa, rappresentano un notevole salto di qualit\u00e0 rispetto alle loro progenitrici in quanto capaci di lanciare salve di missili guidati da un lanciatore verticale posto a prua. \nDenominate Progetto 2038.2 Tigr per i mercati esteri, la classe Steregu\u0161\u010dij \u00e8 stata vittima delle sanzioni internazionali comminate alla Russia in relazione agli accadimenti del 2014 avvenuti nella penisola crimeana: la produzione ha infatti subito un lungo stop dovuto alla sostituzione di numerosi componenti di produzione estera con omologhi di produzione locale.\nVersione potenziata della classe Steregu\u0161\u010dij sono le navi della classe Gremya\u0161\u010dij (progetto 20385).\nStoria.\nIl 15 dicembre 2020, il Ministero della difesa russo ha siglato un ulteriore ordine di 2 unit\u00e0 da destinare alla Flotta del Pacifico entro il 2028."}
{"id": "2049070", "revid": "125785446", "url": "https://it.wikipedia.org/wiki?curid=2049070", "title": "Federico Ferdinando di Schleswig-Holstein-Sonderburg-Gl\u00fccksburg", "text": "Famiglia e successione.\nFederico Ferdinando era il figlio maggiore di Federico, Duca di Schleswig-Holstein-Sonderburg-Gl\u00fccksburg e della Principessa Adelaide di Schaumburg-Lippe ed un nipote di re Cristiano IX di Danimarca. Federico Ferdinando successe alla guida del Casato di Schleswig-Holstein-Sonderburg-Gl\u00fccksburg ed al titolo di duca alla morte di suo padre il 27 novembre 1885. \nQuando il Capo del Casato di Schleswig-Holstein-Sonderburg-Augustenburg, Alberto, Duca di Schleswig-Holstein mor\u00ec il 27 aprile 1931, Federico Ferdinando divent\u00f2 il capo del Casato degli Oldenburg ed eredit\u00f2 il titolo di Duca di Augustenborg e Duca di Schleswig-Holstein.\nMatrimonio e figli.\nFederico Ferdinando spos\u00f2 la Principessa Carolina Matilde di Schleswig-Holstein-Sonderburg-Augustenburg, figlia di Federico VIII, Duca di Schleswig-Holstein-Sonderburg-Augustenburg e di sua moglie la Principessa Adelaide di Hohenlohe-Langenburg, il 19 marzo 1885 a Primkenau. Federico Ferdinando e Carolina Matilde ebbero sei figli:"}
{"id": "2049072", "revid": "119991", "url": "https://it.wikipedia.org/wiki?curid=2049072", "title": "Chiesa di San Giuseppe Benedetto Cottolengo (Bologna)", "text": ""}
{"id": "2049073", "revid": "300067", "url": "https://it.wikipedia.org/wiki?curid=2049073", "title": "Howard Komives", "text": ""}
{"id": "2049074", "revid": "216739", "url": "https://it.wikipedia.org/wiki?curid=2049074", "title": "Miscela di gas reali", "text": ""}
{"id": "2049076", "revid": "216739", "url": "https://it.wikipedia.org/wiki?curid=2049076", "title": "Costanti pseudocritiche", "text": ""}
{"id": "2049077", "revid": "287204", "url": "https://it.wikipedia.org/wiki?curid=2049077", "title": "Regole di miscela", "text": ""}
{"id": "2049082", "revid": "1573940", "url": "https://it.wikipedia.org/wiki?curid=2049082", "title": "Recurvirostra novaehollandiae", "text": "L'avocetta collorosso (Recurvirostra novaehollandiae ) \u00e8 un uccello della famiglia dei Recurvirostridi endemico dell'Australia.\nDescrizione.\nDimensioni.\nMisura 40-48 cm di lunghezza, per 270-390 g di peso; il tarso ha una lunghezza di 81-97 mm nel maschio e 81-90 mm nella femmina.\nAspetto.\nIl maschio ha dei tarsi leggermente pi\u00f9 sviluppati di quelli della sua controparte femminile (circa il 10% in media). Negli adulti, la testa e il collo sono di colore castano-rossastro scuro e contrastano fortemente con il piumaggio bianco del resto del corpo. Gli occhi sono contornati da un anello orbitale bianco. Sui lati del dorso \u00e8 possibile distinguere due larghe strisce parallele nere. Le copritrici alari e le 7 primarie esterne presentano una colorazione nerastra. Questa disposizione dei colori ricorda molto quella dell'avocetta comune.\nIl becco nero \u00e8 fortemente curvato verso l'alto. Le zampe sono di colore grigio-bluastro chiaro.\nNella femmina, il becco \u00e8 pi\u00f9 fortemente incurvato verso l'alto. Tuttavia, il dimorfismo sessuale \u00e8 nettamente meno pronunciato di quello delle avocette comuni e delle avocette americane, suoi parenti stretti. Non esistono variazioni stagionali, e pertanto non esiste n\u00e9 un piumaggio d'eclissi n\u00e9 un piumaggio nuziale.\nI giovani sono abbastanza simili ai loro genitori, sebbene presentino la testa e il collo di un colore pi\u00f9 marroncino. La base del becco \u00e8 circondata da un largo anello chiaro ben visibile.\nBiologia.\nIn questa specie i movimenti migratori sono visibili solamente negli esemplari presenti nelle regioni meridionali dell'Australia, sulla base dei cambiamenti del livello delle acque in cui questi animali sono soliti vivere. Spostamenti tra la costa e l'interno del paese e viceversa sono dovuti a siccit\u00e0 temporanee. Siccit\u00e0 gravi e prolungate, invece, provocano spostamenti massicci e inattesi (noti come \"irruzioni\"), a seguito dei quali alcuni esemplari possono ritrovarsi anche ad est della Grande Catena Divisoria, dove la specie non si spinge generalmente mai.\nAlimentazione.\nLa dieta di questa specie non \u00e8 ancora stata studiata in dettaglio. Le avocette collorosso consumano una grande variet\u00e0 di invertebrati acquatici, tra cui anellidi e lombrichi, molluschi e una vasta gamma di crostacei e di insetti.\nSi nutrono anche spazzando le acque basse o le distese di fango con il loro becco a forma di falce. Talvolta catturano le prede anche beccando dove la sabbia \u00e8 pi\u00f9 morbida. Le avocette collorosso hanno un'attivit\u00e0 prevalentemente diurna.\nRiproduzione.\nIn alcune regioni del sud del paese le avocette australiane si riproducono tra il mese di agosto e quello di gennaio. Altrove, sono pi\u00f9 opportuniste e dipendono principalmente dagli affioramenti umidi creati da straripamenti e inondazioni modeste. Questi trampolieri di medie dimensioni nidificano da soli, in coppie isolate o in colonie che possono contenere fino a 150 individui. Talvolta, si associano ai cavalieri testabianca (\"Himantopus leucocephalus\") o ad altri trampolieri acquatici con i quali formano dei raggruppamenti plurispecifici.\nI nidi distano tra loro da 1 a 6 metri. Questi sono semplici depressioni sul terreno imbottite con della vegetazione. Ciascuna covata comprende generalmente 4 uova che vengono probabilmente covate per 23-25 giorni. Alla nascita, i pulcini sono ricoperti da un morbido piumino di colore camoscio sul dorso e bianco sul ventre. Essi presentano un largo sopracciglio di colore marrone scuro, delle macchie marroni sul vertice e altre macchie disposte a coppie sul dorso. Questi pulcini sono nidifugi. Nonostante entrambi i genitori si occupino delle cure parentali, il successo riproduttivo \u00e8 relativamente limitato, con un tasso di sopravvivenza del 31%.\nDistribuzione e habitat.\nQuesti trampolieri di medie dimensioni sono endemici del continente australiano. Il loro areale, estremamente frammentato, \u00e8 relegato principalmente al sud del paese, in particolare all'Australia Meridionale, allo stato di Victoria e all'Australia Occidentale. La specie \u00e8 del tutto assente dal Territorio del Nord. Una popolazione isolata vive nel Queensland, pi\u00f9 precisamente nella penisola di capo York e nella regione di Cairns.\nLe avocette collorosso nidificano preferibilmente nei laghi salati situati nell'entroterra. Frequentano anche, e addirittura vi nidificano abbastanza regolarmente, le zone umide effimere. Occupano generalmente tutti i tipi di \"habitat\" umidi con i pi\u00f9 diversi gradi di salinit\u00e0, compresi laghi ipersalini, specchi d'acqua dolce, bacini artificiali, lagune, paludi, bacini usati per il trattamento delle acque reflue e banchine poco profonde dei fiumi, nonch\u00e9 estuari.\nConservazione.\nLa IUCN classifica l'avocetta collorosso come \u00abspecie a rischio minimo\u00bb (\"Least Concern\"). Il numero totale degli esemplari supera probabilmente le 100.000 unit\u00e0, stanziate principalmente lungo le sponde del lago Eyre nell'Australia Meridionale (dove negli anni '80 ne furono censiti pi\u00f9 di 60.000 individui). Malgrado il declino progressivo degli \"habitat\" umidi in cui la specie era solita vivere, quest'ultima si \u00e8 adattata benissimo, entro una certa misura, anche ad \"habitat\" artificiali quali saline e impianti di trattamento delle acque. In passato la specie era presente anche in Nuova Zelanda, ma \u00e8 probabile che sia ormai scomparsa da questo paese."}
{"id": "2049085", "revid": "119991", "url": "https://it.wikipedia.org/wiki?curid=2049085", "title": "Chiesa di San Giuseppe Benedetto Cottolengo (Roma)", "text": ""}
{"id": "2049088", "revid": "2074", "url": "https://it.wikipedia.org/wiki?curid=2049088", "title": "Casa di assistenza delle Suore di San Giuseppe Benedetto Cottolengo", "text": ""}
{"id": "2049090", "revid": "124330647", "url": "https://it.wikipedia.org/wiki?curid=2049090", "title": "Ducato di Bivona", "text": "Il Ducato di Bivona (in latino \"Ducatus Bisbonae\", in spagnolo \"Ducado de Bivona\") fu un'entit\u00e0 feudale esistita in Sicilia tra la seconda met\u00e0 del XVI secolo e l'inizio del XIX secolo, che corrispondeva all'odierno comune di Bivona, in provincia di Agrigento.\nFu istituito da Carlo V nel 1554, quando elev\u00f2 la baronia di Bivona a ducato (la massima dignit\u00e0 feudale del tempo), il primo in Sicilia, con la concessione del titolo di duca a Pietro de Luna.\nStoria.\nIl casale di Bivona, situato nel Val di Mazara e di probabile origine bizantina, viene per la prima volta menzionato da un diploma del re Guglielmo II di Sicilia risalente al 1172, in cui risulta essere sotto la giurisdizione della Diocesi di Girgenti. Bivona rimase sotto il dominio ecclesiastico fino all'epoca aragonese: nel 1285, Giacomo II di Aragona, incoronato Re di Sicilia, cre\u00f2 nel giorno della sua incoronazione quattrocento militi, ovvero signori feudali, tra cui Federico del Campo, cavaliere di nobile famiglia oriunda di Piacenza, che nel 1286 ricevette le terre di Bivona e Caltabellotta. Ambedue i feudi passarono successivamente a Federico di Antiochia, figlio di Corrado.\nNel XIV secolo, signore di Bivona risulta essere Simone Moncada Alagona, figlio di Guglielmo Raimondo, signore di Agosta, che con tutta probabilit\u00e0 acquis\u00ec il possesso del feudo per aver sposato la figlia di Ugone Talach. Padre di Elisenda, costei spos\u00f2 Enrico Chiaramonte Palizzi dei Conti di Modica, da cui ebbe un figlio, Giovanni, attestato come signore di Bivona nel 1363. Nel suo testamento del 1374, Giovanni Chiaramonte Moncada lasci\u00f2 erede universale dei suoi beni feudali (fra cui Bivona) il cugino Manfredi Chiaramonte, conte di Modica, e usufruttuaria dei proventi della baronia di Bivona la madre Elisenda. Il 28 febbraio 1380, Elisenda don\u00f2 a Manfredi Chiaromonte i beni feudali e allodiali ad essa legati come dote e dotario dal marito Enrico e dal figlio Giovanni, e in cambio il Conte di Modica garant\u00ec ad essa la regolare riscossione dei redditi e proventi della terra di Bivona. I Chiaramonte persero Bivona con Andrea, che, giustiziato nel 1392 perch\u00e9 ribelle al re Martino I di Sicilia, ebbe tutti i suoi beni confiscati: Bivona pass\u00f2 a Pietro Moncada Abbate, che aveva rivendicato in quanto parente di Simone.\nNel 1396, Bivona fu occupata da Nicola Peralta d'Aragona, conte di Caltabellotta, che la rivendicava in cambio delle doti non riscosse per la moglie Elisabetta Chiaromonte; avendo poi il Peralta rinunciato spontaneamente per cessazine della lite tra la sua famiglia e i Moncada, il 13 aprile 1397, Re Martino ordin\u00f2 ai bivonesi di prestare giuramento a Pietro Moncada, che per\u00f2 rimase signore di Bivona ancora per pochi mesi poich\u00e9, essendosi ribellato il fratellastro Guglielmo Raimondo, marchese di Malta e Gozo (sostenuto evidentemente da altri membri della famiglia), con sentenza della Gran Corte del 16 novembre 1397, furono confiscati i beni a tutti i membri della famiglia.\nIl Conte di Caltabellotta acquis\u00ec lo Stato di Bivona, della cui signoria ebbe investitura da parte del Sovrano il 4 dicembre 1397. Dai Peralta, Bivona pass\u00f2 per successione ai De Luna, poich\u00e9 Margherita Peralta d'Aragona Chiaramonte, contessa di Caltabellotta e figlia di Nicola, nel 1400 spos\u00f2 il cavaliere aragonese Artale de Luna e Azagra. Bivona fu uno dei principali feudi dei Luna, che nel loro palazzo presso l'antico castello vi facevano spesso dimora, in particolare con Pietro de Luna Salviati, conte di Caltabellotta, che vi si stabil\u00ec la propria residenza ed assieme alla consorte la nobildonna spagnola Isabel de Vega y Os\u00f3rio, figlia di Juan, signore del Grajal, diedero vita a una corte formata da personalit\u00e0 locali e da nobildonne spagnole.\nIl Luna, con privilegio dato dall'imperatore Carlo V d'Asburgo il 22 maggio 1554, esecutoriato il 15 giugno di detto anno, fu investito del titolo di \"I duca di Bivona\". Bivona fu il primo feudo in Sicilia ad essere elevato a rango di ducato, e il Luna fu il primo nobile siciliano ad acquisire il maggior titolo feudale dell'epoca. La sua elevazione a ducato fu dovuta al fatto che all'epoca era uno dei pi\u00f9 popolosi centri feudali dell'Isola e il pi\u00f9 popoloso tra quelli di dominio della famiglia De Luna: nel 1595, Bivona contava 7.109 abitanti.\nI Luna, che si estinsero in linea maschile con Giovanni de Luna La Cerda, II duca di Bivona, morto nel 1592, conservarono il possesso del Ducato di Bivona fino al 1620, alla morte di Aloisia de Luna Vega, III duchessa di Bivona, attraverso la quale, per via ereditaria pass\u00f2 ai Moncada di Patern\u00f2. Nel 1568, la Duchessa Aloisia aveva sposato Cesare Moncada Pignatelli, principe di Patern\u00f2, da cui ebbe due figli e di cui rimase vedova dopo appena tre anni, per risposarsi in seguito con Antonio d'Aragona Cardona, duca di Montalto.\nI Principi di Patern\u00f2 tennero il possesso del Ducato di Bivona fino agli inizi del XVIII secolo, poich\u00e9 il ramo principale del casato si estinse in linea maschile, e per successione pass\u00f2 agli Alvarez de Toledo, poich\u00e9 Teresa Caterina Moncada d'Aragona Fajardo, XVII principessa di Patern\u00f2, figlia di Ferdinando, spos\u00f2 Giuseppe Federico Alvarez de Toledo, duca di Ferrandina. Luigi Guglielmo Moncada Branciforte, duca di San Giovanni, cugino di Caterina ed esponente del ramo cadetto, alla morte del Principe Ferdinando avvenuta nel 1713, avvi\u00f2 una lite giudiziaria contro di ella per la successione degli Stati feudali dei Moncada, per evitare che finissero agli Alvarez de Toledo. La vertenza si protrasse fino al 1752, e il Tribunale della Regia Gran Corte assegn\u00f2 agli Alvarez de Toledo il Ducato di Bivona e gli altri Stati feudali che i Moncada di Patern\u00f2 ereditarono dai Luna e dagli Aragona (come il Ducato di Montalto).\nGli Alvarez de Toledo, che furono feudatari di Bivona fino al 1812, anno in cui venne abolito il feudalesimo nel Regno di Sicilia a seguito della promulgazione della costituzione concessa dal re Ferdinando III di Borbone, non entrarono mai negli affari locali, determinando cos\u00ec il declino della citt\u00e0.\nIl titolo di Duca di Bivona fu riconosciuto dalla legislazione del Regno di Spagna e abbinato al Grandato di Spagna, per concessione fatta il 10 febbraio 1865 dalla regina Isabella II di Spagna, a Jos\u00e9 Mar\u00eda \u00c1lvarez de Toledo y Acu\u00f1a, conte di Xiquena. Attraverso Silvia \u00c1lvarez de Toledo y Guti\u00e9rrez de la Concha, XVI duchessa di Bivona (1873-1932), sposata a Manuel Falc\u00f3 y Osorio, duca di Fern\u00e1n N\u00fa\u00f1ez, il titolo pass\u00f2 per via ereditaria ai Duchi di Fern\u00e1n N\u00fa\u00f1ez. Ultimo legale possessore del titolo di Duca di Bivona risulta essere Manuel Falc\u00f3 y Anchorena, duca di Fern\u00e1n N\u00fa\u00f1ez (1931-vivente), succeduto nei titoli al padre il 6 aprile 1956.\nPalazzo Ducale.\nEdificato intorno alla met\u00e0 del XVI secolo, \u00e8 sito nel centro del paese. Nel 1554 prese il nome di \"palazzo ducale\" in quanto venne abitato da Isabella de Vega e Pietro de Luna, che aveva acquisito il titolo di Duca. Fu sede delle famiglie ducali che succedettero ai de Luna stanziatesi in Bivona, fino a quando, nel XIX secolo, venne utilizzato prima come sede di Sottintendenza, poi come sede di Sottoprefettura al primo piano, mentre il piano terra costituiva le carceri distrettuali e circondariali."}
{"id": "2049091", "revid": "290948", "url": "https://it.wikipedia.org/wiki?curid=2049091", "title": "Miscela gassosa reale", "text": ""}
{"id": "2049092", "revid": "599013", "url": "https://it.wikipedia.org/wiki?curid=2049092", "title": "Joe Caldwell", "text": "Biografia.\n\u00c9 nonno di Marvin Bagley, a sua volta giocatore professionista nella NBA."}
{"id": "2049093", "revid": "96758", "url": "https://it.wikipedia.org/wiki?curid=2049093", "title": "Phemt", "text": ""}
{"id": "2049094", "revid": "76963", "url": "https://it.wikipedia.org/wiki?curid=2049094", "title": "Cory Doctorow", "text": "Biografia.\nHa vinto nel 2000 il Premio John Wood Campbell per il miglior nuovo scrittore e nel 2009 il Premio Prometheus e il Premio John Wood Campbell Memorial per il miglior romanzo con \"X\". \u00c8 stato pi\u00f9 volte candidato ai premi Hugo e Nebula, vincendo alcune volte il Premio Locus.\n\u00c8 un attivista in favore delle leggi che liberalizzano i copyright e sostenitore delle licenze Creative Commons. La maggior parte dei suoi libri sono scaricabili gratuitamente da Internet.\nTemi ricorrenti della sua opera sono i diritti digitali, la sicurezza informatica e la tecnologia pi\u00f9 in generale.\n\"X\" (\"Little Brother\", 2008) \u00e8 un romanzo che racconta la storia di un gruppo di hacker poco pi\u00f9 che ragazzini, che riescono a mettere in crisi un sistema totalitario che ha preso l'avvento grazie alla paura di attentati terroristici. Richiama esplicitamente, gi\u00e0 nel titolo, la famosa opera \"1984\" di George Orwell.\n\"Makers\", del 2009, \u00e8 un romanzo dedicato alla subcultura \"Maker\", ovvero a quel movimento culturale e tecnologico formato da \"gente che modifica meccanismi e hardware, modelli di business e soluzioni abitative, per scoprire modi per tirare avanti e vivere felici anche quando l'economia va a finire nel cesso\"."}
{"id": "2049096", "revid": "47875362", "url": "https://it.wikipedia.org/wiki?curid=2049096", "title": "Jonathas Cristian de Jesus Maur\u00edcio", "text": ""}
{"id": "2049100", "revid": "599013", "url": "https://it.wikipedia.org/wiki?curid=2049100", "title": "Jim Barnes", "text": ""}
{"id": "2049101", "revid": "125948005", "url": "https://it.wikipedia.org/wiki?curid=2049101", "title": "Christine Taylor", "text": "Biografia.\nTaylor \u00e8 nata ad Allentown, in Pennsylvania, ed \u00e8 figlia di Joan, casalinga, e Skip Taylor, proprietario di una compagnia assicurativa. \u00c8 cresciuta a Wescosville e ha un fratello di nome Brian. Ha iniziato a recitare nel 1989, a soli diciotto anni, nella serie \"Hey Dude\", trasmessa da Nickelodeon, interpretando la bagnina Melody Hanson. Ha continuato in questo ruolo fino al 1991, mentre \u00e8 stata ospite in diversi programmi. Nel 1996 ha condotto lo show televisivo \"Party Girl\", basato su un film omonimo dell'anno precedente; inoltre lo stesso anno ha partecipato al film \"Campfire Tales - Racconti del terrore\". Successivamente , con apparizioni in \"Curb Your Enthusiasm\", \"Friends\" e \"Seinfeld\". Ha interpretato anche la cugina di Drew Barrymore nella commedia \"Prima o poi me lo sposo\", film del 1998, e pu\u00f2 vantare anche una presenza nello show \"Ellen\". Nel 1995, ha fatto parte del cast di \"The Brady Bunch Movie\" e di \"A Very Brady Sequel\".\nNel 1997 si fidanza con Neil Patrick Harris e si lasceranno nel 1998. Il 13 maggio 2000, ha sposato Ben Stiller, conosciuto nello show \"Heat Vision and Jack\". Taylor \u00e8 apparsa, sullo schermo, in tre ruoli contrastanti a quelli di suo marito: durante \"Zoolander\" (2001), \"Palle al balzo - Dodgeball\" (2004) e \"Tropic Thunder\" (2008). Il 10 aprile 2002, \u00e8 nata la loro prima figlia, chiamata Ella Olivia. Il secondo figlio \u00e8 arrivato il 10 luglio 2005 ed \u00e8 stato chiamato Quinlin Dempsey. Il 9 febbraio 2006 Taylor ha partecipato ad una puntata di \"My Name Is Earl\". A luglio dello stesso anno, Ben Stiller ha annunciato che avrebbe realizzato uno show incentrato su sua moglie, che sarebbe andato in onda sulla CBS, e in cui lo stesso sarebbe apparso in diversi cameo, durante le registrazioni.\nNel 2017 dopo 17 anni di matrimonio si separa da Stiller. Nel 2021 la coppia si \u00e8 riconciliata."}
{"id": "2049102", "revid": "1573940", "url": "https://it.wikipedia.org/wiki?curid=2049102", "title": "Recurvirostra", "text": "Recurvirostra \u00e8 un genere di uccelli della famiglia dei Recurvirostridae.\nTassonomia.\nComprende le seguenti specie"}
{"id": "2049108", "revid": "767487", "url": "https://it.wikipedia.org/wiki?curid=2049108", "title": "Wali Jones", "text": ""}
{"id": "2049113", "revid": "767487", "url": "https://it.wikipedia.org/wiki?curid=2049113", "title": "Chiara Tortorella", "text": "Biografia.\nChiara Tortorella \u00e8 figlia di Cino Tortorella e Maria Cristina Misciano, il cui padre era il tenore di fama mondiale Alvinio Misciano. Ha due fratelli e una sorella: Davide, Guido e Lucia. Nel 1992 \u00e8 stata baby valletta al 35\u00ba Zecchino d'Oro. Chiara \u00e8 diplomata al Liceo linguistico del Civico Polo Scolastico \"A. Manzoni\" di Milano e ha iniziato a lavorare come modella all'et\u00e0 di 15 anni per l'agenzia Elite Model Management. Nel 1997 ha posato per Oliviero Toscani per due importanti campagne pubblicitarie tra le quali la \"famiglia boccasana\", con la regia di Maurizio Nichetti, e ha partecipato a svariati spot pubblicitari in Italia e all'estero .\nNell'anno della maturit\u00e0, 2001, ha cominciato a praticare paracadutismo e a lavorare in televisione, nel programma \"Rapido TV\" con Alvin su Italia 1 e, in estate, \"Fluido TV\" su LA7 diretto da Erica Herbert con Alvin, Alessandra Bertin e Marcello Martini, in onda tutti i giorni dalle spiagge di Riccione. Nel 2002 a Roma \u00e8 stata scelta per il programma musicale di Rai 2, \"Top of the Pops\", presentandolo per due stagioni, la prima in coppia con Stefano Scandaletti e la seconda come unica conduttrice.\nNel 2003 \u00e8 la volta di Torino con \"Junior Sport\" su Rai 2, un programma sportivo dedicato ai ragazzi, e dal 2003 al 2006, sempre per la stessa rete, di nuovo a Milano, ha condotto con Massimiliano Ossini \"Disney Club\" ed \u00e8 stata deejay di Radio Milano Uno. Nel 2005 ha fatto un provino per Pupi Avati ottenendo una piccola parte nel film \"Ma quando arrivano le ragazze?\" ed \u00e8 stata scelta per affiancare Carlo Conti nel reality show \"Ritorno al presente\" su Rai Uno in prima serata, nonch\u00e9 per presentare la striscia quotidiana dello stesso programma.\nNel 2006 ha recitato ancora con Pupi Avati nel film \"Il Nascondiglio\" (2007), thriller ambientato negli Stati Uniti, e in estate, su Radio Due, ha presentato come deejay il programma \"Il Tropico del cammello\", in diretta dalle spiagge romagnole con Federico Quaranta e L'Inutile Tinto. Nello stesso anno appare nel videoclip di Ligabue \"Le donne lo sanno\", regia di Silvio Muccino; per questa realizzazione ha eseguito alcuni lanci professionali in caduta libera. Ha iniziato poi a lavorare per il canale All music per il quale ha condotto \"The Club on the road\" e due stagioni di \"Classifiche ufficiali\".\nNel 2007 ha accompagnato il padre Cino Tortorella (Il Mago Zurl\u00ec) nella 50\u00aa edizione dello \"Zecchino d'Oro\" su Rai Uno, collaborando anche con i fratelli Davide Tortorella (autore) e Guido Tortorella (regista). Nel 2008 \u00e8 conduttrice su Rai 2 del programma musicale Scalo 76 \"Cargo\" e, ancora su All Music, del programma \"Extra\" dedicato alla musica elettronica. Nel 2010 \u00e8 testimonial pubblicitaria insieme a Francesco Totti di PartyPoker e nell'ottobre dello stesso anno ha condotto su Canale Italia il programma musicale \"Kanta con noi\"; successivamente ha abbandonato il mondo dello spettacolo per lavorare come cameriera in un locale di Milano.\nNel 2014 ha lavorato come istruttrice al fly experience di Grugliasco (TO), oggi chiuso. \u00c8 conduttrice radiofonica per R101.\nNel 2017 \u00e8 ospite della prima puntata del 60\u00ba Zecchino d'Oro dove le sono stati consegnati uno Zecchino d'Oro e una targa alla memoria di suo padre Cino Tortorella, inventore e conduttore della rassegna internazionale di canzoni per i bambini, scomparso a marzo dello stesso anno."}
{"id": "2049119", "revid": "767487", "url": "https://it.wikipedia.org/wiki?curid=2049119", "title": "Pete McCaffrey", "text": ""}
{"id": "2049120", "revid": "159980", "url": "https://it.wikipedia.org/wiki?curid=2049120", "title": "Himantopus novaezelandie", "text": ""}
{"id": "2049121", "revid": "1573940", "url": "https://it.wikipedia.org/wiki?curid=2049121", "title": "Himantopus", "text": "Himantopus \u00e8 un genere di uccelli della famiglia Recurvirostridae.\nTassonomia.\nComprende 5 specie viventi:"}
{"id": "2049126", "revid": "159980", "url": "https://it.wikipedia.org/wiki?curid=2049126", "title": "Cladorhynchus", "text": ""}
{"id": "2049129", "revid": "122670740", "url": "https://it.wikipedia.org/wiki?curid=2049129", "title": "Mikalojus Konstantinas \u010ciurlionis", "text": "Biografia.\nMikalojus Konstantinas \u010ciurlionis nasce a Var\u0117na (Lituania meridionale, allora facente parte dell'Impero russo) il 22 settembre 1875 (10 settembre del calendario ortodosso), dove suo padre era organista. Tre anni pi\u00f9 tardi la famiglia si trasferisce a Druskininkai, frequentata stazione climatica (caratterizzata da sorgenti salate e fanghi minerali: \"druska\" in lituano significa \"sale\") dove il piccolo Mykolas (come veniva chiamato in famiglia) rivel\u00f2 le sue doti musicali: fu presto segnalato al duca Micha\u0142 Miko\u0142aj Ogi\u0144ski (1849-1902) il quale decise di fornirgli i mezzi finanziari per proseguire gli studi presso la propria scuola di musica (dotata anche di orchestra) nella cittadina di Plung\u0117. Qui risiede dal 1889 al 1893 e studia pianoforte, flauto e altri strumenti. Con una borsa di studio del duca pu\u00f2 continuare (1894-1899) gli studi di pianoforte e composizione presso il Conservatorio di musica di Varsavia. In questo periodo incomincia anche ad interessarsi a scienze naturali, storia e letteratura. Per il diploma di composizione (1899) musica il \"De Profundis\", cantata per coro e orchestra sinfonica. Inizia quindi a impartire lezioni private di musica e grazie ancora al sostegno economico del duca pot\u00e9 recarsi a perfezionare i suoi studi di composizione a Lipsia dal 1901 al 1902, quando la morte del suo benefattore segner\u00e0 l'interruzione dei finanziamenti. Torna allora a Varsavia dove d\u00e0 seguito alla sua passione per il disegno e la pittura: segue dapprima (1903) le lezioni di Jan Kauzik (1860-1930) e poi (1904) si iscrive all'Accademia delle Belle Arti. In questo periodo sviluppa una nuova visione per la Bibbia e per tutte le religioni in generale: fondamentale per la sua nuova concezione del mondo e dell'universo fu l'opera dell'astronomo francese Camille Flammarion le cui visioni immaginifiche vengono esplicitamente citate in alcune lettere e in vari dipinti. Come Flammarion, \u010ciurlionis fu un seguace della Teosofia. I moti rivoluzionari nazionalistici del 1905 lo portano ad interessarsi sempre pi\u00f9 alla sua madre patria: in una lettera inviata al fratello Povilas nel gennaio del 1906 dichiara che intendeva \"dedicare tutto il lavoro passato e futuro alla Lituania\". Inizia come prima cosa ad imparare il lituano: bisogna infatti tenere in conto che la lingua madre veniva parlata solo a livello del popolo, mentre la lingua ufficiale era il polacco. \u010ciurlionis si esprimeva quindi in polacco e i suoi scritti sono in massima parte in tale lingua. La sua insegnante di lituano, Sofija Kymantait\u0117 (1886-1958), diverr\u00e0 il 14 gennaio (1\u00ba gennaio del calendario ortodosso) 1909 sua moglie e il 12 giugno (30 maggio del calendario ortodosso) 1910 nascer\u00e0 la loro unica figlia, Danut\u0117 (1910-1995). Nella sua attivit\u00e0 di riscoperta delle radici nazionali \u010ciurlionis si impegna in prima persona nell'organizzazione delle prime due mostre di arte e cultura lituana, armonizza numerosi canti popolari lituani e inserisce elementi dell'arte popolare in dipinti e disegni a china. L'esiguit\u00e0 del ritorno economico lo spingono a cercare (1908-1909) condizioni migliori a San Pietroburgo, ma invano: alla simpatia che ricevette nella citt\u00e0 russa non corrispose alcuna certezza finanziaria. La situazione di precariet\u00e0 lo port\u00f2 durante il 1909 ad una crescente instabilit\u00e0 mentale tanto da essere ricoverato in una casa di cura a Pustelnik presso Varsavia agli inizi del 1910: qui mor\u00ec il 10 aprile 1911 (il 28 marzo del calendario ortodosso) per una infreddatura trasformatasi in polmonite, senza aver potuto conoscere sua figlia. \u00c8 sepolto nel cimitero di Rasos a Vilnius (Lituania).\nComposizioni musicali.\nElenco parziale di composizioni di \u010ciurlionis:\nDipinti.\nElenco parziale di dipinti di \u010ciurlionis:"}
{"id": "2049130", "revid": "290948", "url": "https://it.wikipedia.org/wiki?curid=2049130", "title": "Miscela reale", "text": ""}
{"id": "2049132", "revid": "159980", "url": "https://it.wikipedia.org/wiki?curid=2049132", "title": "Ibidorhynchidae", "text": ""}
{"id": "2049133", "revid": "159980", "url": "https://it.wikipedia.org/wiki?curid=2049133", "title": "Ibidorhyncha", "text": ""}
{"id": "2049134", "revid": "256896", "url": "https://it.wikipedia.org/wiki?curid=2049134", "title": "Stretto di Jailolo", "text": "Lo stretto di Jailolo (indonesiano: \"Selat Jailolo\") \u00e8 un braccio di mare che separa l'isola di Halmahera, a ovest, dall'isola di Gebe ad est. Lo stretto, che ha una larghezza di circa 45 km, collega l'oceano Pacifico, a nord, con il mar di Halmahera, a sud."}
{"id": "2049138", "revid": "767487", "url": "https://it.wikipedia.org/wiki?curid=2049138", "title": "Double Impact - Vendetta finale", "text": "Double Impact - Vendetta finale (\"Double Impact\") \u00e8 un film del 1991 diretto da Sheldon Lettich, con Jean-Claude Van Damme nel doppio ruolo dei gemelli Chad e Alex Wagner.\nTrama.\n1966: la triade di Hong Kong stermina una ricca famiglia, non riuscendo a uccidere per\u00f2 i due figli gemelli appena nati, Chad e Alex. Un amico del defunto padre dei due, lo \"zio Frankie\", prende in custodia Chad. La governante, rimasta viva dalla sparatoria, prende in custodia Alex.\nI due gemelli crescono in modo diverso: Chad molto educato e di buone maniere, viene allevato nella palestra di Karate di Frankie, Alex invece, pi\u00f9 rozzo e furbo, cresce sulla strada e diventa un trafficante d'auto rubate. I due s' incontrano dopo 25 anni, per volere di Frankie, e, dopo una lunga e tortuosa strada per la riconciliazione e il rispetto reciproco, progettano di vendicare il brutale assassinio dei loro genitori.\nProduzione.\nVan Damme voleva interpretare i due gemelli per aiutare a cambiare la sua immagine. \"Uno di loro \u00e8 violento e l'altro no, quindi il pubblico pu\u00f2 vedere il contrasto nel mio lavoro,\" ha detto. \"Questo film ha momenti comici, romantici, una storia d'amore, quindi non \u00e8 tutto azione e violenza. Quando combatto sullo schermo, mescolo danza e lotta. La formula grazia e potere mi piace molto.\"\nVan Damme ha affermato che la sua personalit\u00e0 nella vita reale \u00e8 pi\u00f9 vicina a quella di Chad che di Alex. \"Nella vita reale non sono un tipo freddo e silenzioso che va in giro a dare calci nel culo.\"\nIl regista Sheldon Lettich ha in seguito ricordato che l'idea di Van Damme in un doppio ruolo \"\u00e8 stata un tale successo che altri produttori volevano che la ripetesse (\"Timecop\", \"Maximum Risk\", \"The Replicant\"). Anche se ci\u00f2 significava molto pi\u00f9 lavoro per Jean-Claude, cambio di costumi, capelli e trucco numerose volte nel corso di una giornata di riprese, lui si \u00e8 divertito nella sfida di interpretare due personaggi distintamente diversi, mettendo in mostra un lato oscuro e un lato pi\u00f9 spensierato nello stesso film.\"\nAccoglienza.\n\"Double Impact\" \u00e8 stato distribuito nei cinema il 9 agosto 1991 accompagnato da recensioni negative che lo definivano l'ennesimo film d'azione superficiale con la sola trovata di avere due Jean-Claude Van Damme. Nonostante ci\u00f2, la pellicola si \u00e8 rivelata un successo commerciale e ha debuttato al secondo posto del botteghino statunitense. In tutto il mondo ha incassato 80 milioni e mezzo di dollari."}
{"id": "2049140", "revid": "1573940", "url": "https://it.wikipedia.org/wiki?curid=2049140", "title": "Ibidorhyncha struthersii", "text": "Il becco d'ibis (Ibidorhyncha struthersii ) \u00e8 un uccello caradriiforme, unico rappresentante del genere Ibidorhyncha e della famiglia Ibidorhynchidae.\nDescrizione.\nDimensioni.\nMisura 39-41 cm di lunghezza, per 270-320 g di peso. Il becco \u00e8 lungo 68-82 mm, mentre l'apertura alare \u00e8 di 74 cm.\nAspetto.\nIl becco d'ibis \u00e8 un tipico uccello trampoliere che si distingue per il lungo becco rosso cremisi fortemente incurvato verso il basso e il piumaggio caratteristico. Presenta faccia e vertice neri o marrone scuro contornati da un largo bordo bianco che discende lungo tutta la lunghezza del collo. Il collo, la mantellina e il petto presentano una colorazione grigio-bluastra, ben evidenziata anch'essa da un contorno bianco molto spesso. Il dorso e le copritrici alari sono grigio-brunastre. Il ventre \u00e8 interamente bianco, sormontato da una larga fascia nera. Durante il periodo nuziale le zampe assumono una colorazione rosso vivo. I due sessi sono identici, ma la femmina \u00e8 un po' pi\u00f9 grande e possiede un becco leggermente pi\u00f9 lungo.\nI giovani presentano una colorazione generale dai toni pi\u00f9 marroni, con un piumaggio meno pronunciato e pi\u00f9 chiaro. Del tutto assente \u00e8 la colorazione nera della faccia e della banda sub-pettorale. Hanno il becco grigio rosato e le zampe color seppia opaco. Nonostante il suo aspetto vistoso, il becco d'ibis si fonde perfettamente nell'ambiente ciottoloso in cui vive.\nIl becco d'ibis non ha ancora trovato una giusta collocazione tassonomica in seno all'ordine dei Caradriiformi. La maggior parte degli autori lo classifica nella famiglia degli Ibidorinchidi, della quale \u00e8 l'unico rappresentante. In base ai risultati ottenuti studiandone il DNA, Sibley e Alhquist vorrebbero integrare la specie nella famiglia dei Recurvirostridi, assieme a cavalieri d'Italia e avocette.\nBiologia.\n\u00c8 un uccello territoriale che non nidifica in colonie. Al di fuori della stagione riproduttiva, pi\u00f9 esemplari possono riunirsi in gruppi che riposano su posatoi comuni. Il becco d'ibis trascorre la maggior parte del tempo a terra, alzandosi in volo solo quando viene disturbato. Il suo richiamo \u00e8 un \"kliou-kliou\" abbastanza simile a quello emesso dal piro piro culbianco.\nAlimentazione.\nI becco d'ibis si alimentano durante il giorno, generalmente da soli. Cercano il loro sostentamento sondando, scavando o rastrellando nella ghiaia con i loro becchi. Se necessario immergono in profondit\u00e0 nell'acqua tutta la testa e il collo, fino al petto. Sono specializzati nella ricerca di insetti acquatici e delle loro larve, ma mangiano anche piccoli pesci.\nRiproduzione.\nI becco d'ibis sono uccelli monogami che difendono un proprio territorio. Da aprile a maggio, depongono generalmente 4 uova in una piccola depressione sul terreno o all'interno di una buca contornata con ciottoli. Le uova, covate a turno dai due genitori, sono normalmente di colore grigio-verdastro, con delle macchie marroni. I piccoli escono dalle uova nel periodo che va dalla met\u00e0 di maggio alla fine di giugno e vengono condotti fuori dal nido dalla femmina non appena sono asciutti. Vengono nutriti ed educati dai genitori per un periodo massimo di 23 giorni, ma non sono in grado di volare finch\u00e9 non raggiungono i 45 o 50 giorni di et\u00e0.\nDistribuzione e habitat.\n\u00c8 un uccello proprio delle regioni montuose in cui scorrono fiumi dalla portata scarsa e dal letto ricoperto di ciottoli. A causa delle sue modalit\u00e0 di alimentazione, il becco d'ibis evita tutti i corsi d'acqua che scorrono rapidamente. Vive ad altitudini che variano dai 500 ai 4400 metri. In inverno, tuttavia, pu\u00f2 scendere fino a 100 metri.\nIl confine occidentale dell'areale del becco d'ibis \u00e8 costituito dalle regioni sud-orientali del Kazakistan. Da qui l'areale si estende a sud verso il Kashmir e verso est attraverso la Cina nord-occidentale, il Tibet e l'India nord-orientale. Da l\u00ec, prosegue verso la Cina centro-orientale e centro-settentrionale. La specie \u00e8 presente quindi in tutti i pi\u00f9 importanti massicci montuosi dell'Asia centrale (Tien Shan, Pamir, Kunlun, altopiano tibetano e Himalaya)."}
{"id": "2049142", "revid": "729019", "url": "https://it.wikipedia.org/wiki?curid=2049142", "title": "Gebe", "text": " \nGebe (indonesiano: (\"Pulau Gebe\") \u00e8 un'isola dell'Indonesia, situata nel Mar di Halmahera, appartenente al gruppo della Molucche.\nGebe giace ad est di Halmahera, separata da quest'ultima dallo Stretto di Jailolo.\nL'isola, con una lunghezza di 45\u00a0km e una larghezza compresa fra i 4 e i 6\u00a0km, ha una superficie di circa 200\u00a0km\u00b2\nIl territorio \u00e8 prevalentemente pianeggiante (altezza massima: 416 metri) e ricoperto da foreste equatoriali. L'economia si basa sullo sfruttamento dei ricchi giacimenti di nichel.\nAmministrativamente appartiene alla provincia di Maluku Settentrionale. La citt\u00e0 principale \u00e8 Umera."}
{"id": "2049144", "revid": "63756", "url": "https://it.wikipedia.org/wiki?curid=2049144", "title": "Stretto di Salue Timpaus", "text": "Lo stretto di Salue Timpaus (indonesiano: \"Selat Salue Timpaus\") \u00e8 un braccio di mare che separa le isole Banggai, a ovest, dalle isole Sula, ad est. Lo stretto, lungo circa 50\u00a0km e largo 26\u00a0km, collega il mare delle Molucche, a nord, con il mar di Banda, a sud.\nLo stretto di Salue Timpaus segna il confine fra le province di Sulawesi Centrale e Maluku Settentrionale."}
{"id": "2049145", "revid": "179078", "url": "https://it.wikipedia.org/wiki?curid=2049145", "title": "Fiume Cavone", "text": ""}
{"id": "2049150", "revid": "204012", "url": "https://it.wikipedia.org/wiki?curid=2049150", "title": "Lingua Bianca Villosa", "text": ""}
{"id": "2049154", "revid": "339392", "url": "https://it.wikipedia.org/wiki?curid=2049154", "title": "Crocidura cossyrensis", "text": ""}
{"id": "2049157", "revid": "599013", "url": "https://it.wikipedia.org/wiki?curid=2049157", "title": "Sindrome di Melkersson-Rosenthal", "text": "Per sindrome di Melkersson-Rosenthal in campo medico, si intende una rara forma di malattia a livello neurologico. \u00c8 un raro disturbo neurologico caratterizzato da paralisi facciale ricorrente, gonfiore del viso e delle labbra (di solito il labbro superiore - cheilite granulomatosica) e lo sviluppo di pieghe e solchi nella lingua (lingua fissurata). L'esordio \u00e8 nell'infanzia o la prima adolescenza. Dopo attacchi ricorrenti (che vanno dai giorni agli anni in mezzo), il gonfiore pu\u00f2 persistere e aumentare, diventando infine permanente. Il labbro pu\u00f2 diventare duro, screpolato e fessurato con uno scolorimento bruno-rossastro. La causa della sindrome di Melkersson-Rosenthal \u00e8 sconosciuta, ma potrebbe esserci una predisposizione genetica. \u00c8 stato notato che \u00e8 particolarmente diffuso tra alcuni gruppi etnici in Bolivia. In tutto il mondo sono stati segnalati circa 400 casi.\nStoria.\nA discapito del nome la condizione fu descritta per la prima volta da Lothar von Frankl-Hochwart (1862-1914) nel 1891 e pochi anni dopo nel 1894 da Paul H\u00fcbschmann. All'inizio del secolo ventesimo anche Grigorij Ivanovi\u010d Rossolimo riscontr\u00f2 tale anomalia nei suoi studi. La sindrome \u00e8 cos\u00ec chiamata per via di altri due studiosi che riuscirono ad elencare i sintomi distintivi, fra cui le anomalie della lingua.\nTipologia.\nOltre a quella principale sono state individuate 4 forme leggermente diverse di tale sindrome.\nEpidemiologia.\nSi manifesta principalmente nell'infanzia e nella prima giovinezza, non mostra alcuna preferenza per quanto riguarda il sesso o la razza.\nEziologia.\nLe esatte cause della malattia rimangono sconosciute anche se si \u00e8 trovato un collegamento con altre patologie come la tiroidite di Hashimoto, mentre sono state studiate le possibili relazioni con le allergie da cibo.\nSintomatologia.\nFra i sintomi e i segni clinici ritroviamo paralisi facciale, edema orofacciale e comparsa di pieghe sulla lingua. A questi tre sintomi principali si pu\u00f2 aggiungere gonfiore alle labbra, anche se raramente \u00e8 presente in un unico episodio tutta la triade delle manifestazioni (alcuni studi hanno dimostrato che ci\u00f2 avviene nell'8-25% dei casi).\nDiagnosi.\nLa diagnosi si basa principalmente sulle caratteristiche cliniche. Tuttavia, la biopsia \u00e8 utile sia nella diagnosi che nella differenziazione tra i diversi tipi di malattia.\nDalla presenza dei sintomi, in special modo dall'edema facciale, si deve sospettare una possibile diagnosi della sindrome, mentre tramite gli esami ematochimici si evidenzia un basso livello di IgE (particolari tipidi di anticorpi monomerici).\nTerapia.\nIl trattamento \u00e8 farmacologico, si utilizzano i corticosteroidi, adalimumab e la clofazimina.\nPrognosi.\nLa prognosi \u00e8 generalmente buona. La sindrome pu\u00f2 ripresentarsi in modo intermittente dopo il suo primo esordio e i follow-up dovrebbero escludere lo sviluppo della malattia di Crohn e della sarcoidosi."}
{"id": "2049160", "revid": "322321", "url": "https://it.wikipedia.org/wiki?curid=2049160", "title": "Carovigno", "text": "Carovigno (\"Carv\u00ecgni\" in dialetto salentino settentrionale, codice IPA: ) \u00e8 un comune italiano di abitanti della provincia di Brindisi in Puglia.\nLa cittadina fa parte del Salento settentrionale ed \u00e8 un centro di produzione di olio di oliva.\nGeografia fisica.\nTerritorio.\nCarovigno \u00e8 situata nella fascia interna dell'alto salento su un colle della Murgia di sud-est a 7,5\u00a0km dalla costa adriatica (ma nelle contrade interne dista anche 8 o 9 km) e 28\u00a0km dal suo capoluogo di provincia, Brindisi. Ha una superficie di 105\u00a0km2 ed \u00e8 situato su un'altitudine massima di 172m s.l.m.\nConfina a Nord est e a nord con il Mare Adriatico, a Ovest con Ostuni, a sud con San Vito dei Normanni e a sud est con Brindisi.\nIl nucleo abitato si estende per 144 ettari.\nIl territorio del comune \u00e8 per il 20% pianeggiante (qui vengono praticate le colture di ortaggi) e 80% collinare. Quest'ultima zona \u00e8 ricca di oliveti ultra centenari, mandorleti e vigneti (utilizzati per la produzione di vino). Invece, molto modeste sono le estensioni di macchia mediterranea, ormai in via d'estinzione.\nNon vi sono vasti corsi d'acqua, a causa della costituzione del terreno e per le poche piogge (soprattutto in estate). Ma quando avvengono eventi piovosi che si susseguono in modo pi\u00f9 intenso, si ricostituiscono alcuni canali che corrispondono alle lame naturali. Tra questi vi sono il Canale Reale a Torre Guaceto e il Canale di Santa Sabina, nella frazione di Torre Santa Sabina.\nCarovigno \u00e8 inoltre, grazie ad alcuni trulli situati nelle contrade interne, uno degli ultimi paesi della Valle d'Itria\nClima.\nLa stazione meteorologica di riferimento \u00e8 quella di Casamassima. Il clima carovignese, \u00e8 caratterizzato dal clima mediterraneo, con inverni piuttosto miti ed estati lunghe e calde. I mesi pi\u00f9 freddi sono gennaio e febbraio, con sporadici episodi nevosi; i mesi pi\u00f9 caldi sono luglio e agosto, con rare piogge e temperature massima che spesso raggiungono i 35-40\u00a0\u00b0C.\nOrigini del nome.\nSull'origine del nome della citt\u00e0 esistono varie ipotesi, tra cui dal messapico \"Karp\" che indicherebbe la collina sulla quale fu eretta la citt\u00e0 fortificata o da \"\u039a\u03b1\u03c1\u03b1\" (Caput) e da \"\u03bf\u03b9\u03bd\u03bf\u03c2\" (vinum), ossia \"Capovino.\" Tuttavia l'ipotesi pi\u00f9 accreditata rimane quella di Nicola Corcia, secondo cui il nome derivi da \"\u039a\u03b1\u03c1\u03c0\u03b9\u03bd\u03b7\", poi latinizzato in \"\u039a\u03b1\u03c1\u03b2\u03b9\u03bd\u03b1\" ossia Carbina, con il significato di \"frugifera\" e che trova riscontro nella fertilit\u00e0 della sua terra e nell'antico culto che la popolazione tributava a Cerere. Con il passare nel tempo, in particolar modo nel medioevo, il nome mut\u00f2 passando da \"Carbinea\" e \"Carbinium\", per poi trasformarsi in \"Carvinea, Carvineum\" e \"Carvinium\" intorno al X secolo, quando il \"B\" greco veniva tradotto con il \"V\" latino. Questi latinismi a partire dal XII secolo, subirono un'italianizzazione divenendo \"Carvigna, Caravigna, Caravigni, Carovighe, Carvigni, Carovigni\" e fino ad arrivare all'attuale Carovigno.\nStoria.\nQuanto rimane delle antiche mura e dell'acropoli e il materiale archeologico, abbondantissimo, rinvenuto nel suo territorio attestano l'origine messapica di Carovigno.\nFu distrutta e sottomessa definitivamente dai Tarentini nel 473 a.C. che crearono sul suo litorale un piccolo porto. La stessa Brindisi, di cui condivise le sorti, fu, temporaneamente, sottomessa e la sua sfera di influenza ridotta alla sola cinta muraria. L'egemonia di Taranto dur\u00f2 dal 473 al 400 a.C., comprendendo tutta l'area jonico adriatica e la Calabria le cui polis dovevano fornire reparti di fanteria all'esercito tarantino. La stessa moneta urbica federale forse coniata a Carovigno al tempo della guerra italica recante la legenda CARB-BRUN (Carovigno-Brindisi), attesta che la citt\u00e0 aveva un ruolo subalterno rispetto a Brindisi e l'effigie di Taras, figlio di Nettuno ribadisce la sottomissione a Taranto. Durante la guerra fra Taranto e Roma, Brindisi e il porto di Carvinia, fungono da riva d'approdo delle truppe di Pirro, giunto in aiuto della potente citt\u00e0 ionica. Dopo alcune vittorie, i tarantini dovettero arrendersi alla superiore organizzazione militare romana e finirono nella sfera d'influenza dell'Urbe. \nDurante la Seconda guerra punica, Taranto pass\u00f2 dalla parte di Annibale, fomentando la rivolta in tutta quella che era stata la Magna Grecia, ma questo non serv\u00ec a cambiare le sorti del conflitto.\nCon la caduta dell'Impero Romano d'Occidente, la villetta di contadini oggi nota come Carovigno venne incorporata nei territori di Ostuni: Bizantini e Goti se ne contesero alternativamente il possesso, cos\u00ec come, in epoca pi\u00f9 recente, i Normanni, gli Svevi, gli Angioini, gli Aragonesi e poi i Veneziani, gli Spagnoli, gli Austriaci e i Borboni. \nI segni del feudalesimo sono rappresentati sia dal Castello costruito nel sec. XV dagli Orsini-Del Balzo a difesa dalle incursioni dei Turchi e dalle scorrerie dei pirati, sia dai resti delle mura innestate sulla pi\u00f9 antica muraglia messapica. Molti sono i feudatari che hanno preso possesso del territorio di Carovigno molti anche senza risiedervi: Adamo Trambay, dispotico e crudele, Carlo de Carvigna, gli Orsini, i Loffredo, i Caputo, i Serra, i Costaguti, i Granafei, gli Imperiali e i Dentice de Frasso.\nNel 1817 era viva e presente in Carovigno una \"vendita\" carbonara, che teneva le sue adunanze segrete nei locali offerti all'uopo da Francesco Trisolini. Una menzione a parte merita Salvatore Morelli, perseguitato dal 1849 fino ai compimento dell'unit\u00e0 d'Italia, perch\u00e9 nemico acerrimo del regime borbonico cui dette battaglia con l'azione e con gli scritti che apparivano su \"Il Dittatore\", il periodico da lui diretto.\nSimboli.\nI principali due simboli di Carovigno, sono gli sbandieratori (tradizione quasi millenaria, della quale Carovigno vanta i natali) e il delfino, presente nello stemma. A questi due simboli sono state dedicate due statue, ognuna collocata su una rotonda in due punti d'ingresso al paese: Il \"delfino cavalcato da un amorino che suona la cetra\" si trova all'ingresso di Carovigno ovest (da Ostuni), l'altra statua invece, all'ingresso est, venendo da San Vito. La seconda statua rappresenta uno sbandieratore in procinto di lanciare la bandiera della \"Nzegna\". Sul petto vi \u00e8 scolpita l'immagine della Madonna di Belvedere, patrona di Carovigno. In seguito in basso, vi \u00e8 il vitellino genuflesso (come narra la leggenda) e il popolo che \"corre\" a venerarla.\nStemma.\nDescrizione araldica dello stemma:\nDescrizione araldica del gonfalone:\nLo stemma del comune di Carovigno, fu riconosciuto il 9 febbraio 1935. La forma \u00e8 quella tipica dell'araldica mentre il tema dello stemma, che si distingue al centro, \u00e8 costituito da un delfino cavalcato da un amorino che suona la cetra.\nQuesti simboli ci riconducono ad una spiegazione mitologica. Le fonti narrano di un giovane di nome Arione, figlio di Poseidone, Dio del mare e della ninfa Anea. Si narra che, durante un viaggio dall'oriente verso la Magna Grecia, ad Arione giunse voce che sarebbe stato gettato in mare, perch\u00e9 l'equipaggio voleva impossessarsi delle sue ricchezze. Essendo un abile suonatore di cetra, chiese prima di morire di poter suonare per l'ultima volta il suo strumento. Cos\u00ec fu, ma mentre Arione suonava lo strumento, il suo canto attir\u00f2 nei pressi della nave un branco di delfini. Uno di questi animali prese Arione sul dorso e lo port\u00f2 in salvo verso la costa. Per questo, alcune citt\u00e0 costiere, tra cui Carovigno, ne rivendicarono l'appartenenza e a questo evento mitologico fanno risalire la fondazione della citt\u00e0.\nMonumenti e luoghi d'interesse.\nCastelli e torri.\nNel territorio di Carovigno, sono presenti ben 14 torri e due castelli. Tra gli edifici pi\u00f9 importanti ricordiamo:\nCentro storico.\nI sistemi di difesa medioevali.\nL'impianto medioevale antico del Rione Terra, prevedeva al centro del recinto murario, la Chiesa pi\u00f9 importante dalla quale partivano le strade principali della citt\u00e0. Si tratta di un oppidum, cio\u00e8 una citt\u00e0 fortificata con le torri. Le torri erano quattro: \nL'oppidum presenta anche 2 porte (Brindisi e Ostuni) e 2 accessi secondari (Arco detto \u201cdel Prete\u201d e la \u201cPurticedda\u201d in via Monte Nero.\nLe porte.\nPorta Brindisi.\nAffiancata alla Torre del Civile, risulta composta da due\nporte susseguenti; quella del periodo Angioino pi\u00f9 interna, con arco a sesto\nacuto e coronata con beccatelli, con agibilit\u00e0 a mezzo corridoio ricavato sulla\nstessa per l'uso della caditoia; e quella del periodo rinascimentale \u2013 pi\u00f9 precisamente\neretta nel periodo feudale dei Loffredo - che \u00e8 a tutto sesto e che precede la\nporta pi\u00f9 antica. Ha conservato gli innesti originari del portone. Sul\nfrontale, si scorgono scalpellinati due stemmi che dovrebbero essere quello dei\nLoffreda (a sinistra) e dell'Universit\u00e0 di Carovigno (a destra).\nPorta Nova.\n\u00c8 posta ad occidente e viene chiamata anche Porta Ostuni,\ndato che \u00e8 proprio in direzione di Ostuni. Attualmente sul suo coronamento\nvenne sfruttato un camminamento che mette in comunicazione il castello con la Chiesa di Sant'Anna. Tale porta \u00e8 stata spesso modificata, soprattutto durante\ni restauri del Castello nell'inizio del \u2018900.\nPorta del Prete.\n\u00c8 un accesso secondario, probabilmente ricavato in tempi\nvicini all'eversione della feudalit\u00e0. La stradina \u00e8 caratterizzata da vari Archi,\ndetti del Prete.\nAree naturali.\nIn paese sono presenti due parchi, che fino alla prima met\u00e0 del 1900 erano uniti e di residenza privata della famiglia Dentice di Frasso residente nell'omonimo Castello in cima alla collina.\nNelle marine ci sono due pinete adibite a zona pic-nic per Santa Sabina, e area mercatale settimanale nel periodo estivo a Specchiolla.\nImportante per il territorio \u00e8 la Riserva naturale statale e la Riserva naturale marina di Torre Guaceto, di rilevanza internazionale.\nSociet\u00e0.\nEvoluzione demografica.\nCon un indice di natalit\u00e0 di 10,9, Carovigno \u00e8 il 1\u00ba comune della provincia di Brindisi con l'indice pi\u00f9 alto e 9\u00ba in tutta la regione. Il tasso di mortalit\u00e0 \u00e8 di 8,3, 17\u00ba posto in provincia (su 20). \u00c8 al secondo posto in provincia per quanto riguarda il tasso di crescita (19,4\u2030). Con un'incidenza del 0,8% di divorziati/e, in ex aequo con altri 3 comuni, si trova al 17\u00ba posto.\nEtnie e minoranze straniere.\nSecondo i dati Istat al 31 dicembre 2017 i cittadini stranieri residenti a Carovigno erano pari al 5,9% della popolazione.\nLe comunit\u00e0 pi\u00f9 numerose erano:\nTradizioni e folclore.\nUna serie di manifestazioni, che vanno da giugno a settembre, riguardando Carovigno ed altre marine e borgate, tra cui Torre Santa Sabina, Serranova, Specchiolla e la Riserva naturale statale Torre Guaceto. Gli eventi pi\u00f9 importanti, sono legati alla trazione locale folkloristica, ma anche enogastronomica. Eventi religiosi come quelli legati al culto di Maria Santissima di Belvedere, ma anche a quello degli sbandieratori, di cui Carovigno ne vanta i natali, e i prodotti tipici locali, segnano gli eventi massimi e principali delle varie manifestazioni durante l'anno.\nLa 'Nzegna.\nLa festa di Maria Santissima di Belvedere \u00e8 la festa religiosa pi\u00f9 importante di Carovigno. La festa principale \u00e8 celebrata il luned\u00ec, marted\u00ec e sabato dopo Pasqua, con scopo principale la \"Battitura della Nzegna\", una tradizione secolare legata all'arte dello sbandieramento. La \u2018Nzegna, consiste in una serie di sbandieramenti svolti tre volte all'anno in tre punti di Carovigno, al ritmo del flauto, del tamburo, del cembalo e della grancassa, in onore della Madonna di Belvedere. Il termine \u201cbattitura della \u2018Nzegna\u201d, presenta vari significati tra cui \u201cbattere, percuotere con i movimenti particolari della \u2018Nzegna il suolo\u201d, ma anche \u201cbussare al cuore della Madonna con una preghiera: la \u2018Nzegna\u201d.\nConsiste nel gioco di due bandiere multicolori, che vengono fatte sventolare, ruotate intorno al collo, gambe e pancia e lanciate in aria. Tutto ci\u00f2 viene svolto in onore di Maria Santissima di Belvedere.\nStoria e leggenda.\nLa scoperta dell'immagine della Madonna si aggirerebbe intorno al 1100, quando Goffredo III di Montescaglioso era signore di Ostuni, Carovigno e Lecce.\nLa vaccarella smarrita.\nLa leggenda narra che ad un signore di Conversano infermo, una notte gli apparse in sogno la Madonna, che gli disse che sarebbe guarito andando a venerarla al Santuario di Belvedere, in agro di Carovigno. La mattina seguente, insieme ai suoi servi, si avvi\u00f2 verso il paese, ma arrivato l\u00ec, nessuno seppe indicargli dove fosse il santuario. Gli venne indicata solo una contrada di nome Belvedere. L\u00ec sentirono le grida di un pastore disperato per aver perso uno dei suoi vitelli (una \u201cvaccaredda\u201d in carovignese). Il signore di Conversano con il suo seguito inizi\u00f2 a cercare il vitello perduto, quando, uno dei servi, tra le erbacce, trov\u00f2 una grotta dove si era rifugiato il vitellino; lo trov\u00f2 genuflesso davanti un'icona.\nIl signore voleva verificare di persona se l'icona fosse quella che gli era apparsa in sogno e si fece calare nella grotta, dove riconobbe l'immagine della Madonna e istantaneamente guar\u00ec dall'infermit\u00e0 che lo affliggeva. Il pastore, felice dal fatto accaduto, prese un fazzoletto multicolore che inizi\u00f2 ad agitare e lanciare in aria a ritmo di piffero. Attir\u00f2 cos\u00ec il popolo, che inizi\u00f2 a venerare l'immagine della Madonna in quella grotta.Il signore, acquist\u00f2 quindi la vaccarella che don\u00f2 al popolo. L'animale venne decorato con nastrini e lasciato libero per le campagne. Col passare degli anni, il vitellino divenne sempre pi\u00f9 grasso e si decise di ucciderlo. Quel giorno cadde il marted\u00ec dopo Pasqua (giorno in cui le festivit\u00e0 si svolgono in piazza). L\u00ec venne organizzato un banchetto, a cui partecip\u00f2 tutta la popolazione, in particolare quella povera. Questa tradizione del banchetto in piazza \u00e8 durata fino agli inizi del \u2018900, quando venne abolita per motivi igienici, ma ancora oggi si \u00e8 soliti fare scampagnate il sabato di Belvedere.\nUn'altra leggenda invece afferma che la Nzegna potrebbe essere il ballo che svolgeva il giullare del signore, durante il viaggio.\nI tre giorni dopo Pasqua.\nI principali giorni in onore della Madonna, cadono il luned\u00ec di Pasquetta, il marted\u00ec e il sabato (la Pasquetta per i carovignesi) successivi alla Pasqua.\nLa domenica di Pasqua, si aprono i festeggiamenti con la benedizione delle bandiere e dei due battitori. La sera si svolgono in piazza esibizioni di sbandieratori e musici.\nLa mattina del luned\u00ec in albis, viene effettuato il pellegrinaggio del quadro della Madonna del Belvedere, dal santuario omonimo fino al paese, fino in Chiesa Madre, dove rimarr\u00e0 l\u00ec fino al sabato di Belvedere, ultimo giorno di festa. Sempre il luned\u00ec, vengono portate in processione le statue della Madonna del Belvedere e di San Giuseppe, accompagnate dai tre gruppi di sbandieratori di Carovigno, delle confraternite e la banda Citt\u00e0 di Carovigno, fino al Largo Machiavelli, dove avviene la battitura della Nzegna.\nIl marted\u00ec dopo Pasqua, la Nzegna si svolge in piazza, che viene sempre raggiunta dalla processione. Prima della seconda battitura della Nzegna, il sindaco consegna alla Madonna, le chiavi della citt\u00e0, affinch\u00e9 possa proteggerla. Dopo la Nzegna, la processione torna verso la Chiesa Nova e poi per le vie del paese, sempre con sbandieratori e musici. Alla fine la processione torna in Chiesa Madre.\nLa festa religiosa termina il sabato in albis, dopo Pasqua. La mattina, dopo la celebrazione della messa, il quadro della Madonna viene riportato in processione nel santuario dove, alle ore 12 viene \"battuta\" per l'ultima volta la Nzegna. Dopo la benedizione, si chiudono ufficialmente le feste patronali in Carovigno.\nLa Madonna dell'Uragano.\n\u00c8 una delle principali feste legate a Maria Santissima Regina di Belvedere (denominata in questo giorno \u201cdell'Uragano\u201d), dei Santi patroni Filippo e Giacomo e di San Giuseppe. Inoltre vengono anche festeggiati altri santi, proprio per ringraziare il miracolo avvenuto. Le viene assegnato questo titolo a causa di un miracolo avvenuto il 17 agosto del 1841. \nLa festa venne istituita nel 1841, quando una tromba d'aria minacciava di distruggere il paese, nel pomeriggio del 17 agosto. La popolazione si era recata in Chiesa Madre prelevando la statua della Madonna di Belvedere e altre statue di santi per proteggerle dalla tempesta. Uscendo da porta Brindisi, la processione prosegu\u00ec in tutta fretta proseguendo parte di via Vittorio Veneto (\"\u2018nchinata di lu succursu\", cos\u00ec definita dai carovignesi) e poi svoltando nell'attuale via Giosu\u00e8 Carducci. All'epoca, vi erano solo alberi di ulivo e grosse pietre (chianchi o cuezzi in carovignese) dove venne appoggiata la statua della Madonna di Belvedere e intorno si dispose la popolazione con gli altri santi, rivolti verso la tempesta a pregare. La tromba d'aria, arrivata ormai a meno di due miglia dal paese, cambi\u00f2 direzione, passando per la strada che collega Carovigno a San Vito, passando per le campagne fino a esaurirsi vicino alla marina di Specchiolla e non facendo vittime n\u00e9 feriti. Da quell'anno la popolazione attribu\u00ec alla gi\u00e0 protettrice Madonna di Belvedere, il titolo \u201cdell\u2019Uragano\u201d, per ricordare il miracolo avvenuto.\nI festeggiamenti religiosi iniziano la prima domenica di agosto, con l'esposizione delle reliquie dei Santi Filippo e Giacomo (\u201cdimenticate\u201d per circa un secolo e \u201criscoperte\u201d nel 2015). La mattina del 17 Agosto, si svolge nell'area mercatale la tradizionale \u201cFiera dell'Uragano\u201d. Durante la processione, in Piazza \u2018Nzegna avviene la benedizione e il rinnovo dell'affidamento della citt\u00e0 da parte dei Santi Patroni e, in via Giosu\u00e8 Carducci, sulla \u201cchianca di la Madonna di Bervideri\u201d, dove viene appoggiata la Madonna si ricorda quella giornata del 1841.\nIl concerto del 18 agosto.\n\u00c8 il concerto annuale che si svolge nel periodo delle feste d'agosto. Solitamente, si svolge il 18 agosto, in conclusione cos\u00ec, delle feste patronali in onore della Madonna dell'Uragano. \nLa Notte delle Grazie.\nLa notte tra il 14 e 15 agosto viene venerata la festa della Madonna delle Grazie. Dopo la Santa Messa in Chiesa Madre, la sera parte un pellegrinaggio che arriva al Santuario di Maria Santissima di Belvedere e sul sagrato del Santuario viene svolta la Santa Messa che termina poco dopo la mezzanotte. La serata \u00e8 un momento di preghiera e ringraziamento alla Madonna, arricchita di preghiere antiche. Una delle pi\u00f9 recitate \u00e8 quella alla Madonna delle Grazie:\nLa festa di fine estate.\nLa seconda domenica di settembre, al Santuario di Belvedere ha luogo la festa di fine estate. La sera, dopo la Messa, vengono benedette le campagne nella speranza di un buon raccolto. In seguito viene organizzata una piccola lotteria con in palio quadri e statue della Madonna di Belvedere. Fino a una decina di anni fa, veniva realizzato il gioco della \"cuccagna\", che ha come scopo quello di arrivare in cima a un palo ricoperto di grasso per afferrare dei premi.\nAltre feste religiose.\nFesta del Crocifisso di Serranova.\nLa prima domenica di maggio, presso la borgata Serranova, viene festeggiato il Crocifisso di Serranova, un crocifisso \"miracoloso\" del 1700 conservato nella Chiesetta del Castello di Serranova. Secondo una leggenda, il crocifisso deriverebbe da un'imbarcazione arenata presso Torre Guaceto, dal quale il suo equipaggio si salv\u00f2 miracolosamente da una tempesta. Ogni anno il crocifisso viene portato alla Chiesa di Santa Maria Goretti dove avvengono le varie celebrazioni eucaristiche, in serata il crocifisso viene portato in processione per Serranova per poi essere ricondotto nella Chiesetta del Castello di Serranova.\nI mesi Mariani.\nNel corso dei mesi primaverili e parte estivi, girano per il paese quadri e statue dedicate alla Madonna. In particolare, la Parrocchia di San Pietro Apostolo, festeggia nel mese di maggio la Madonna di Fatima, con pellegrinaggi di una statua di sera in sera in diverse case. Dalla Chiesa Madre poi, sette quadri iniziano a \u201cgirare\u201d il paese, di casa in casa, fino a luglio.\nLa Madonna del Soccorso.\nNell'ultima domenica di maggio, la Parrocchia Santa Maria del Soccorso festeggia la Madonna del Soccorso. I festeggiamenti si svolgono con le tradizionali celebrazioni eucaristiche e la processione per le vie del rione Pacifico, nella parte meridionale di Carovigno. Dopo i fuochi d'artificio la processione torna in chiesa con la benedizione finale. La festa prosegue in Largo Machiavelli con bancarelle e stand enogastronomici.\nSant'Antonio da Padova.\nNel mese di giugno, nella Chiesa del Carmine della Parrocchia di San Pietro Apostolo, avvengono le celebrazioni in onore di Sant'Antonio da Padova, per la prima met\u00e0 del mese, viene portato in pellegrinaggio di casa in casa un quadro. Durante i tredici giorni prima della festa, si svolge la tredicina di Sant'Antonio e a fine messa viene donato il pane a ogni fedele, di sera in sera portato da una famiglia diversa devota al santo. Gli ultimi festeggiamenti avvengono il 13 giugno con la processione, lo spettacolo di fuochi pirotecnici e la benedizione.\nLa Madonna del Carmine.\nNel mese di luglio avviene un'altra importante festa per la Parrocchia di San Pietro Apostolo e della Chiesa del Carmine, quella legata alla Madonna del Monte Carmelo. Il 7 luglio inizia la novena. La festa solenne \u00e8 il 16 luglio. La mattina viene svolta la prima Messa. Alle 12 poi vi \u00e8 la supplica alla Madonna del Carmine, un momento di preghiera e di raccoglimento. I festeggiamenti proseguono in serata con la Santa Messa e la processione per le vie del paese, con fuochi pirotecnici e benedizione finale in piazza e nella Chiesa.\nSanta Maria Goretti.\nTra fine luglio e inizio agosto si svolgono nella marina di Specchiolla e nella borgata di Serranova, i festeggiamenti legati a Santa Maria Goretti. Vi \u00e8 una statua portata in processione in mare da Punta Penna Grossa fino a sbarcare a Specchiolla. La statua torna il giorno dopo a Serranova dove si celebra la Santa Messa e la processione per le vie del borgo, con lo spettacolo di fuochi pirotecnici e festeggiamenti finali. Per i giorni di festa si svolgono varie gare sportive, fiere del bestiame e altre esibizioni musicali e canore, con stand enogastronomici e bancarelle.\nSanta Sabina.\nI festeggiamenti in onore di Santa Sabina avvengono nell'omonima marina di Torre Santa Sabina, un tempo nell'ultima domenica di agosto, poi spostata alla penultima. Dopo la messa avviene la processione per le vie della marina, con la statua portata anche in barca.\nLa Madonna della Conella.\nLa seconda domenica di ottobre, avviene la festa legata alla Madonna della Conella (\"Madonna di la Cunedda\", in carovignese) nel Rione Conella a nord del paese. La mattina si svolge la tradizionale fiera della Conella, la sera la processione con un antico quadro della Madonna custodito tutto l'anno in una \u201cnicchia\u201d all'esterno accanto alla chiesa di San Pietro Apostolo.\nNovena di Natale.\nDal 1772 alle 5 di mattina, si svolge nella Chiesa di Sant'Anna nel centro storico di Carovigno, la tradizionale novena di Natale, dal 16 al 24 dicembre.\nCultura.\nBiblioteca.\nLa biblioteca comunale \u00e8 dedicata all'illustre cittadino On. Salvatore Morelli e ha sede nel Castello Dentice di Frasso.\nScuole.\nNel territorio sono presenti quattro scuole materne, due scuole elementari, due scuole medie, un istituto Alberghiero e un asilo nido comunale.\nTeatro.\nIn paese \u00e8 presente un teatro comunale, \"Teatro Italia\", sede di saggi, musical e altri eventi musicali e culturali.\nCucina.\nTipico dolce pasquale \u00e8 la \"piddica\", una ciambella fatta con farina e olio extra vergine d'oliva, con un uovo bollito al centro, il tutto decorato con granella di zucchero multicolore. Un altro tipico piatto del sabato dopo Pasqua sono gli \"gnummarieddi\", degli involtini di fegato farciti con carne, prezzemolo, formaggio pecorino e altro.\nEconomia.\nL'economia carovignese trova le sue componenti essenzialmente nell'agricoltura (olivo, fichi, mandorli, cereali, vite, ortaggi), in proporzione minore nelle industrie (oleifici, stabilimenti vinicoli), nell'artigianato (rinomata la filatura laniera e la lavorazione di un compatto calcare, di cui la zona \u00e8 ricca, adatto per pavimentazione e come materiale di rivestimento) e nella pesca.\nEssenziale anche il turismo, specie estivo, per la presenza di rinomati lidi lungo la costa e per l'antico centro storico con l'annesso Castello, con una presenza totale di 519 291 turisti nel 2018, ottendendo il secondo posto in provincia (primo Fasano) e l'ottavo in tutta la regione.\nIl litorale carovignese ha ottenuto nel 2007, e dal 2016 al 2021 (per le seguenti tre spiagge: Mezzaluna a Torre Santa Sabina, Pantanagianni e Torre Guaceto) la Bandiera Blu, dal 2017 al 2020 le 5 vele di Legambiente, in quanto facente parte del comprensorio turistico \"costa del parco agrario degli ulivi secolari\", che comprende anche i comuni di Polignano a Mare, Fasano, Monopoli e Ostuni. Inoltre \u00e8 stato premiato dal 2017 al 2020 con il riconoscimento per i comuni rurali delle Spighe Verdi.\nInfrastrutture e trasporti.\nStrade.\nI collegamenti stradali principali sono:\nFerrovie.\nLa Stazione di Carovigno \u00e8 posta sulla ferrovia Adriatica ed \u00e8 servita da vari treni regionali. Sorge a circa 4\u00a0km dal paese, lungo la SP34 in direzione di Torre Santa Sabina, ed \u00e8 collegata attraverso un servizio bus navetta.\nMobilit\u00e0 urbana.\nLa principale linea di mezzi pubblici \u00e8 quella di STP Brindisi, che collega il paese ai principali comuni della provincia. Nel periodo estivo vi sono anche collegamenti mattutini e pomeridiani con le marine di Torre Santa Sabina e Specchiolla, e nei week-end serali di agosto, il servizio per le marine \u00e8 gratuito a cura dell'amministrazione comunale. Sono anche possibili altri collegamenti con le citt\u00e0 di Lecce, Bari e Roma.\nAmministrazione.\nCarovigno fa parte dell'associazione Borghi Autentici d'Italia e del Patto dei Sindaci.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nL'A.S.D. Carovigno 1949 Calcio \u00e8 nata nel 1949. Il Carovigno Calcio nel campionato 2000 era stato promosso nel campionato di eccellenza pugliese.\nNella stagione 2013/2014 milita nel girone B pugliese di Promozione.\nLe altre compagini sportive locali sono:\nIl 17 maggio 2004 la 9\u00aa tappa del Giro d'Italia 2004 si \u00e8 conclusa a Carovigno con la vittoria dello statunitense Fred Rodriguez."}
{"id": "2049161", "revid": "123782650", "url": "https://it.wikipedia.org/wiki?curid=2049161", "title": "Repubblica dell'Austria tedesca", "text": "La Repubblica dell'Austria tedesca fu lo Stato formato dai territori cisleitani di lingua tedesca derivato dalla frantumazione dell'Impero austro-ungarico a causa della sua resa, il 4 novembre 1918.\nEssa venne proclamata il 12 novembre 1918 da un gruppo di rivoluzionari guidati da Karl Renner, che ne divenne anche il primo cancelliere. Tuttavia, fino al 3 aprile 1919 la situazione fu abbastanza confusa poich\u00e9, fino a questa data, esistevano in Austria due governi diversi: il governo dell'imperatore Carlo I d'Austria, sebbene non pi\u00f9 funzionante e il nuovo governo repubblicano nato il 12 novembre.\nFu solo il 3 aprile che, dopo la fuga dell'imperatore in Svizzera avvenuta nella notte tra il 23 e il 24 marzo 1919, il governo repubblicano sciolse quello imperiale, depose ufficialmente Carlo I e condann\u00f2 all'esilio la famiglia Asburgo, confiscandone i beni.\nStoria.\nLa sua esistenza era considerata provvisoria, in quanto l'intenzione era quella di unirsi alla Germania. Essa includeva i territori dell'attuale Austria (escluso il territorio gi\u00e0 ungherese che fu poi chiamato Burgenland) e, formalmente, anche l'Alto Adige, Tarvisio, la Stiria meridionale con la citt\u00e0 di Marburgo (Maribor), i Sudeti e la citt\u00e0 morava di Jihlava, ovvero tutti i territori di lingua tedesca in Cisleitania, sui quali per\u00f2 l'Austria tedesca non pot\u00e9 mai esercitare la propria amministrazione in quanto vennero occupati e poi annessi ad altri Stati successori dell'Impero austro-ungarico.\nIl Trattato di Saint-Germain.\nIn seguito al Trattato di Saint-Germain del 10 settembre 1919 il governo ratificava il seguente 21 ottobre il passaggio dei Sudeti, della citt\u00e0 morava di Jihlava e dell'estrema parte settentrionale della Bassa Austria alla Cecoslovacchia, dell'attuale Provincia di Bolzano (fino ad allora parte del Tirolo) e di Tarvisio (fino ad allora parte della Carinzia) al Regno d'Italia e della Stiria meridionale al Regno di Jugoslavia.\nIn fase di conferenza di pace per la stesura del Trattato venne imposto il semplice nome di Austria da alcune delle Potenze firmatarie. Inoltre l'art.88 dello stesso Trattato vietava esplicitamente l'unione dell'Austria tedesca alla Germania."}
{"id": "2049164", "revid": "287204", "url": "https://it.wikipedia.org/wiki?curid=2049164", "title": "Giorgio Picchi il Giovane", "text": "Biografia.\nGiorgio Picchi nasce a Casteldurante (oggi Urbania) attorno al 1555 dal maiolicaro Angelo di Giorgio e Giacoma di Giulio Venanzi. Nella cittadina roveresca trascorre la sua infanzia. Dopo la morte di Michelangelo (1564), il padre Angelo raggiunge a Roma Antonio del Franzese, gi\u00e0 servitore del maestro fiorentino e sposo di Giovanna di Ludovico Picchi, cugina di Giorgio. Nella vaseria di famiglia, Picchi vede sfornare i vasi istoriati, o quelli lustrati in Roma nella bottega del parente Luca Baldi, gi\u00e0 allievo di suo nonno Giorgio il vecchio e collaboratore degli Andreoli di Gubbio. La pratica con le storie mitologiche e bibliche dipinte su ceramica, le sue doti nel disegno che superavano i limiti imposti dagli spazi e dalla tecnica della maiolica, favorirono l'affrancamento del giovane Giorgio dall'ambito pi\u00f9 artigianale della ceramica e lo attrassero verso la pittura. Nel luglio 1575 per il cardinale Ferdinando de' Medici, abate commendatario di Casteldurante nel 1564, realizza su rame una pittura con Venere e Adone e altre storie di Perseo, attualmente perdute.\nLe fonti principali a cui hanno attinto gli studiosi per una biografia del Picchi sono gli \"Annali\" di Flaminio Terzi e gli \"Atti\" del processo celebrato a suo carico nel 1601, per aver violato la clausura del convento di Santa Chiara e aver tentato di distruggere gli affreschi di Giustino Episcopi senza la necessaria autorizzazione dell'abate. Da una testimonianza del sacerdote Ascanio Mignini al processo Picchi- Episcopi si ricava la notizia della partecipazione di Giorgio alla decorazione delle Logge gregoriane in Vaticano, affrescate tra il 1576 e il 1577.\nL'introduzione di Giorgio nell'\u00e9quipe dei cantieri vaticani viene facilitata dalla rete di conoscenze di cui il pittore pu\u00f2 disporre, in particolare l'amico Giovanbattista Santi, che collabor\u00f2 alla riforma gregoriana del calendario, e probabilmente monsignor Giannantonio Lazzari promosso vescovo di Amelia nel 1572 da Gregorio XIII.\nConclusa la decorazione della loggia, una parte delle maestranze si ritrover\u00e0 nel 1578 a dipingere le \"Storie di san Francesco di Paola\", nel chiostro di Trinit\u00e0 dei Monti.\nL'impegno di Giorgio Picchi in questa nuova impresa \u00e8 attestato da un suo allievo, il prete pittore Benedetto Neri, secondo il quale il durantino \u00ab\u00e8 stato a pingere in Roma [...] alla Trinit\u00e0 de Monti\u00bb. La notizia, e le attribuzioni avanzate (Moretti 2005) \u00e8 oggi confermata (Morganti 2008) dall'identificazione di un disegno per una lunetta del chiostro conservato in collezione Ubaldini (Museo Civico di Urbania).\nNel 1580 Giorgio Picchi \u00e8 regolarmente iscritto nei registri della compagnia di San Luca, segno che in questa data esercitava liberamente la sua professione. Il processo seguito alla rissa furibonda innescatasi tra due fazioni di maiolicari in piazza della Trinit\u00e0 a Roma ci informa, inoltre, che il pittore abitava nel 1578 a pochi passi dal chiostro dei frati di San Francesco di Paola.\nA Roma il giovane Picchi non sembra lavorare in proprio, la sua opera rimane ancorata ai grandi cantieri. L'occasione di misurarsi con la pala d'altare gli viene offerta dalla confraternita della Santissima Concezione di Casteldurante, la quale affida a Giorgio la realizzazione di una grande tela per la cappella della compagnia nella chiesa dei Minori Conventuali di S. Francesco.\nAllo stesso giro d'anni appartiene il \"Martirio di Santa Caterina\" per la confraternita omonima di Mercatello sul Metauro, a pochi chilometri da Casteldurante. Nella citt\u00e0 natale Giorgio sposa la nobile Antistia Caffarelli, dalla quale ha subito una figlia, Cornelia, nata nel settembre del 1583. Antistia era probabilmente figlia di Ludovico Caffarelli e Camilla, e quindi nipote del capitano Agostino, uomo d'arme di Francesco Maria I della Rovere. \nCon l'eugubino Felice Damiani, Picchi dipinge a Piobbico la sala Greca del Palazzo Brancaleoni, nel 1585.\nNel febbraio 1586 firma il Presepe per la cappella Filareti nella chiesa di S. Francesco a Casteldurante. Alla seconda met\u00e0 degli anni Ottanta \u00e8 databile anche il \"martirio di Santa Lucia\" per l'omonima chiesa, oggi conservato nella chiesa dei morti (Cappella Cola). Nel 1587 realizza per la confraternita del Nome di Dio di Mercatello sul Metauro la Circoncisione di chiaro sapore baroccesco. Un secondo dipinto nel quale Picchi declina secondo il suo gusto un'invenzione di Barocci \u00e8 la \"Madonna del Rosario\", oggi conservata nella chiesa di San'Agostino ad Urbino. \nLa presenza del Picchi a Roma almeno nella prima parte del 1587 combacia con il suo impegno nella decorazione della Scala Santa lateranense.\nAl 1588 risale il primo soggiorno di Picchi a Rimini, documentato da Tonini, ma nell'agosto del 1589 Picchi \u00e8 nuovamente a Roma per lavorare alla decorazione del Palazzo Lateranense e della Biblioteca Sistina in Vaticano.\nMentre per gli interventi alla Scala Santa, alla Biblioteca vaticana e al Palazzo lateranense \u00e8 stato possibile proporre alcune attribuzioni, non sono note le pitture del Picchi a S. Giovanni fuori porta Latina, andate distrutte durante i restauri del secolo scorso. \nSu chiamata dell'amico Giovanni Battista Santi, Picchi realizza nel 1590 e nel 1592 due dipinti per la chiesa parrocchiale di Mondaino. \nNel 1592 Picchi \u00e8 a Casteldurante e probabilmente in questa data dipinge l'Invenzione della Vera Croce per la chiesa di S. Sebastiano a Mercatello. \nNel luglio 1593 Giorgio Picchi trasferisce a Rimini la famiglia. Tra le opere compiute in questo periodo si pu\u00f2 inserire la Madonna della cintura, oggi dispersa, per la confraternita dei Centuriati nella chiesa di Sant'Agostino a Rimini. Nel 1595 porta a compimento il ciclo di quattro tele narranti la storia di S. Marino. Nel cantiere riminese Picchi lavora a fianco del pittore Giovanni Laurentini detto l'Arrigoni. Nel novembre 1595 Picchi \u00e8 a Cremona dove deve dipingere presbiterio, cupola e volta della navata della chiesa di S. Pietro al Po. Giorgio non porta a compimento l'impresa della vita. Problemi di salute lo spingono a tornare nella citt\u00e0 natale.\nTra il 1598 e il 1600 si datano due opere inedite assegnabili a Picchi: la Vocazione di Pietro, oggi nell'altare maggiore della chiesa di San Pietro a Piobbico e la Madonna della vita dipinta per la chiesa omonima nella piccola cittadina di Apecchio. \nCon la decorazione dei locali interni del monastero di Santa Chiara a Casteldurante, rintracciate sotto l'intonaco nel 1970, inizia l'ultima fase della vita artistica di Giorgio Picchi. Un recente studio (Moretti 2011, p. 436) attribuisce a Picchi anche le figure di santi dipinte nella cosiddetta \"Stanza del lavoro\", quasi del tutto illeggibili. Nello stesso anno dipinge il chiostro del convento dei Minori Conventuali di Casteldurante di cui sopravvivono solo pochi brani pittorici. \nL'8 gennaio 1602 il pittore si impegna a dipingere su tela la Madonna del Rosario e ad affresco tutti i misteri nella chiesa abbaziale di Casteldurante. \u00c8 datata ai primi del seicento anche l'Assunzione della Vergine oggi conservata nel Museo diocesano di Urbania. Per il duca Francesco Maria II dipinge nel 1602 il Paradiso per la cappella Della Rovere a S. Francesco. La tela, in parte perduta, \u00e8 conservata nel Museo della ex diocesi di Urbania.\nPer la chiesa ducale dei frati zoccolanti del Barco dipinge un S. Diego oggi perduto. Per la chiesa rurale di S. Giorgio in Plano realizza la grande pala d'altare, una Madonna del Rosario con i santi Giorgio e Domenico. Nel 1603 Picchi dipinge probabilmente la Nativit\u00e0 della Vergine per la cappella Scirri nella chiesa abbaziale di S. Cristoforo. \nNel 1604 Giorgio torna a Rimini dove dipinge l'immacolata Concezione, oggi dispersa, per l'omonima confraternita nella chiesa riminese dei servi. All'ultimo soggiorno riminese risale la pala per l'altare di san Raimondo di Penafort nella chiesa domenicana di San Cataldo. Tornato a Casteldurante, nel 1604 firma gli affreschi per l'oratorio del Carmine di Casteldurante, con i quali torna allo stile corsivo e sciolto degli anni Settanta - Ottanta. Il 13 aprile 1605 Giorgio Picchi detta il suo testamento e muore il 16 aprile seguente."}
{"id": "2049165", "revid": "554814", "url": "https://it.wikipedia.org/wiki?curid=2049165", "title": "Repubblica del Banato", "text": "La Repubblica del Banato fu un piccolo e breve Stato che proclam\u00f2 la sua indipendenza in seguito all'incipiente caduta dell'Impero austroungarico nella prima guerra mondiale nel novembre del 1918.\nIl territorio era etnicamente molto eterogeneo (romeni 592,049 (37.42%), tedeschi 387,545 (24.50%), serbi 284,329 (17.97%), ungheresi 242,152 (15.31%), oltre a piccoli gruppi di altri etnici come slovacchi, croati, bulgari banatesi e russini) ed un gruppo di notabili tedeschi si propose di creare lo Stato indipendente. Lo scopo era evitare l'annessione ad uno degli Stati circostanti, mentre le varie etnie lavoravano per l'annessione al rispettivo Stato. Ragion per cui il \"Concilio\" fu molto combattuto.\nA dirimere ogni questione ci pens\u00f2 l'esercito serbo, che il 15 novembre invase la parte occidentale, mentre la parte orientale torn\u00f2 all'Ungheria; tuttavia durante la Repubblica sovietica ungherese il Banato orientale fu occupato dalla Romania.\nIl 16 aprile 1920, dopo il ritiro dei romeni dall'Ungheria, il gruppo di notabili tedeschi fece richiesta all'Intesa di ristabilire la Repubblica del Banato come \"Repubblica di Banatia\", stavolta comprendente anche la Ba\u010dka (ungherese ma al momento ancora occupata dall'esercito jugoslavo). Tuttavia l'opposizione jugoslava fu forte ed imped\u00ec il progetto, ed anche la Ba\u010dka fu annessa definitivamente al Regno di Jugoslavia dopo un'effimera Repubblica serbo-ungherese di Baranya-Baja."}
{"id": "2049168", "revid": "17654", "url": "https://it.wikipedia.org/wiki?curid=2049168", "title": "Du Cerf", "text": ""}
{"id": "2049171", "revid": "599013", "url": "https://it.wikipedia.org/wiki?curid=2049171", "title": "La sbornia", "text": ""}
{"id": "2049173", "revid": "17654", "url": "https://it.wikipedia.org/wiki?curid=2049173", "title": "Blotto", "text": ""}
{"id": "2049174", "revid": "181699", "url": "https://it.wikipedia.org/wiki?curid=2049174", "title": "Repubblica serbo-ungherese di Baranya-Baja", "text": "La Repubblica serbo-ungherese di Baranya-Baja fu un effimero Stato tra Ungheria e Jugoslavia nelle regioni di Baranya e la parte nord della Ba\u010dka. Esso sorse come conseguenza dell'invasione jugoslava del sud dell'Ungheria in seguito alla rivoluzione comunista di B\u00e9la Kun. Allorquando le truppe ungheresi di Mikl\u00f3s Horthy respinsero i romeni e ripresero il controllo dell'Ungheria, molti comunisti ungheresi si rifugiarono qui, sotto protezione del sindaco di P\u00e9cs. Il Trattato del Trianon del 4 giugno 1920 decise che la Baranya avrebbe dovuto tornare al Regno di Ungheria. Questo provoc\u00f2 le proteste dei comunisti ungheresi, che, in previsione dell'approssimarsi dell'effettuazione del passaggio, crearono la \"Repubblica serbo-ungherese di Baranya-Baja\" il 14 agosto 1921, sotto protezione jugoslava. Il 25 agosto, come previsto dal Trattato del Trianon, le truppe ungheresi entravano in Baranya e a Baja annettendole al Regno di Ungheria. La restante parte della Ba\u010dka (l'attuale parte occidentale della Vojvodina, con citt\u00e0 principali Sombor, Novi Sad, Subotica) veniva annessa dalla Jugoslavia."}
{"id": "2049175", "revid": "767487", "url": "https://it.wikipedia.org/wiki?curid=2049175", "title": "La Vida Nocturna", "text": "La vida nocturna \u00e8 un film del 1930 diretto da James Parrott con Stan Laurel e Oliver Hardy (Stanlio e Ollio). La pellicola \u00e8 la versione spagnola della comica originale \"Lo sbaglio\" (\"Blotto\"), ed \u00e8 stata estesa dalla durata originale di 26 minuti a ben 37.\nTrama.\nIl Signor Laurel (Stanlio) \u00e8 costretto a rimanere in casa con una moglie che lo assilla perch\u00e9 non vorrebbe che la ingannasse. Stan per\u00f2 ha un problema: deve vedersi con il Signor Hardy (Ollio) il quale lo ha invitato a mangiare ad un nuovo pub in citt\u00e0, che avrebbe aperto proprio quella notte. Stanlio allora escogita un piano, mentre parla al telefono con Ollio (che lo ha chiamato per ricordagli l'impegno), scrivendosi una lettera, nella quale \u00e8 comunicata una richiesta urgente a recarsi nel suo ufficio per compiere straordinari. Purtroppo la moglie ascolta la conversazione telefonica dei due e cos\u00ec, dato che Stanlio avrebbe dovuto rubare una bottiglia di vino per berla con Ollio al pub, la Signora Laurel infila vari ingredienti nella bottiglia di vino, in modo che Stanlio e Ollio ad un certo punto della serata si sentano male, e cos\u00ec lei aspetta il momento giusto per recarsi al pub per avere la sua vendetta. Intanto i due amici, mentre trascorre la nottata al pub, ne combinano di tutti i colori.\nDifferenze dalla versione originale.\nLa versione originale del film presenta due differenze rispetto a quella spagnola:\nInoltre all'inizio del film, quando la moglie si arrabbia perch\u00e9 Stanlio gira a vuoto nel salone, Laurel chiede di voler prendere una boccata d'aria. La moglie, intuendo che il marito vuole scappare per combinarne una delle sue, gli sventola il ventilatore in faccia."}
{"id": "2049176", "revid": "60981159", "url": "https://it.wikipedia.org/wiki?curid=2049176", "title": "Une nuit extravagante", "text": ""}
{"id": "2049177", "revid": "17654", "url": "https://it.wikipedia.org/wiki?curid=2049177", "title": "Lo sbaglio", "text": ""}
{"id": "2049178", "revid": "17654", "url": "https://it.wikipedia.org/wiki?curid=2049178", "title": "Die Bergkatze", "text": ""}
{"id": "2049179", "revid": "17654", "url": "https://it.wikipedia.org/wiki?curid=2049179", "title": "The Smiling Lieutenant", "text": ""}
{"id": "2049180", "revid": "17654", "url": "https://it.wikipedia.org/wiki?curid=2049180", "title": "Design for Living", "text": ""}
{"id": "2049184", "revid": "183483", "url": "https://it.wikipedia.org/wiki?curid=2049184", "title": "Ammasso Doppio h+\u03c7 Per", "text": ""}
{"id": "2049186", "revid": "287204", "url": "https://it.wikipedia.org/wiki?curid=2049186", "title": "Giorgio Picchi", "text": ""}
{"id": "2049187", "revid": "1543377", "url": "https://it.wikipedia.org/wiki?curid=2049187", "title": "NGC 884", "text": "NGC 884 \u00e8 un ammasso aperto della costellazione del Perseo ben conosciuto per essere uno dei due ammassi della celebre coppia nota come Ammasso Doppio di Perseo.\nOsservazione.\nL'oggetto, assieme al compagno, \u00e8 uno dei pi\u00f9 osservati dagli astrofili, nonch\u00e9 uno dei soggetti preferiti dagli astrofotografi, in quanto si possono fotografare anche avendo a disposizione dei piccoli telescopi. Facile da trovare, \u00e8 visibile anche ad occhio nudo fra le costellazioni di Perseo e Cassiopea, come una macchia chiara allungata sulla Via Lattea. In un telescopio amatoriale appare come un gruppo brillante di stelle addensate in un campo stellare gi\u00e0 molto ricco, dominato da alcune stelle blu e arancioni.\nLa declinazione fortemente settentrionale di quest'ammasso favorisce notevolmente gli osservatori dell'emisfero nord, da cui si presenta circumpolare fino alle latitudini medio-basse; dall'emisfero australe d'altra parte resta piuttosto basso e non \u00e8 osservabile dalle aree lontane dalla zona tropicale. Il periodo migliore per la sua osservazione nel cielo serale \u00e8 quello compreso fra agosto e gennaio.\nCaratteristiche.\nFu riportato per la prima volta da Ipparco di Nicea, sebbene si possa ragionevolmente pensare che sia noto fin dalle epoche pi\u00f9 antiche. Fa parte dell'associazione Perseus OB1, assieme all'altro, NGC 869, dal quale dista fisicamente alcune centinaia di anni luce.\nTalvolta viene indicato come \"\u03c7 Persei\", probabilmente riferendosi anche alla vicina stella omonima L'ammasso \u00e8 situato a 7600 anni luce di distanza da noi e si pensa abbia circa 12,5 milioni di anni."}
{"id": "2049196", "revid": "1888309", "url": "https://it.wikipedia.org/wiki?curid=2049196", "title": "Rodero", "text": "R\u00f2dero (\"R\u00f6dur\" in dialetto comasco, pronuncia fonetica IPA: ) \u00e8 un comune italiano di abitanti della provincia di Como in Lombardia.\nGeografia fisica.\nIl Comune di Rodero sorge a 400 m s.l.m. nelle prealpi lombarde in territorio comasco al confine con la provincia di Varese e a pochi chilometri dal confine tra l'Italia e la Svizzera. Appartiene perci\u00f2 alla cosiddetta \"Regio Insubrica\". Rodero sorge sulle colline prealpine, in posizione dominante sulla valle del Lanza a oriente, sulla piana di Stabio a settentrione e sulla valle del Rio dei Giaghi (affluente del Lanza) a occidente. Rodero possiede 2 frazioni: Casello Ferroviario e Confine.\nOrigini del nome.\nIl toponimo potrebbe prendere dalla radice \"*rod\", similmente a Rho, col significato \"argine, torrente incanalato\", o dalla radice \"*r\u00f2ha\" a significare \"altezza,\nluogo alto\".\nNel XII secolo il nome \u00e8 attestato come \"Rodeira\". \nStoria.\nAttestato nella pieve di Uggiate gi\u00e0 nel 1335, il \"comune de Rodoli\" nel 1668 ottenne la redenzione dall'infeudazione, riscatto che il comune fu tenuto a pagare alle casse del Ducato di Milano mediante un versamento a cadenza quindecennale ancora attivo nel 1751, anno in cui il comune risultava composto anche dai cassinagi di \"Molino di Sotto\" e \"Molino di Sopra\".\nNel 1757 Rodero e tutte le comunit\u00e0 della pieve uggiatese divennero parte del Territorio civile della citt\u00e0 di Como.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione di Rodero a Cagno, decisione che fu cancellata dalla Restaurazione.\nDurante il Risorgimento, gli abitanti di Rodero aiutarono alcuni garibaldini a fuggire in Svizzera.\nSimboli.\nDescrizione araldica dello stemma:\nDescrizione araldica del Gonfalone:\nPatronato.\nI santi patroni di Rodero sono SS. Simone e Giuda e la festa patronale \u00e8 il 28 ottobre.\nMonumenti e luoghi d'interesse.\nArchitetture religiose.\nParrocchiale dei Santi Simone e Giuda.\nLa chiesa parrocchiale, intitolata ai Santi apostoli Simone e Giuda \u00e8 ricordata negli atti della visita pastorale del vescovo Ninguarda (anno 1592) solo come chiesa di San Simone. In alcuni altri documenti precedenti viene associato a San Simone anche il nome di San Fedele e ancora in altri, sempre relativi al cinquecento, viene denominata di San Fedele.\nL'orientamento spaziale dell'edificio \u00e8 quello ortodosso con l'altare maggiore rivolto verso est; particolare \u00e8 la presenza di due navate laterali, ognuna con un altare, e la porta d'ingresso in linea con l'altare maggiore; la tipologia di pianta a due navate affiancate \u00e8 una rarit\u00e0 dell'architettura protoromanica. L'interno era inizialmente molto spoglio, ma nel corso dei secoli furono fatti molti interventi di ristrutturazione e l'ambiente fu ornato di molti oggetti e suppellettili, ritenuti necessari per lo svolgimento dei riti quotidiani.\nL'ultimo importante restauro \u00e8 stato eseguito nel 1998; durante i lavori \u00e8 stato scoperto un patrimonio d'arte che non poteva essere ignorato: il progetto iniziale di restauro ha quindi lasciato spazio alle opere di artisti, pittori, scultori, decoratori e artigiani, i cui interventi si sono succeduti in cinque secoli di storia e che rendono la chiesa parrocchiale un patrimonio artistico-culturale.\nLa chiesa conserva inoltre un organo a canne costruito dalla ditta Bernasconi di Varese nel 1888.\nArchitetture civili.\nCollegio (Istituto San Raffaele).\nL'apertura dell'istituto, nel 1946, si deve a don Domenico Garrone, sacerdote vercellese. Da Borgo d'Ale, paese dove era nato il 24 ottobre 1895, don Domenico per motivi di salute si era trasferito a Cadegliano come cappellano della locale Casa di Riposo, della quale divenne direttore. Al termine della seconda guerra mondiale era insorto il grave problema dei molti bambini rimasti orfani o lasciati in custodia dai genitori costretti ad emigrare in Svizzera o in Germania.\nNacque cos\u00ec nel sacerdote l'idea di aprire un istituto che potesse offrire vitto, alloggio ed istruzione a questi ragazzi; per realizzare questo luogo don Domenico vendette i propri beni e acquist\u00f2 dai signori Colombo la loro villa situata in paese in via Teodolinda Buzzi.\nIl primo direttore del Collegio fu don Trussoni, sacerdote della diocesi di Como.\nNel corso degli anni furono attivate all'interno dell'istituto una scuola elementare ed una di avviamento agrario, che fu ben presto molto apprezzata tanto che si rese indispensabile ampliare lo stabile, costruendo nel 1952 le nuove aule ed i dormitori.\nVerso la fine degli anni Sessanta la scuola di Avviamento commerciale (poi scuola dell'obbligo) ottenne il riconoscimento statale come sede staccata di Olgiate e poi Valmorea, cosicch\u00e9 il piccolo paesino di Rodero si trov\u00f2 ad possedere la fortuna di avere asilo, scuole elementari e medie.\nDon Garrone, prima di morire (16 marzo 1979), don\u00f2 la sua opera alla diocesi di Como.\nNegli anni ottanta, con la diminuzione degli alunni figli di emigranti, il Collegio era divenuto luogo di accoglienza per bambini e ragazzi con difficolt\u00e0 familiari, spesso affidati dal Tribunale per i minori. Per don Adelmo Costanzi, subentrato alla direzione del collegio nel 1968, le difficolt\u00e0 aumentarono poich\u00e9 era necessario assumere personale con adeguate capacit\u00e0 educative e la\nstruttura risultava ormai obsoleta. Tuttavia, i servizi sociali dei Comuni limitrofi ritennero economicamente pi\u00f9 vantaggiosa la soluzione del collegio. Don Adelmo, ed i suoi collaboratori, si attivarono per sopperire alle mancanze statali: provvidero all'inserimento di una psicologa, anche per affiancare gli assistenti educatori; fecero in modo che alcune famiglie accogliessero i ragazzi per i fine settimana o le vacanze; avviarono una scuola media sperimentale al fine di ampliare le ore di laboratorio per gli alunni che richiedevano un approccio alla \"manualit\u00e0\", piuttosto che all'approfondimento culturale.\nAgli inizi degli anni Novanta, per\u00f2, la Regione Lombardia impose un adeguamento di tutto l'edificio come condizione necessaria perch\u00e9 l'ente potesse proseguire l'attivit\u00e0 scolastica e di accoglienza. La diocesi di Como, da parte sua, non ritenne opportuno ricostruire lo stabile e nemmeno proseguire l'attivit\u00e0 per motivi economici e anche perch\u00e9 con sempre maggiore difficolt\u00e0 si poteva contare sull'impiego di personale religioso.\nNel 1993 l'Istituto San Raffaele venne chiuso definitivamente.\nArchitetture militari.\nInsediamenti della linea di difesa frontiera nord.\nNel territorio comunale sono presenti alcune postazioni belliche con annesse gallerie della Linea difesa frontiera nord, un'opera militare difensiva costruita tra il 1911 e il 1916 nelle Prealpi lombarde per proteggere il territorio italiano e i poli industriali di Milano e di Bergamo da un'eventuale aggressione della Germania e dell'Austria dal nord durante la I guerra mondiale; fatto mai verificatosi.\nDopo la manutenzione attuata durante il periodo fascista, la linea di difesa frontiera nord rimase in stato di abbandono per oltre sessant'anni.\nA luglio 2013 sono iniziati i lavori di bonifica esterna delle due piazze di tiro e delle relative entrate ai cunicoli sotterranei. Non tutti i cunicoli sono agibili; la vegetazione e il degrado hanno reso impraticabile l'entrata di alcuni, altri sono franati. Non potendo ad oggi accedere a tutti questi cunicoli non \u00e8 possibile quantificarne la lunghezza e l'estensione. Per ci\u00f2 che concerne le trincee, si ipotizza la presenza ma non si \u00e8 ad oggi ancora stabilita la reale posizione.\nTorre sul colle di San Maffeo.\nIn cima al Colle di San Maffeo \u00e8 presente una torre, di origine tardoromana ma utilizzata perlopi\u00f9 nel periodo immediatamente successivo come torre semaforica, di cui resta la base quadrata in pietra alta oggi quasi dieci metri ma in origine ben pi\u00f9 elevata: la parte superiore della struttura fu infatti smantellata e riusata come materiale da costruzione per la vicina chiesa. La torre \u00e8 citata nel cosiddetto \"codice di Ivrea\", un'opera risalente al XV secolo. \nObelisco battaglia fra garibaldini e austriaci.\nA Ligurno, frazione di Cantello, vi \u00e8 un obelisco commemorativo (vedi Lige Ligurno) dei combattimenti a Rodero del 23 agosto 1848 fra una compagnia di volontari Garibaldini comandati dal generale Giacomo Medici e gli austriaci del genearle D'Aspre.\nAltro.\nFerrovia di Valmorea.\nSul territorio di Rodero passa una linea ferroviaria ormai dismessa e riaperta solo saltuariamente per fini turistici.\nLa stazione della ferrovia originaria \u00e8 stata abbandonata con la ferrovia stessa; poi, quando la tratta \u00e8 stata riaperta negli anni novanta, ne hanno costruita una pi\u00f9 piccola; questa per\u00f2 \u00e8 stata distrutta da un incendio nel 2010. Originariamente questa ferrovia percorreva tutta la valle da Bizzarone fino a Castellanza partendo da Mendrisio in Svizzera.\nDogana.\nFino agli anni sessanta era attiva una dogana pedonale; era possibile transitare solo a piedi o in bicicletta attraverso una mulattiera.\nLa dogana era piantonata da una guardia per controllare i viandanti e soprattutto i contrabbandieri di sigarette.\nLa sera, dalle testimonianze storiche, c'era un gran movimento dovuto al bar presente dove si giocava a carte.\nSiti archeologici.\nTombe romane.\nNel territorio di Rodero ci sono testimonianze di ritrovamanti di tombe contenenti alcuni vasi e terriccio nerastro (A. Garovaglio 1901).\nAree naturali.\nLungo la ferrovia della Valmorea, si \u00e8 formato ormai da tempo un biotopo umido.\nSociet\u00e0.\nTradizioni e folclore.\nSoprannome degli abitanti.\nGli abitanti di Rodero, vengono simpaticamente chiamati \"Rabiaa\" (arrabbiati); il soprannome deriverebbe da una storia popolare secondo la quale la gente di Cagno, vedendo che cresceva dell'erba sul campanile del paese, decise di far salire in cima ad esso per mezzo di una carrucola, un asino legato a una corda affinch\u00e9 mangiasse l'erba che era cresciuta.\nL'asino, che era stato legato per il collo, mor\u00ec strozzato prima di arrivare in cima; a questo punto dovendosi liberare dell'animale morto, i cagnesi chiamarono poi gli abitanti dei paesi limitrofi per cucinare e mangiare l'asino.\nA tutti i protagonisti di questa leggenda venne cos\u00ec da allora attribuito un soprannome differente a seconda del ruolo che ebbero nel suddetto banchetto:\nEventi annuali.\nLa prima domenica di agosto del 1714 venne fatta una solenne processione portando il quadro di S.Grato alla chiesetta del colle di San Maffeo, per porre freno alle terribili grandinate che ogni anno distruggevano i raccolti, e da quell'anno le tempeste non\nfecero pi\u00f9 alcun danno.\nDa quell'episodio si inizi\u00f2 a celebrare la festa di Maria Regina degli Angeli ogni prima domenica di agosto. Alla vigilia delle festa veniva esposta la statua della Madonna e nello spazio tra la torre e la chiesetta si accendeva un fal\u00f2 dando fuoco\nalle fascine che i ragazzi avevano raccolto il giorno stesso al grido: \"Legna e paja, paja e legna\".\nDurante le celebrazioni religiose si era soliti mangiare sul colle sino al luned\u00ec.\nA partire dagli anni \u201870 si iniziarono a cuocere i cibi vicino alla torre romana e verso la fine degli anni '80 venne costruita l'attuale struttura con cucina e griglie per le costine.\nAd oggi la festa \u00e8 diventata sempre pi\u00f9 una sagra culinaria e nei tre giorni che la compongono migliaia di persone salgono al colle per assistere ai fuochi e gustarsi le famose costine cucinate dai volontari del Gruppo S. Maffeo.\nIl torneo di Mirko, che esiste dal 1999, si svolge nella seconda met\u00e0 di giugno.\nLa Festa dello Sport si svolge sul Colle di San Maffeo il sabato sera e la domenica a mezzogiorno successivi alla finale del torneo, ed \u00e8 solo la prima delle feste che caratterizzano l'estate roderese.\nSul territorio di Rodero passa il tracciato della gara per mountain bike \"Granfondo dei Longobardi\". Questa manifestazione richiama a s\u00e9, ogni anno che viene proposta, un notevole pubblico.\nIstituzioni, enti e associazioni.\nGruppo sportivo di Rodero.\nA Rodero ci sono due squadre di calcio a 7 che militano nei campionati CSI di Como: Rodero e RCCC (acronimo di Rodero Che Conta Calcisticamente). L'obiettivo del gruppo sportivo \u00e8 quello di aggregare i giovani roderesi.\nLa societ\u00e0 inizia la sua attivit\u00e0 nella stagione 2001-2002, iscrivendo una squadra alla categoria Allievi a 7 del CSI di Como.\nIl gruppo sportivo era composto dai ragazzi dal 1987 al 1989 ma si \u00e8 progressivamente allargato accogliendo anche alcuni giovani dei paesi vicini, giungendo ad iscrivere due squadre.\nIl Rodero \u00e8 la rappresentante pi\u00f9 vecchia del calcio del paese e ha sempre partecipato a un campionato di calcio fin dalla stagione 2001/2002. Nella sua storia il miglior risultato \u00e8 un quarto posto nelle finali regionali della stagione 2005/2006, mentre ha sfiorato pi\u00f9 volte la vittoria al torneo di Mirko.\nNella stagione 2012/2013 \u00e8 iscritto al campionato CSI di serie B girone C, gioca le sue partite casalinghe al sabato presso il campo sportivo in via al Confine.\nLa RCCC \u00e8 presente solo dalla stagione 2009/2010 e il suo miglior risultato \u00e8 un quarto posto al torneo di Mirko 2012.\nAd oggi \u00e8 iscritta alla categoria C girone B e gioca le sue partite casalinghe in alternanza col Rodero.\nEntrambe le squadre sono finanziate dai ricavati del torneo di Mirko e della Festa dello Sport.\nGruppo \"i Bindun\".\nIl gruppo \"i Bindun\" \u00e8 nato nel 1982 su iniziativa di alcuni amici legati al mondo dello sport e dello spettacolo, desiderosi di impegnare le proprie risorse umane e materiali in progetti di solidariet\u00e0. Nel corso degli anni sono state aiutate numerose associazioni e, soprattutto, \u00e8 stata sostenuta la Cooperativa Sociale \"Agor\u00e0 '97\" nella costruzione e nel mantenimento di \"Casa di Luca\" e \"Casa di Gabri\" (case famiglia che accolgono minori in difficolt\u00e0), \"Casa 4 Venti\", \"Casa di Miro\" e \"Casa Enrico\" (comunit\u00e0 che ospitano adulti con disabilit\u00e0 di vario tipo).\nAssociazione \"Amici di Mirko\".\nL'associazione \u00e8 nata nel gennaio del 1999 per mantenere vivo il ricordo di Mirko Robol, deceduto all'et\u00e0 di 20 anni il 4 ottobre 1998 in seguito a un tragico incidente di montagna, attraverso progetti di beneficenza e solidariet\u00e0.\nI fondi raccolti in questi anni hanno consentito di sostenere principalmente, tramite il progetto \"Un fiore nel deserto\", l'ospedale di Asmara in Eritrea, in soccorso delle numerose vittime della guerra fra Eritrea ed Etiopia.\nLa parrocchia.\nDa parecchi anni la parrocchia comunale aiuta e sostiene le attivit\u00e0 missionarie del padre comboniano Romeo De Berti, residente a Nairobi (Kenya).\nL'oratorio.\nDal settembre 2004 alcuni volenterosi giovani della comunit\u00e0 mettono a disposizione una parte del loro tempo per intrattenere con giochi e attivit\u00e0 varie i ragazzi dalla prima elementare alla terza media.\nInfrastrutture e trasporti.\nFerrovie.\nLa stazione di Valmorea, posta sulla ferrovia Mendrisio-Malnate Olona, fu soppressa nel 1939; nel 1996 venne ripristinata quale localit\u00e0 di sosta di servizi turistici dalla Svizzera.\nAmministrazione.\nIl giorno 11 giugno 2017 si sono svolte a Rodero le elezioni amministrative, l'affluenza \u00e8 stata al di sotto del 50% dei votanti pertanto le elezioni sono state annullate per non aver raggiunto il quorum di elettori. Il comune \u00e8 dunque retto da un commissario, Dott. Domenico Roncagli, nominato dal Prefetto di Como. La tornata elettorale del 2018 \u00e8 saltata a causa della mancanza di candidati per la carica di sindaco e alla guida del comune \u00e8 stato riconfermato il commissario prefettizio."}
{"id": "2049198", "revid": "92723", "url": "https://it.wikipedia.org/wiki?curid=2049198", "title": "IC 1318", "text": "IC 1318 \u00e8 un grande complesso di nebulose diffuse osservabile nella costellazione del Cigno; fa parte del grande complesso nebuloso molecolare del Cigno, una delle aree nebulose pi\u00f9 grandi e massicce della nostra Galassia.\nOsservazione.\nIC 1318 si individua nell'area di cielo in cui si trova la stella , Sadr, il \"cuore\" del Cigno; si estende per alcuni gradi a nord-est e a sud-ovest di questa stella, velando una regione particolarmente intensa di Via Lattea. Si pu\u00f2 osservare, dall'emisfero boreale, per gran parte dell'anno, e dalle medie latitudini si mostra allo zenit. Dall'emisfero australe invece questo tratto di cielo \u00e8 osservabile con grande difficolt\u00e0, specie a partire dalle medie latitudini australi in direzione sud; nella fascia tropicale meridionale \u00e8 invece discretamente osservabile.\nCaratteristiche.\nIl complesso \u00e8 formato da pi\u00f9 aree nebulose, spesso attraversate da nebulose oscure, pi\u00f9 o meno circondanti la stella Sadr e pi\u00f9 o meno staccate fra di loro, al punto che sono state classificate come nebulose separate: sono infatti numerate da IC 1318a fino a IC 1318e, andando da ovest a est. A rendere brillante la nebulosa non \u00e8, come pu\u00f2 sembrare, la stella Sadr, dato che in realt\u00e0 non \u00e8 legata al complesso molecolare: anche se si tratta di una stella molto distante, posta attorno ai 1500 anni luce da noi, \u00e8 decisamente in primo piano rispetto al campo nebuloso. La formazione stellare, fenomeno per altro diffuso in questa regione della Galassia, sarebbe in via di rallentamento solo in alcune piccole aree alla periferia di questa sottostruttura.\nLa parte pi\u00f9 intensa osservabile direttamente \u00e8 proprio la sezione di IC 1318 visibile nei pressi della banda oscura LDN 889; le parti pi\u00f9 occidentali si presentano invece pi\u00f9 rarefatte e filamentose, il che farebbe pensare che questa parte \u00e8 stata formata in realt\u00e0 da una o pi\u00f9 esplosioni di supernovae. Nella stessa area di cielo si osserva un gran numero di oggetti, come la Nebulosa Crescente e la Nebulosa Farfalla, pi\u00f9 alcuni ammassi aperti, il pi\u00f9 famoso dei quali \u00e8 M29. IC 1318 ingloba questa ed altre nebulose, pi\u00f9 l'ammasso NGC 6910."}
{"id": "2049200", "revid": "6923", "url": "https://it.wikipedia.org/wiki?curid=2049200", "title": "Franco Sportelli", "text": "Biografia.\nAppartenente ad un'importante famiglia teatrale, esord\u00ec giovanissimo in teatro in ruoli comici.\nIn seguito venne scritturato da Eduardo De Filippo.\nPer il cinema italiano, a partire dagli anni cinquanta, partecip\u00f2 a diversi film, in ruoli spesso da caratterista. Memorabile il suo personaggio del cameriere Vincenzo, nella commedia \"Miseria e nobilt\u00e0\" (1954) di Mario Mattoli, assieme a Tot\u00f2 e l'infido Enobarbo, traditore di Marco Antonio (interpretato da Tot\u00f2) in \"Tot\u00f2 e Cleopatra\".\nLavor\u00f2 con registi del calibro di Giorgio Strehler, Giuseppe Patroni Griffi e Nanni Loy."}
{"id": "2049201", "revid": "767487", "url": "https://it.wikipedia.org/wiki?curid=2049201", "title": "Giochi olimpici (film)", "text": "Giochi olimpici \u00e8 un film documentario del 1969 sulle Olimpiadi di Messico 1968 diretto dal regista messicano Alberto Isaac. Il film, uscito nelle sale cinematografiche messicane il 29 agosto 1969, ha ottenuto una nomination all'Oscar 1970 come miglior documentario.\nTrama.\nLe quattro ore del film ufficiale dei Giochi della XIX Olimpiade descrivono gli eventi sportivi e gli approfondimenti sui personaggi, partendo dalla cerimonia di apertura dei Giochi olimpici sino alla cerimonia di chiusura degli stessi che d\u00e0, come consuetudine, l'arrivederci alle successive Olimpiadi, quelle di Monaco 1972.\nVi \u00e8 una accurata descrizione dell'evento per il quale questa Olimpiade \u00e8 oggi principalmente ricordata: la premiazione dei 200 metri piani, durante la quale il vincitore a tempo di record mondiale Tommie Smith e il suo connazionale John Carlos, terzo classificato, alzarono il \"pugno chiuso guantato in nero\" in segno di protesta contro il razzismo e in risalto delle lotte del potere nero.\nIl regista messicano, dal canto suo, enfatizza la medaglia d'argento nella 20 km di marcia di Jos\u00e9 Pedraza detto \"El Sargento Pedraza\", vincitore della prima medaglia olimpica nell'atletica leggera della storia del Messico. Un personaggio molto famoso in patria, dove \u00e8 diventato quasi un eroe nazionale."}
{"id": "2049203", "revid": "216538", "url": "https://it.wikipedia.org/wiki?curid=2049203", "title": "Premio Oscar 1970", "text": ""}
{"id": "2049204", "revid": "211373", "url": "https://it.wikipedia.org/wiki?curid=2049204", "title": "Eugenio Rignano", "text": "Biografia.\nNato in una famiglia di origini ebraiche, figlio di Giacomo Rignano e Fortunata Tedesco, studi\u00f2 alla facolt\u00e0 di Scienze di Pisa e quindi al Politecnico di Torino. Laureato in ingegneria nel 1893 si interess\u00f2 subito ai problemi teorici e filosofici collegati alla ricerca scientifica. Fu fondatore nel 1907 con Giuseppe Bruni, Antonio Dionisi, Federigo Enriques e Andrea Giardina della \"Rivista di Scienza\". Nel 1897 sposa Costanza \"Nina\" Sullam, anch'essa di origine ebraica. \nCollaborazione alla rivista \"Scientia\".\nNel 1907 Rignano fond\u00f2 a Bologna assieme a Federigo Enriques matematico a Bologna, Giuseppe Bruni chimico all'Universit\u00e0 di Padova, Antonio Dionisi medico di Modena, Andrea Giardina biologo-zoologo di Palermo una pubblicazione che prese il nome di \"Rivista di Scienza\" per i tipi di Nicola Zanichelli. Nel 1910 la rivista assunse il nuovo titolo di \"Scientia\", rivista internazionale di sintesi scientifica, che continu\u00f2 ad essere stampata sino al 1988. \nLa rivista nasceva con il proposito di opporsi alla eccessiva specializzazione a cui era giunta la ricerca scientifica danneggiata per questo da criteri troppo specifici e restrittivi. Gli intellettuali fondatori, e in particolare Rignano, si proponevano di superare il particolarismo delle scienze per una visione pi\u00f9 estesa gettando un ponte fra cultura umanistica e quella scientifica ed elaborando una \"sintesi\" tra le scienze della natura e le scienze dell'uomo. \nIn questo modo la filosofia, libera da legami nei confronti dei sistemi prefissati, poteva dedicarsi a promuovere la coordinazione del lavoro, la critica dei metodi e delle teorie, e ad impostare in modo pi\u00f9 ampio i problemi della scienza.\nNei numerosi articoli che Rignano pubblic\u00f2 su \"Scientia\" ebbe modo di mettere in rilievo le sue capacit\u00e0 di divulgatore e di condurre i suoi studi in completa autonomia dal mondo accademico ufficiale elaborando le sue concezioni scientifiche e filosofiche ispirate soprattutto dalla corrente positivistica inglese.\nNel 1913 Rignano chiese a Sigmund Freud un'esposizione della psicoanalisi con le indicazioni di quali rami del sapere potessero essere interessati alle teorie e all'esperienze psicoanalitiche. Freud scrisse \"Das Interesse an der Psychoanalyse\" che fu pubblicato in due puntate sulla rivista, (1913) vol. 14 (31,32), 240-250; 369-384.\nPensiero.\nTeoria della \"propriet\u00e0 mnemonica\".\nRignano si interess\u00f2 di psicologia e biologia ed \u00e8 noto soprattutto per la sua ipotesi della \"propriet\u00e0 mnemonica\" secondo la quale la sostanza vivente sarebbe in grado di \"ricordare\" le condizioni fisiologiche delle iniziali situazioni fisiche determinate dall'ambiente esterno e quindi di riprodurle nel prosieguo della vita biologica.\nQuesta sua teoria consentiva a Rignano di operare nella biologia un compromesso tra una visione meccanicistica della realt\u00e0 naturale e una finalistica, vitalistica. Per il meccanicismo infatti non \u00e8 possibile pensare che nell'ambito degli organismi viventi vi sia il proposito immanente di conseguire una finalit\u00e0 ma d'altra parte \u00e8 innegabile, secondo Rignano, che nel mondo organico sia presente una sorta di teleonomia particolare per ogni essere vivente tale da giustificare l'idea che, durante il periodo di adattamento all'ambiente, questi conservi una specie di traccia fisica mnemonica persistente e trasferibile ereditariamente.\nFilosofia della psicologia.\nEugenio Rignano si interess\u00f2 anche di filosofia della psicologia, ma \"quando intese indicare lo statuto epistemologico della psicologia, il tipo di scientificit\u00e0 che ad essa competeva, in modo da definire i rapporti con le scienze naturali da una parte e con quelle umane dall'altra, si orient\u00f2 verso soluzioni \u201cintermedie\u201d, che spesso complicavano pi\u00f9 che risolvere i problemi\"\nRignano, coerentemente al suo programma di sintetizzare opposti sistemi, elabor\u00f2 anche una concezione economica di tipo socialista marxista che fosse in accordo con il liberismo."}
{"id": "2049218", "revid": "1504506", "url": "https://it.wikipedia.org/wiki?curid=2049218", "title": "Liquido di Fermi", "text": "Un liquido di Fermi \u00e8 un liquido quantistico costituito da fermioni che assume determinate caratteristiche fisiche quando la temperatura \u00e8 sufficientemente bassa. L'interazione tra le particelle del sistema non sono necessariamente piccole (come gli elettroni in un metallo). La teoria fenomenologica dei liquidi di Fermi, introdotta dal fisico sovietico Lev Davidovich Landau nel 1956, spiega come mai alcune delle propriet\u00e0 di un sistema fermionico interagente siano molto simili a quelle di un gas di Fermi (ovvero costituito da fermioni non interagenti), e perch\u00e9 altre propriet\u00e0 differiscano dal modello. \nL'elio-3 (3He) si comporta come un liquido di Fermi a temperature molto basse (ma non abbastanza da rendere l'elemento un superfluido). 3He \u00e8 un isotopo dell'elio, costituito da 2 protoni, 1 neutrone e 2 elettroni per ciascun atomo; poich\u00e9 vi \u00e8 all'interno dell'atomo un numero particolare di fermioni, l'atomo stesso si comporta da fermione. Anche la nube elettronica di un metallo (non superconduttore) costituisce un liquido di Fermi.\nSomiglianze con il gas di Fermi.\nIl liquido di Fermi \u00e8 qualitativamente analogo al gas di Fermi non interagente nel seguente senso: la dinamica del sistema a basse energie di eccitazione e temperatura pu\u00f2 essere descritta sostituendo i fermioni non interagenti con le cosiddette quasiparticelle, ciascuna delle quali trasporta la stessa carica elettrica, spin e quantit\u00e0 di moto della particella originale. Fisicamente queste quasiparticelle possono essere pensate come particelle il cui moto \u00e8 disturbato dalle particelle vicine, e che a loro volta perturbano le vicine. Ogni stato eccitato a molte particelle di un sistema interagente pu\u00f2 essere descritto indicando tutti gli stati occupati, come in un sistema non interagente. Di conseguenza, le quantit\u00e0 quali la capacit\u00e0 termica del liquido di Fermi si comportano qualitativamente come quelle del gas di Fermi (per esempio, la capacit\u00e0 termica aumenta linearmente con la temperatura).\nDifferenze rispetto al gas di Fermi.\nEnergia.\nL'energia di uno stato a molte particelle non \u00e8 semplicemente la somma delle energie di singola particella. Invece, la differenza di energia per una data differenza formula_1 nell'occupazione degli stati di quantit\u00e0 di moto formula_2 contiene sia termini lineari che quadratici in formula_1, mentre per un gas di Fermi ci sono solo termini lineari della forma formula_4, dove formula_5 indica le energie di particella singola. \nNel liquido di Fermi, il termine lineare corrisponde all'energia di singola particella rinormalizzata, che include, per esempio, un cambiamento della massa efficace della particella. Il termine quadratico corrisponde ad una specie di interazione di campo medio tra le quasiparticelle, che \u00e8 parametrizzata dai cosiddetti parametri di Landau-Fermi, e determina il comportamento delle oscillazioni di densit\u00e0 (e delle oscillazioni della densit\u00e0 di spin) nel liquido. Queste interazioni, comunque, non portano allo scattering di quasiparticelle con il trasferimento di particelle a diversi stati di quantit\u00e0 di moto.\nCalore specifico e compressibilit\u00e0.\nIl calore specifico, la compressibilit\u00e0, la suscettivit\u00e0 di spin e alcune altre quantit\u00e0 mostrano lo stesso comportamento qualitativo del gas di Fermi (ad esempio nella dipendenza dalla temperatura), ma con grandezza a volte molto diversa.\nInterazioni.\nOltre alle interazioni di campo medio, rimangono alcune deboli interazioni tra quasiparticelle, che portano ad urti tra le stesse quasiparticelle, che assumono quindi un vita media finita. Ad energie sufficientemente vicine all'energia di Fermi, comunque, queste vita vita media diventa molto lunga, tanto che il prodotto della frequanza associata all'energia di eccitazione e la vita media \u00e8 molto maggiore di uno. Questo vuol dire che l'energia della quasi particella \u00e8 ben definita (vedere L'indeterminazione per energia e tempo).\nFunzione di Green.\nLa struttura della funzione di Green della particella \"nuda\" (in opposizione alla quasiparticella) \u00e8 simile a quella del gas di Fermi, dove, per una quantit\u00e0 di moto data, la funzione di Green nello spazio delle frequenze, \u00e8 una delta di Dirac centrata all'energia della rispettiva particella singola. Inoltre, e diversamente dalla funzione di Green della quasiparticella, il suo peso (cio\u00e8 l'integrale sulle frequenze) \u00e8 ridotto dal fattore di peso della quasiparticella formula_6, formula_7. Il resto del peso totale p in un largo \"fondo incoerente\", corrispondente al forte effetto di interazione su brevi scale di tempo dei fermioni.\nStatistica.\nLa distribuzione delle particelle sugli stati di quantit\u00e0 di moto a temperatura nulla mostra un salto alla superficie di Fermi, secondo la statistica di Fermi-Dirac, come nel gas di Fermi; la funzione per\u00f2 non passa da 1 a 0, ma arriva a formula_6.\nResistenza.\nIn un metallo la resistenza elettrica a bassa temperatura \u00e8 determinata dallo scattering elettrone-elettrone in combinazione con lo scattering Umklapp. Per un liquido di Fermi la resistenza dovuta a questo meccanismo \u00e8 proporzionale a formula_9; questo andamento \u00e8 usato spesso come verifica sperimentale di un comportamento di tipo liquido di Fermi, oltre all'andamento lineare del calore specifico con la temperatura.\nInstabilit\u00e0 del liquido di Fermi.\nL'osservazione sperimentale di fasi esotiche in sistemi fortemente correlati ha iniziato un enorme sforzo da parte dei fisici teorici per cercare di comprendere la loro origine microscopica. Una possibile strada per rilevare le instabilit\u00e0 di un liquido di Fermi \u00e8 l'analisi fatta da Pomeranchuk. A seguito di questo, l'instabilit\u00e0 di Pomeranchuk \u00e8 stata studiata da molti autori negli ultimi anni, con diverse tecniche, in particolare l'instabilit\u00e0 della fase nematica del liquido di Fermi \u00e8 stata studiata per molti modelli."}
{"id": "2049221", "revid": "121837", "url": "https://it.wikipedia.org/wiki?curid=2049221", "title": "Mare di Fermi", "text": ""}
{"id": "2049236", "revid": "121837", "url": "https://it.wikipedia.org/wiki?curid=2049236", "title": "Williamina Paton Stevens Fleming", "text": ""}
{"id": "2049240", "revid": "712828", "url": "https://it.wikipedia.org/wiki?curid=2049240", "title": "Battaglia di Utapau", "text": ""}
{"id": "2049250", "revid": "765341", "url": "https://it.wikipedia.org/wiki?curid=2049250", "title": "Episodi di Law &amp; Order - I due volti della giustizia (diciannovesima stagione)", "text": "La diciannovesima stagione della serie televisiva Law &amp; Order - I due volti della giustizia, \u00e8 andata in onda su NBC tra il 5 novembre 2008 e il 3 giugno 2009. In Italia la serie \u00e8 stata trasmessa dal 19 luglio al 6 settembre 2012 in prima serata su Rai 3, tre episodi per volta. Le prime due settimane sono andati in onda due episodi inediti e uno in replica della diciottesima stagione."}
{"id": "2049254", "revid": "106456", "url": "https://it.wikipedia.org/wiki?curid=2049254", "title": "Non c'\u00e8 sabato santo al mondo che il cerchio della luna non sia tondo", "text": "Non c'\u00e8 sabato santo al mondo che il cerchio della luna non sia tondo, \u00e8 un proverbio popolare che associa un evento religioso, come la festivit\u00e0 della Pasqua a un evento della natura, come quello delle oscillazioni della luna e delle sue fasi.\nSabato santo e le fasi lunari.\nIn un periodo compreso tra il 22 marzo e il 25 aprile, viene festeggiata la Pasqua cristiana, quindi esattamente dopo il plenilunio di primavera.&lt;br&gt;\nIl concilio di Nicea, tenuto nell'anno 325 d.C., decise di celebrarla o il 21 marzo oppure nella prima domenica seguente l'equinozio di primavera.\nI contadini che credono all'influenza delle oscillazioni e delle fasi lunari, sulla semina, sulla fermentazione, sulla germinazione e su altri eventi che li riguardano da vicino, seguono con attenzione le relazioni tra il microcosmo ed il macrocosmo.\nLa variabilit\u00e0 della data pasquale va addebitata alla differente lunghezza dell'anno solare rispetto all'anno lunare; ad esempio se il plenilunio cade di sabato 21 marzo la Pasqua sar\u00e0 celebrata il 22 marzo, mentre se cade il 18 aprile la Pasqua sar\u00e0 celebrata il 25 aprile.\nSabato santo in Sicilia.\n(\"Non viene sabato santo, se la luna non \u00e8 in quintadecima\"). In Sicilia, ci rammentano che la luna in quintadecima \u00e8 il plenilunio, che cade esattamente quindici giorni dopo il novilunio.\nPasqua e la luna.\nPasqua \u00e8 la festivit\u00e0 di primavera per eccellenza ed \u00e8 vincolata all'anno lunare, che \"governa\" il tempo, la vegetazione, le acque. Nel proverbio, i termini alta e bassa significano presto o tardi, da un punto di vista della data del calendario."}
{"id": "2049257", "revid": "204012", "url": "https://it.wikipedia.org/wiki?curid=2049257", "title": "Sindrome di Rossolimo", "text": ""}
{"id": "2049258", "revid": "204012", "url": "https://it.wikipedia.org/wiki?curid=2049258", "title": "Sindrome di Melkersson", "text": ""}
{"id": "2049260", "revid": "204012", "url": "https://it.wikipedia.org/wiki?curid=2049260", "title": "Sindrome di Melkersson-Rosenthal-Schuermann", "text": ""}
{"id": "2049262", "revid": "1247069", "url": "https://it.wikipedia.org/wiki?curid=2049262", "title": "Banato di Leithania", "text": "Il Banato di Leithania (in ungherese: \"Lajtab\u00e1ns\u00e1g\", in tedesco: \"Leitha-Banat\") \u00e8 stato un piccolo Stato, durato un mese ed un giorno, il cui territorio durante l'Impero austroungarico faceva parte della Transleithania, ovvero dell'amministrazione ungherese, sebbene la sua popolazione fosse in maggioranza di lingua tedesca.\nDopo la prima guerra mondiale l'Impero venne suddiviso e delle due nazioni imperiali restarono la Repubblica Austrogermanica e la Repubblica Democratica di Ungheria. Successivamente una coalizione di eserciti sconfisse l'Ungheria (divenuta comunista come Repubblica sovietica ungherese) ed il successivo Regno di Ungheria si trov\u00f2 ulteriormente ristretto nei confini. I trattati di Saint-Germain e Trianon confermarono queste modifiche territoriali ed in pi\u00f9 aggiunsero la cessione all'Austria delle aree di confine oltre il fiume Leitha, sulla base del principio di nazionalit\u00e0. Questo territorio venne chiamato in tedesco Burgenland.\nTuttavia solo il 28 agosto 1921 l'Austria si intenzion\u00f2 a prenderne possesso, trovandovi per\u00f2 un'accanita resistenza da parte delle milizie ungheresi note come \"Rongyos G\u00e1rda\". L'Austria temporeggi\u00f2, fino a quando le insistenze diplomatiche costrinsero l'Ungheria a rinunciare al territorio e sgomberarlo dei propri amministratori, cosicch\u00e9 il 4 ottobre il territorio si ritrov\u00f2 indipendente. La \"Rongyos G\u00e1rda\" agli ordini del Conte Gyula Ostenburg-Moravek e di Istv\u00e1n Friedrich resistette per un mese agli attacchi austriaci ma dovette poi arrendersi. Il 5 novembre il \"Banato di Leithania\" veniva incorporato nella Prima repubblica austriaca come \"Burgenland\", con capoluogo Odenburgo (l'odierna \"Sopron\"); questa citt\u00e0 per\u00f2, nella cui area invece predominava l'etnia ungherese, con un plebiscito accordato per il dicembre dello stesso anno opt\u00f2 per ritornare all'Ungheria."}
{"id": "2049266", "revid": "287204", "url": "https://it.wikipedia.org/wiki?curid=2049266", "title": "Cerococcidae", "text": "Cerococcidae \u00e8 una piccola famiglia di insetti appartenente all'ordine dei Rincoti Omotteri, superfamiglia Coccoidea. Sono rappresentati in tutte le regioni zoogeografiche della Terra, ma la maggior parte delle specie \u00e8 presente nelle regioni tropicali.\nDescrizione.\nI Cerococcidae mostrano una sostanziale omogeneit\u00e0 morfologica e sono affini agli Asterolecaniidae.\nLe femmine mostrano una spiccata neotenia con corpo morfologicamente indifferenziato, privo di zampe o con zampe ridotte a spine, prive di occhi e con antenne rudimentali. Sul dorso sono presenti pori ceripari disposti a coppie formando strutture a forma di otto come negli Asterolecaniidae. L'ano \u00e8 circondato da un anello sclerificato provvisto di setole ed \u00e8 sormontato da una lamina sclerificata.\nIl corpo \u00e8 protetto da un robusto scudetto di cera di forma semisferica, liscio o corrugato, in genere di colore bruno o biancastro, talvolta di colori di pi\u00f9 appariscenti. In alcune specie si ha l'aspetto stellato per l'emissione di filamenti di cera a raggiera. Le uova vengono lasciate nella camera compresa fra il ventre della femmina e il substrato.\nBiologia.\nLo sviluppo postembrionale delle femmine si svolge in due stadi di neanide, quello dei maschi in due di neanide e due di ninfa (prepupa e pupa). Sono generalmente associati a piante legnose, di cui attaccano i rametti di uno-due anni di et\u00e0.\nSu specie di \"Cerococcus\" americane \u00e8 stato riscontrato che il ciclo si svolge con una generazione l'anno e con lo svernamento allo stadio di uovo protetto dal follicolo della femmina.\nSistematica.\nLa famiglia comprende circa 70 specie ripartite fra tre generi:"}
{"id": "2049270", "revid": "228587", "url": "https://it.wikipedia.org/wiki?curid=2049270", "title": "Street Hawk il falco della strada", "text": ""}
{"id": "2049271", "revid": "110157", "url": "https://it.wikipedia.org/wiki?curid=2049271", "title": "Chiesa di Santa Maria Annunciata (Muralto)", "text": " \nLa chiesa di Santa Maria Annunciata \u00e8 un edificio religioso che si trova a Muralto, nei pressi del santuario della Madonna del Sasso, in Canton Ticino.\nStoria.\nLa costruzione venne eretta fra il 1497 ed il 1499. La sagrestia \u00e8 probabilmente posteriore, anche se viene citata gi\u00e0 nel 1578. Nel 1814 la navata venne dimezzata in modo da ampliare lo spazio esterno dedicato alle processioni. La facciata neogotica risale al triennio 1883-1885, quando la chiesa fu restaurata.\nDescrizione.\nLa chiesa ha una pianta ad unica navata, suddivisa in due campate e sovrastata da una volta a crociera. Il coro, lievemente rialzato, \u00e8 coperto da una cupola. L'interno \u00e8 ornato con affreschi del XVI secolo, riscoperti in seguito al restauro del 2010."}
{"id": "2049281", "revid": "281779", "url": "https://it.wikipedia.org/wiki?curid=2049281", "title": "Betile", "text": ""}
{"id": "2049295", "revid": "287204", "url": "https://it.wikipedia.org/wiki?curid=2049295", "title": "Poro (re indiano)", "text": "Biografia.\nSignore di una zona tra l'Idaspe (odierno Jhelum) e l'Acesine (India nord - occidentale), si alle\u00f2 con l'imperatore persiano Dario III Codomanno quando dovette fronteggiare il re macedone Alessandro Magno a Gaugamela, nel 331 a.C., inviandogli un contingente di 1000 fanti e 15 elefanti comandati da due dei suoi figli. Successivamente, allorch\u00e9 il conquistatore macedone decise di invadere le province dell'India, chiedendo a tutti i \"ragi\u00e0\" indiani di fare atto di sottomissione, Poro gli fece pervenire una minacciosa risposta: \u00abMi preparo ad accogliervi, ma con le armi!\u00bb. Oppose dunque una forte resistenza all'avanzata di Alessandro Magno, alleatosi con alcuni principi locali a lui ostili, tra cui Tassile, re di Taxila (nell'odierno Pakistan). Lo scontro tra le forze di Poro e quelle di Alessandro avvenne nel 326 a.C., sulle rive dell'Idaspe: il re indiano disponeva di 50.000 uomini, 3000 cavalieri e ben 200 elefanti da guerra, Alessandro di 50.000 fanti e 4000 cavalieri. Gli indiani costruirono uno sbarramento sulla sponda opposta del fiume, mettendo in prima linea gli elefanti, in modo da spaventare i cavalli avversari.\nIl sovrano macedone fece accampare i suoi uomini di fronte ai nemici, mentre in segreto cercava un guado per poter attraversare il fiume, trovandolo parecchi chilometri pi\u00f9 a nord, presso un'isola in mezzo al corso d'acqua. Una notte Alessandro, fatti gettare due ponti tra la terraferma e l'isola, fece attraversare il fiume al grosso del suo esercito, mentre una parte dei macedoni restava nel proprio accampamento di fronte a quello nemico, per far credere che fosse ancora l\u00ec. All'alba, transitato sul guado opposto, l'esercito macedone minacci\u00f2 direttamente il fianco destro nemico. Poro ci mise parecchio per capire che quella a nord non era un diversivo, e impieg\u00f2 parecchio per decidere il da farsi. Da una parte, se attaccava direttamente Alessandro rischiava di farsi prendere alle spalle dal contingente nemico rimasto al campo, mentre se rimaneva ad affrontare l'accampamento macedone, si sarebbe fatto prendere sul fianco dal sovrano avversario. Decise allora di marciare contro Alessandro, lasciando comunque una parte del suo esercito ad arginare l'eventuale attacco del resto dell'armata macedone.\nMa il terreno paludoso lungo l'argine del fiume complic\u00f2 la sua marcia e quindi gli attacchi degli elefanti; riusc\u00ec comunque nel suo scopo, ovvero terrorizzare i cavalli avversari che, imbizzarriti, scaraventarono a terra i loro cavalieri, divenendo facile preda degli arcieri indiani. Alessandro fu abile: dopo un iniziale sbandamento, il re macedone utilizz\u00f2 i pachidermi nemici come muro contro cui far andare a sbattere la fanteria indiana, pressata dalla manovra a tenaglia della sua ala di cavalleria e di un contingente di riserva, cui aveva affidato il compito di aggirare lo schieramento ind\u00f9 e sorprenderlo alle spalle. In pratica, gli elefanti svolsero il ruolo rivestito solitamente dalla falange, ovvero quello dell'incudine. Lo stesso Poro, dal suo elefante da guerra, combatt\u00e9 valorosamente, scagliando lance contro i nemici che si avvicinavano circondandolo, ma alla fine anche lui fu ferito gravemente e dovette ritirarsi dal campo di battaglia. A questo punto la battaglia fin\u00ec: i macedoni persero 1000 uomini, contro i 23.000 del nemico, tra cui due figli del \"ragi\u00e0\".\nAlessandro, credendolo morto, ordin\u00f2 ai suoi di spogliare il cadavere ma il ragi\u00e0 indiano fu difeso valorosamente dal suo elefante che imped\u00ec a chiunque di molestare il suo padrone e addirittura, con la proboscide, svelse la lancia conficcata nella sua spalla. Commosso da ci\u00f2, il condottiero ellenico and\u00f2 a trovare l'avversario, che, ferito, era stato preso in cura dai suoi. Alla domanda di come volesse essere trattato, Poro rispose orgogliosamente: \"Come un re!\". E Alessandro lo tratt\u00f2 da re: lo reinsedi\u00f2 nel suo palazzo, gli lasci\u00f2 il regno e anzi lo nomin\u00f2 satrapo di tutti i territori indiani, finora conquistati, pur sotto l'autorit\u00e0 del comandante militare macedone di Alessandria Nicea. In tal modo divenne, dunque, un suo vassallo. Dal canto suo, Poro don\u00f2 all'antico avversario un contingente di 5000 uomini, per farlo proseguire nelle sue conquiste oltre il Gange, ma l'esercito del conquistatore rifiut\u00f2 di andare avanti e pertanto lo costrinse a tornare indietro. Successivamente, dopo la morte di Alessandro, nel 323 a.C., Poro fu tra i protagonisti della riscossa contro il dominio macedone. Comunque, dopo la spartizione di Babilonia, avvenuta nel 322 a.C., al sovrano ind\u00f9 furono affidate tutte le province indiane, pur sotto un teorico vassallaggio dell'Impero ellenico. Questo per\u00f2 non imped\u00ec a Poro di rimanere vittima delle lotte di spartizione tra i successori di Alessandro; nel 317 a.C., infatti, fu assassinato dal generale greco Eudemo, che si impossess\u00f2 del suo territorio, dando origine al futuro nucleo del Regno indo-greco."}
{"id": "2049296", "revid": "1573940", "url": "https://it.wikipedia.org/wiki?curid=2049296", "title": "Panopea generosa", "text": "La Panopea o Geoduck (pronuncia inglese ) (\"Panopea generosa\" ), conosciuta comunemente come vongola dalla proboscide, \u00e8 un mollusco bivalve. In passato esisteva confusione tra questa specie e l'estinta \"P. abrupta\" .\nIl nome comune deriva dalla lingua lushootseed e significa \u2018colui che scava in profondit\u00e0\u2019, riferito allo stile di vita dell'animale, che passa la propria esistenza stando sepolto nella sabbia, col sifone che spunta a pochi centimetri dal fondo.\nDistribuzione.\nLa specie \u00e8 originaria della costa nord-occidentale del continente nordamericano: in particolare, la si trova nelle zone costiere di Washington, Columbia Britannica ed Alaska.\nDescrizione.\nDimensioni.\nMisurano circa 40\u00a0cm di lunghezza (ai quali si aggiunge fino a un metro di sifone) per un peso totale che supera di poco il chilogrammo, ma tendono a crescere per tutta la durata della loro vita ed essendo assai longevi (fino ad oltre 140 anni d'et\u00e0, l'esemplare pi\u00f9 vecchio pescato sinora aveva 160 anni) non \u00e8 raro trovare individui che pesano oltre 7\u00a0kg e misurano oltre due metri di lunghezza. Queste dimensioni ne fanno il bivalve fossore pi\u00f9 grande attualmente esistente al mondo.\nAspetto.\nSi tratta di animali simili a grosse vongole dal lungo sifone, composto quest'ultimo da due tubi: uno d'entrata, attraverso il quale l'animale risucchia acqua e plancton per nutrirsi e respirare, ed un altro d'uscita, attraverso il quale esso pu\u00f2 espellere gli scarti.\nBiologia.\nL'animale resta sommerso nella sabbia ad una profondit\u00e0 che va dai 20 ai 300\u00a0cm, lasciando uscire da essa solo la punta del sifone, e passa cos\u00ec tutto il suo stadio adulto.\nAlimentazione.\nGrazie al sifone aspirante, eventuali microrganismi planctonici vengono risucchiati e convogliati verso le branchie, dove vengono filtrati e digeriti.\nRiproduzione.\nLa fecondazione \u00e8 di tipo esterno: questo significa che i maschi e le femmine emettono i propri gameti liberamente nell'acqua, affidando al mare il compito di far incontrare spermatozoi ed uova. Ciascuna femmina, durante tutta la sua vita, pu\u00f2 produrre ed espellere circa cinque miliardi di uova. Le larve, inizialmente motili, passano un certo periodo allo stato planctonico sotto forma di \"veliger\", per poi impiantarsi su un substrato sabbioso idoneo e qui passare il resto della loro vita.\nSi tratta di uno fra gli animali pi\u00f9 longevi del mondo: la sua lunga aspettativa di vita pu\u00f2 essere dovuta sia alla naturale scarsit\u00e0 di organismi predatori (principalmente la lontra marina) e di particolari fatiche, poich\u00e9 l'animale non fa altro che rimanere immobile e filtrare l'acqua.\nImportanza commerciale.\nAd oggi, la pesca del \"geoduck\" \u00e8 una delle maggiormente regolamentate e controllate al mondo: se ne pu\u00f2 pescare solamente una determinata quota annuale, in determinati periodi lontani da quello riproduttivo, e gli esemplari pescati devono rispettare precisi \"standard\" in termini di dimensioni, oltre che dover superare una serie di esami mirati all'eventuale contenuto nell'epatopancreas di sostanze inquinanti, trattandosi di organismi filtratori. In tal modo, ha preso il sopravvento fra i pescatori l'abitudine di tenere per un certo periodo gli animali in vasche con acqua corrente al fine di depurarli. Attualmente la vendita degli animali si basa principalmente sul prodotto vivo (90% del totale), mentre fino a pochi anni fa i \"geoduck\" venivano venduti prevalentemente congelati (10% di esemplari venduti vivi nel 2001): ci\u00f2 permette ai pescatori di venderli ad un prezzo leggermente maggiore.\nIl loro costo si aggira attorno ai sessanta \u20ac/kg ed alimenta un mercato di circa ottanta milioni di dollari l'anno.\nIl principale mercato di questi animali \u00e8 l'Estremo Oriente, dove vengono considerati come una leccornia e si crede abbiano effetti medicinali, al pari della cistifellea degli orsi e delle pinne di pescecane: in particolare, a causa della loro forma fallica, si ritiene che essi siano dei potenti afrodisiaci e potenzino le prestazioni maschili.\nGrazie alle loro grosse dimensioni, questi animali hanno sempre ispirato in numerose persone l'idea di intraprenderne l'allevamento in acquacoltura a fini commerciali. \nIl primo impianto per l'allevamento del \"geoduck\" venne creato in America nel 1970, nello stretto di Puget: qui vengono utilizzati dei tubi in PVC lunghi una ventina di centimetri e larghi una quindicina, infilati in numero di 40.000 per acro nel substrato ad una profondit\u00e0 compresa fra i 30 ed i 70\u00a0cm ed all'interno dei quali vengono stabulate le larve (catturate in natura) prossime all'impianto nello stesso: l'acqua, in accordo alle leggi locali, deve rispettare rigidi parametri di pulizia. Gli animali vengono qui stabulati per circa 5 anni, al termine dei quali vengono issati in superficie pronti per la vendita. Tuttavia, gli allevamenti sorti nello stretto hanno sollevato una serie di polemiche da parte degli ambientalisti, a causa dell'impianto a fini commerciali di una specie non autoctona.\nCucina.\nLe sue carni hanno consistenza fibrosa ed un sapore piuttosto umami: per cucinarli, i cinesi utilizzano l'animale crudo, accompagnandolo con sashimi, salsa di soia e wasabi. In Corea, invece, li si mangia crudi a mo' di ostriche, spesso intinti in salse piccanti, oppure come ingrediente di bolliti e zuppe.\nNella cucina giapponese, i \"geoduck\" vengono definiti \"mirugai\" o \"mirukuigai\", traducibile in italiano come \"vongola gigante\", e cucinati analogamente a quanto si fa in Cina."}
{"id": "2049298", "revid": "125929245", "url": "https://it.wikipedia.org/wiki?curid=2049298", "title": "Governatore dell'Oregon", "text": "Il governatore dell'Oregon \u00e8 il capo dell'esecutivo statale ed il comandante in capo delle forze armate dello Stato dell'Oregon. La carica venne istituita nel 1859 con l'ingresso dello Stato nell'Unione.\nTra i poteri del governatore vi \u00e8 quello di concedere la grazia ai detenuti dello Stato e di porre il veto sulle leggi approvate dal parlamento statale.\nL'attuale governatore \u00e8 la democratica Kate Brown."}
{"id": "2049299", "revid": "110157", "url": "https://it.wikipedia.org/wiki?curid=2049299", "title": "Ever Changing Times", "text": "Ever Changing Times \u00e8 il quinto album studio del 2008 di Steve Lukather, ex leader dei Toto.\nLukather aveva gi\u00e0 scelto la casa discografica Frontiers Records di Napoli nel 2006 per l'ultimo album dei Toto, \"Falling in Between\".\nAlla realizzazione dell'album parteciparono, tra gli altri, due ex membri dei Toto (Steve Porcaro e Joseph Williams) e Leland Sklar, bassista che sostitu\u00ec Mike Porcaro per parte del \"Falling in Between Tour\"."}
{"id": "2049301", "revid": "1305772", "url": "https://it.wikipedia.org/wiki?curid=2049301", "title": "The Only Thing That Looks Good on Me Is You", "text": "The Only Thing That Looks Good on Me Is You \u00e8 una canzone del cantante canadese Bryan Adams pubblicata nel 1996.\nIl brano \u00e8 stato il secondo singolo estratto dal settimo album di Adams \"18 til I Die\" del 1995. Il singolo ha raggiunto la posizione numero sei nel Regno Unito, ma soltanto la 52 negli Stati Uniti. \u00c8 stata posizionata alla posizione 47 della lista delle 50 canzoni pi\u00f9 brutte mai realizzate, stilata dalla rivista \"Blender\".\nLe case di moda Armani, Gucci e Versace sono citate nel testo del brano.\nVideo clip.\nIl video prodotto per \"The Only Thing That Looks Good on Me Is You\", mostra diversi modelli, uomini e donne danzare su una passerella vestiti con abiti succinti e provocatori. Bryan Adams invece \u00e8 mostrato seduto su un gabinetto di fronte allo specchio, mentre cerca di sistemare i propri capelli. Una immagine di questo video \u00e8 utilizzata come copertina del disco \"18 til I Die\"."}
{"id": "2049302", "revid": "123525611", "url": "https://it.wikipedia.org/wiki?curid=2049302", "title": "Mino Fiocchi", "text": "Biografia.\nErede di un'importante famiglia di imprenditori, tuttora attiva nel campo della produzione di proiettili, Fiocchi si laure\u00f2 in architettura presso il Politecnico di Milano nel 1919.\nNel 1921 vinse ex aequo il concorso \"Camillo Boito\" per il nuovo piano regolatore dell'Isola Comacina, dove sarebbe dovuto sorgere un villaggio per artisti: il progetto venne considerato soprattutto per la sua armonizzazione con la tradizione rustica locale, per la sua praticit\u00e0 e per come si integrava nel panorama esistente.\nIn quell'occasione nacque il Gruppo di Studio Sant'Orsola, composto da Fiocchi e da altri grandi progettisti dell'epoca quali Gi\u00f2 Ponti, Giovanni Muzio ed Emilio Lancia. \nFiocchi prefer\u00ec lavorare da solo lungo tutta la sua carriera, interessandosi soprattutto al tema dell'abitazione e delle residenze urbane e di villeggiatura. Oper\u00f2 esclusivamente nel territorio di Lecco e nell'area urbana di Milano, dove Fiocchi aveva uno studio in Via Cernaia 6 nel Palazzo Fiocchi da lui stesso progettato, legandosi ad un tipo di committenza di origine borghese. Per la famiglia Falck si ciment\u00f2 nell'architettura funeraria realizzandone, fra il 1939 e il 1942, la tomba di famiglia presso il Cimitero Monumentale di Milano: l'edicola \u00e8 completata da sculture di Giannino Castiglioni.\nIntorno a Lecco soprattutto Fiocchi realizz\u00f2 delle residenze alpine, pensate per integrarsi nell'ambiente montano: caratterizzate esternamente da un blocco edilizio in muratura sovrastato da copertura a falde spioventi, mantenevano le soluzioni interne delle abitazioni urbane. \nI lavori pi\u00f9 rilevanti in questo filone sono la Baita Giulia Devoto Falck di Cortina d'Ampezzo del 1936, basata su una struttura seicentesca; la Baita La Roccella di Pian dei Resinelli (1938), progettata per la sua famiglia; il Rifugio Nino Castelli ai Piani di Artavaggio (Moggio) del 1926, poi ampliato nel 1928, il vicino rifugio Giuseppe Cazzaniga, di stile militaresco e Baita Minuccia a Esino Lario, progettata per l'amico Michele Vedani nel 1925 .\nNegli interventi milanesi Fiocchi ha sempre cercato di evitare l'anonimato urbano \"senza dignit\u00e0\", cercando di sviluppare progetti che fossero profondamente radicati sulle caratteristiche del sito di edificazione: da questo derivano la scelta frequente di impostare gli assi principali del fabbricato in armonia con quelli dei lotti di costruzione, e una costante attenzione all'essenzialit\u00e0 che per\u00f2 non comprometteva la presenza di elementi rappresentativi in grado di correlare l'edificio con la committenza. Molta attenzione veniva prestata da Fiocchi alla comunicazione stradale degli interventi tramite cartellonistica.\nEbbe anche un occhio particolare anche per la nascente edilizia sociale, lavorando al quartiere Pescarenico di Lecco e alle case popolari per l'industria di famiglia.\nA Lecco fu autore anche di quindici ville sul lago e della Chiesa dei frati Cappuccini di Viale Turati: tra queste Villa Fiocchi, realizzata per il fratello Lodovico, di ispirazione palladiana.\nFiocchi lavor\u00f2 a oltre 200 edifici nei 50 anni di carriera: Tra le opere nella sola citt\u00e0 di Lecco vanno citate:"}
{"id": "2049303", "revid": "287204", "url": "https://it.wikipedia.org/wiki?curid=2049303", "title": "NBA Finals 1993", "text": ""}
{"id": "2049306", "revid": "287204", "url": "https://it.wikipedia.org/wiki?curid=2049306", "title": "NBA Finals 1994", "text": ""}
{"id": "2049307", "revid": "287204", "url": "https://it.wikipedia.org/wiki?curid=2049307", "title": "NBA Finals 1995", "text": ""}
{"id": "2049308", "revid": "287204", "url": "https://it.wikipedia.org/wiki?curid=2049308", "title": "NBA Finals 1996", "text": ""}
{"id": "2049309", "revid": "1632387", "url": "https://it.wikipedia.org/wiki?curid=2049309", "title": "Touched by the Crimson King", "text": "Touched by the Crimson King \u00e8 il secondo album dei Demons &amp; Wizards, uscito nel 2005 e dedicato quasi per intero alla saga \"La torre nera\" di Stephen King, sulla falsariga del Re Rosso (\"Crimson King\" in lingua originale)."}
{"id": "2049311", "revid": "2184720", "url": "https://it.wikipedia.org/wiki?curid=2049311", "title": "The Sound of Silence", "text": "The Sound of Silence \u00e8 una canzone del 1964 composta da Paul Simon, pubblicata sia da Simon stesso che dal duo Simon &amp; Garfunkel.\nDescrizione.\nLa canzone venne originariamente registrata come pezzo acustico per il primo album del duo, \"Wednesday Morning, 3 A.M.\", del 1964; dopo aver registrato il loro primo album, il duo si sciolse e Simon si rec\u00f2 in Inghilterra per buona parte del 1965, dove si esib\u00ec in alcuni concerti da solista, e registr\u00f2 il pezzo per la seconda volta per il suo LP solista nel maggio 1965 registrato a Londra, \"The Paul Simon Songbook\". Nel frattempo, il produttore di Simon and Garfunkel alla Columbia Records a New York, Tom Wilson, aveva appreso che la canzone aveva cominciato ad essere trasmessa alla radio a Boston, Massachusetts, Gainesville e a Cocoa Beach, Florida. Il 15 giugno 1965, subito dopo la registrazione di \"Like a Rolling Stone\" di Bob Dylan, sovrappose alla traccia originale parti di chitarra elettrica (suonata da Al Gorgoni), basso (Bob Bushnell), e batteria (Bobby Gregg), e ne fece un singolo senza aver nemmeno consultato i due artisti. La canzone entr\u00f2 cos\u00ec nelle classifiche pop degli USA nel settembre 1965 e l'anno seguente il singolo scal\u00f2 lentamente le classifiche e il 1\u00ba gennaio 1966 il singolo raggiunge la prima posizione nella Billboard Hot 100 per due settimane, la terza in Austria ed Australia, la quinta in Irlanda e la nona in Germania e Regno Unito; nel 1968 il brano arriva primo per due settimane anche in Giappone.\nLa canzone fu quindi inclusa nel secondo album del duo del 1966, \"Sounds of Silence\". Nella canzone Paul Simon suona la chitarra acustica, mentre a cantare sono sia lui che Art Garfunkel.\nInizialmente la canzone era intitolata \"The Sounds of Silence\", ed \u00e8 con questo nome che \u00e8 apparsa sui primi album e sul singolo. Nelle raccolte successive il titolo fu cambiato in \"The Sound of Silence\". Entrambe le forme del nome sono presenti nel testo della canzone.\nIl brano fu usato nel film \"Il laureato\", e appare nei titoli iniziali, nella scena della piscina con Dustin Hoffman (esecuzione integrale) e durante la parte finale; inoltre, appare anche nel film \"Bobby\", che narra di alcune persone che si trovavano nell'albergo dove Robert \"Bobby\" Kennedy fu ucciso, durante le 24 ore antecedenti il delitto. Nel film, la canzone si sente dopo l'assassinio. Appare anche nel film \"Watchmen\", durante il funerale di uno dei personaggi, il Comico.\nLa canzone \u00e8 stata eseguita al Ground Zero Memorial di New York dallo stesso Paul Simon accompagnandosi con la sola chitarra acustica, in un clima di grande commozione, durante la Celebrazione del 10\u00ba anniversario dell'attentato dell'11 settembre 2001.\nSignificato.\nSebbene sia diffusa la convinzione che la canzone fosse stata scritta da Paul Simon in seguito all'assassinio del Presidente degli Stati Uniti John F. Kennedy, avvenuto il 22 novembre 1963, le note di Art Garfunkel sul retro di copertina dell'album \"Wednesday Morning, 3 A.M.\" indicano che la musica non fu scritta nel novembre 1963, bens\u00ec il 19 febbraio 1964, quando \"la canzone praticamente si era scritta da sola\". Non si pu\u00f2 quindi sostenere con certezza che Simon concep\u00ec la canzone come un modo di rappresentare il trauma provato da molti statunitensi causato dall'improvvisa morte di un leader vigoroso e visionario. Piuttosto, come ricorda Garfunkel, il tema della canzone \u00e8 l'incapacit\u00e0 dell'uomo di comunicare, con un titolo e un testo intrisi della ben nota passione di Simon per gli ossimori.\nSi \u00e8 anche ipotizzato che in fase di scrittura il testo sia stato ispirato dal caso dell'omicidio di Kitty Genovese, una ragazza che nel marzo del 1964 venne assassinata per le strade di New York e la cui morte venne assistita da almeno 38 persone senza che nessuno intervenisse o chiamasse aiuto. La canzone da questo spunto rappresenterebbe una critica all'apatia dell'uomo contemporaneo, al silenzio di fronte al male e al ruolo in queste situazioni della televisione definita \"dio al neon\". In ogni caso il grande e lungo strascico mediatico che ebbe l'evento probabilmente contribu\u00ec al successo della sua canzone alla sua uscita vista pi\u00f9 o meno volontariamente come un riferimento all'evento.\nAnni dopo, Paul Simon afferm\u00f2 in un'intervista che il verso iniziale \"Hello darkness, my old friend\" deriva dal fatto che nel periodo in cui la scrisse trovava conciliante scrivere e comporre stando chiuso e al buio nel bagno della sua abitazione.\nCover.\nIl brano \u00e8 stato ripreso da innumerevoli artisti e in varie lingue. Ancor prima del successo della versione originale, fu ripresa dal duo irlandese The Bachelors nel 1966, mentre \u00e8 del 1971 una versione in svedese di Frida. Nel 1978 usc\u00ec una delle versioni in francese (\"La Voix du silence\") di Richard Anthony, anno nel quale anche i The Dickies cantarono la loro versione. Nel 1986 fu interpretata dal gruppo prog metal Heir Apparent. Nel 1995 Anna Maria Di Marco e Stefania Del Prete eseguono una cover per la compilation \"Non \u00e8 la Rai gran finale\". Del 1996 sono le cover della cantante islandese Emil\u00edana Torrini e della filippina Regine Velasquez, del 1999 e del 2000 quelle dei gruppi tedeschi Gregorian e Atrocity e del gruppo statunitense Nevermore. Anche nel corso del XXI secolo la canzone \u00e8 stata ripresa da diversi artisti, tra i quali Brooke Fraser, Sharleen Spiteri, Ivana Spagna, Bananarama, Pat Metheny, Aliz\u00e9e, Nick &amp; Simon, Kina Grannis e Disturbed. La versione dei Disturbed, il cui video musicale del 2015 ha raccolto in pochi anni su YouTube oltre settecentocinquanta milioni di visualizzazioni e oltre quattro milioni e mezzo di 'like', \u00e8 stato usato anche come colonna sonora di un video dedicato al lockdown imposto dalla pandemia di COVID-19 nel 2020. Il video e la versione dei Disturbed, inoltre, ha ispirato varie parodie che ne hanno ripreso lo stile musicale e visivo, riscuotendo a loro volta un discreto successo.\nIn italiano gi\u00e0 nel 1966 il noto paroliere Carlo Rossi scrisse un testo che si discostava nelle tematiche dall'originale (si trattava infatti di un testo d'amore): con il titolo \"La tua immagine\"; la canzone fu incisa da molti artisti, tra cui i pi\u00f9 noti sono Mike Liddell e gli Atomi (nel 1966), Luisa Casali (nel 1967) e Dino (nel 1968). Bruno Lauzi scrisse invece un testo pi\u00f9 aderente all'originale, intitolato \"Il suono del silenzio\"; questa versione fu incisa nel 1975 da Adriano Pappalardo nel suo album \"Mi basta cos\u00ec\". Esiste anche una versione in sardo, dal titolo \"Deo ti gheria Maria\", scaturita dalla collaborazione tra Al Di Meola e Andrea Parodi nel 2005, ascoltabile nell'album \"Midsummer Night in Sardinia\".\nTra altre versioni in altre lingue diverse dall'inglese ci sono le versioni in spagnolo di Jorge C\u00f3rcega e dell'argentino Sergio Denis e, in francese quelle di Marie Lafor\u00eat e Georges Chatelain del 1966, mentre del 2004 \u00e8 la cover di St\u00e9phane Pompougnac. In svedese, oltre a Frida, l'ha incisa Tommy K\u00f6rberg, e in tedesco, con il titolo \"Der Raum des Schweigens\", Bernd Cl\u00fcver."}
{"id": "2049312", "revid": "287204", "url": "https://it.wikipedia.org/wiki?curid=2049312", "title": "NBA Finals 1997", "text": ""}
{"id": "2049313", "revid": "4711", "url": "https://it.wikipedia.org/wiki?curid=2049313", "title": "NBA Finals 1998", "text": ""}
{"id": "2049315", "revid": "599013", "url": "https://it.wikipedia.org/wiki?curid=2049315", "title": "Tellem", "text": "I Tellem erano un popolo che viveva in Mali, sulla falesia di Bandiagara. Vivevano in alloggi posti negli incavi delle rocce della falesia, cui accedevano probabilmente tramite delle corde. L'analisi dei reperti ossei indica che erano di piccola dimensione, assimilabili agli odierni pigmei.\nVivevano di pesca, di raccolta e di agricoltura a zappa, di allevamento e di caccia con l'arco.\nStoria.\nL'arrivo del Tellem nell'area della falesia sembra risalire all'XI secolo. Gli scavi archeologici hanno permesso di trovare ancora oggi in sito numerosi residui ossei e anche oggettistica, tessuti, perle, e ceramiche.\nNel XIV secolo i Dogon, che provenivano dal Mand\u00e9 e che fuggivano dall'Islam, arrivarono alla falesia e provocarono lo spostamento dei Tellem verso sud, nel Burkina Faso. Alcuni studiosi ipotizzano che parte dei Tellem possa essersi fusa con i Dogon, come sembrerebbe essere testimoniato da elementi di cultura materiale, quali statue di legno tuttora in uso presso i Dogon e denominate Tellem, e soprattutto la misteriosa storia delle conoscenze astronomiche particolarmente avanzate di cui sarebbero stati a conoscenza i Tellem e di cui resterebbero tracce nelle leggende dei Dogon. In particolare, i Tellem credevano che la loro origine fosse da trovarsi nella stella Sirio, cui attribuivano l'esistenza di una stella gemella: tale situazione \u00e8 stata confermata dalla scienza astronomica solo nella seconda met\u00e0 del XX secolo.\nReligione.\nI Tellem credevano in un dio unico supremo, \"Amma\", che ricorda per molti aspetti l'Ammone egizio. Avevano anche cognizione della presenza di un popolo antichissimo, cui per certi aspetti erano legati, gli Andoumboulou, cui veniva attribuita la conoscenza di parole magiche capaci di trasportare e lavorare le pietre, nonch\u00e9 la conoscenza di tecniche architettoniche assai complesse."}
{"id": "2049316", "revid": "287204", "url": "https://it.wikipedia.org/wiki?curid=2049316", "title": "NBA Finals 1999", "text": ""}
{"id": "2049319", "revid": "287204", "url": "https://it.wikipedia.org/wiki?curid=2049319", "title": "NBA Finals 2000", "text": ""}
{"id": "2049321", "revid": "287204", "url": "https://it.wikipedia.org/wiki?curid=2049321", "title": "NBA Finals 2001", "text": ""}
{"id": "2049323", "revid": "287204", "url": "https://it.wikipedia.org/wiki?curid=2049323", "title": "NBA Finals 2002", "text": ""}
{"id": "2049324", "revid": "1543377", "url": "https://it.wikipedia.org/wiki?curid=2049324", "title": "Africa's Child", "text": "Africa's Child \u00e8 un programma televisivo le cui puntate sono visibili sul portale Rai Educational de ilD.\nIl tema principale \u00e8 la descrizione della vita quotidiana nell'Africa dei nostri giorni. Uno sguardo positivo sul presente e sul futuro al di l\u00e0 delle varie emergenze che travagliano questo continente. Il programma si concentra sulla vita di dieci bambini diversi per origini, lingua e religione, in un percorso che unisce elementi di antropologia, geografia, musica, arte.\nIl fine della serie \u00e8 quello di superare stereotipi e pregiudizi creando un ponte tra le culture dell'Africa e quelle dell'Europa."}
{"id": "2049325", "revid": "1305772", "url": "https://it.wikipedia.org/wiki?curid=2049325", "title": "Let's Make a Night to Remember", "text": "Let's Make a Night to Remember \u00e8 una canzone del cantante canadese Bryan Adams pubblicata nel 1996.\nIl brano \u00e8 stato il secondo singolo estratto dal settimo album di Adams \"18 til I Die\" del 1996. Lo stile musicale del brano \u00e8 ampiamente ispirato alla musica rock e pop degli anni ottanta, mentre il suo testo \u00e8 la cronaca di una relazione amorosa finita."}
{"id": "2049327", "revid": "287204", "url": "https://it.wikipedia.org/wiki?curid=2049327", "title": "NBA Finals 2003", "text": ""}
{"id": "2049328", "revid": "1565034", "url": "https://it.wikipedia.org/wiki?curid=2049328", "title": "San Savino", "text": ""}
{"id": "2049329", "revid": "287204", "url": "https://it.wikipedia.org/wiki?curid=2049329", "title": "NBA Finals 2004", "text": ""}
{"id": "2049331", "revid": "2184720", "url": "https://it.wikipedia.org/wiki?curid=2049331", "title": "Indie pop", "text": "L'indie pop \u00e8 un genere musicale di alternative rock e pop rock nato nel Regno Unito verso la met\u00e0 degli anni ottanta, contemporaneamente all'esplosione del movimento post punk (ma comunque ispirato dall'etica DIY del punk '77), che sta ad identificare un indie rock pi\u00f9 melodico, meno rumoroso, e con una maggiore enfasi sulle armonie, gli arrangiamenti, e sull'intero \"songwriting\".\nMentre il termine indie era gi\u00e0 stato utilizzato in precedenza per descrivere quegli artisti solitamente rappresentativi di una cultura underground la cui musica veniva autoprodotta oppure supportata da etichette discografiche indipendenti, il momento chiave per la nascita del genere pu\u00f2 esser fatto sicuramente coincidere con l'uscita della C86, una compilation distribuita dalla rivista NME nel 1986, che includeva le band pi\u00f9 interessanti della scena pop indipendente britannica.\nStoria.\nLe radici: le prime band.\nL\"'indie pop\" affonda le sue radici negli anni dell'esplosione del movimento post-punk fatto di fanzine fotocopiate (titoli come: Are You Scared To Get Happy?, Baby Honey, Rox, Simply Thrilled, Pure Popcorn, Hungry Beat!) e di piccoli negozi di dischi di propriet\u00e0 delle stesse etichette indipendenti oltre che, musicalmente, in quelle band della scena scozzese (Orange Juice, Aztec Camera, The Fire Engines e Josef K) che, a inizio degli anni ottanta, attraverso etichette come la Postcard Records di Glasgow e di altre labels significative quali Creation, Sarah Records o la Rough Trade Records di Londra, diedero un'impronta significativa alla nascente scena musicale britannica.\nLa pubblicazione da parte della rivista \"Record Business\", il 19 gennaio 1980, della prima classifica di album e singoli indipendenti e la successiva adozione di simili classifiche dal resto della stampa musicale inglese fece poi da ulteriore volano al genere tanto che, il settimanale New Musical Express, fece pubblicare in allegato a un suo numero una raccolta (su audiocassetta) intitolata \"C81\" e comprendente vari gruppi post-punk britannici.\nLa nascita del genere: la C86.\nMentre il termine indie era gi\u00e0 stato utilizzato in precedenza per descrivere quegli artisti solitamente rappresentativi di una cultura underground la cui musica veniva autoprodotta oppure supportata da etichette discografiche indipendenti, il momento chiave per la nascita del genere pu\u00f2 esser fatto sicuramente coincidere con l'uscita della C86, una compilation (su cassetta) distribuita dalla rivista NME nel 1986, cinque anni dopo \"C81\", che includeva le band pi\u00f9 interessanti della scena pop indipendente britannica come Primal Scream, The Pastels, e The Shop Assistants.\nConsiderata come il punto d'origine dell'indie pop nel Regno Unito, da quella uscita, il termine C86, rapidamente evolse in una scorciatoia per indicare la nascente scena musicale britannica. anche se, il collegamento tra il genere e la cassetta C86 \u00e8 spesso messo in discussione da giornalisti e dalle band che ne hanno preso parte. Lo stesso NME, tramite una delle sue penne pi\u00f9 note, il giornalista Everett True, sosteneva la scindibilit\u00e0 tra le due cose (\"il C86 non esiste come sound, o uno stile. Ho trovato strano, ai confini del surreale, che la gente lo abbia usato per descriverne gli esponenti\").\nGeoff Taylor leader dei \"Age of Chance\" concorda sul fatto che anche le stesse band non si siano \"mai considerate come parte di questa scena. Non sono sicuro che il pubblico ne abbia una, ad essere onesti. Noi siamo una band indipendente come tante altre.\" Nicky Wire, bassista dei Manic Street Preachers, ricorda che la coerenza del genere vi fu solo grazie all'indipendenza delle band: \"La gente fa tutto per s\u00e9: si registra da sola, produce l'artwork, mixa le tracce insieme, le pubblica e le invia a chi vuole, e si scrive da s\u00e9 le fanzine poich\u00e9 la stampa musicale se ne dimentica facilmente.\"\nL'indie pop oggi.\nIl NME ha poi continuato la tradizione di pubblicare altre compilation con nuove band e, nel 1996, \u00e8 stata (questa volta in CD) la volta di \"C96\" che per\u00f2 ha avuto un impatto limitato nei confronti del pubblico e con poche band (Mogwai, The Delgados, Babybird e Urusei Yatsura a riscuotere di un certo successo.\nIn occasione del 20\u00ba anniversario dall'uscita della compilation C86, nel 2006, la Sanctuary Records ha pubblicato un doppio CD (dal titolo \"CD86\") con 48 brani che celebrano la nascita dell\"'indie pop\". Compilata da Bob Stanley dei Saint Etienne, la raccolta presenta alcune delle band \"chiave\" della scena, quali Primal Scream, The Primitives, Half Buscuit Half Man, BMX Bandits.\nNel 2004, invece, la Rough Trade ha pubblicato la raccolta \"Indiepop Vol 1\" che ripercorre l'evoluzione del genere nel Regno Unito, sia prima che dopo il 1986. Attualmente, il lavoro di etichette come Matinee, Shelflife Records, Siesta e di comunit\u00e0 del web come Indiepages, Twee.net e Indie-MP3: Keeping C86 Alive, tuttora promuovono artisti d'ispirazione \"indie pop\".\nLe altre scene.\nStati Uniti.\nNel suo libro \"Time Travel\", lo storico della musica pop Jon Savage, fa risalire le origini dell\"'indie pop\" americano all'omonimo terzo album dei Velvet Underground gruppo seminale, nato alla fine degli anni sessanta, spesso e volentieri citato come progenio ispiratore di molteplici scene e generi.\nVelvet Underground a parte, negli Stati Uniti, la scena \"indie pop\" trov\u00f2 la sua declinazione nel fenomeno del Jangle pop che ebbe il massimo sviluppo tra il 1984 ed il 1987 con il revival delle melodie pop degli anni sessanta e delle sonorit\u00e0 cosiddette \"jingle-jangle\", stile chitarristico tipico di band come Byrds, caratterizzato dal suono \"tintinnante\" della Rickenbacker (a 12 corde) del suo leader Roger McGuinn.\nAltra trasposizione americana del verbo \"indie pop\" \u00e8 quella psichedelica del Paisley Underground: termine coniato da Michael Quercio dei Three O'Clock che, a met\u00e0 degli anni 1980, identificava la corrispettiva scena di Los Angeles di band quali Rain Parade, The Dream Syndicate Three O'Clock, Green on Red, Mazzy Star, Opal e The Long Ryders. Genere che incorpora ricche armonie vocali e di chitarra e che paga (anche qui) un debito particolare ai Byrds, ma che pi\u00f9 in generale fa riferimento al pop della West Coast dei Seeds e dei Beach Boys.\nSempre a inizio anni ottanta, a Olympia, nasce l'etichetta K Records (Beat Happening, Modest Mouse, The Go! Team, Built to Spill e molte altre band) fondata da Calvin Johnson nel 1982 e che, con il motto di \"far esplodere la giovent\u00f9 underground in un'appassionata rivolta contro le aziende/orco\", diventa cos\u00ec un elemento influente nella battaglia \"anti-corporate\" della musica indipendente e della cultura underground e punk rock del DIY e ispirazione per molte altre etichette che nacquero negli anni a venire, tra cui Bus Stop (Champaign-Urbana, Illinois, nel 1987), Picturebook (Barrington, Illinois, nel 1987), Harriet (Cambridge, Massachusetts, nel 1989) e Slumberland (Silver Spring, Maryland, nel 1989).\nSvezia.\nAll'inizio degli anni 2000, la Svezia, vide il fiorire di una scena musicale \"indie pop\" che, grazie al lavoro di etichette come la Labrador Records e band quali The Cardigans, A Camp (progetto solista di Nina Persson), The Knife, The Concretes, Acid House Kings, Radjoteatern, Peter Bjorn and John, Sally Shapiro ed il \"folk singer\" di origine argentina Jos\u00e9 Gonz\u00e1lez, vide per la prima volta degli artisti svedesi raggiungere le vette nella UK Single Chart, la classifica dei singoli pi\u00f9 venduti nel Regno Unito..\nNuova Zelanda.\nTra le scene mondiali pi\u00f9 significative c'\u00e8 sicuramente anche quella neozelandese che, sempre nei primi anni 1980, vide la nascita del \"Sound Dunedin\", uno stile musicale creato nel citt\u00e0 universitaria di Dunedin, nel sud del paese e caratterizzato da chitarre \"jingle-jangle\", linee di basso e percussioni minimali e tastiere spesso prevalenti.\nEtichetta chiave \u00e8 la Flying Nun Records, con i suoi artisti di spicco: The Bats, The Chills, e The Clean.\nCanada.\nDalla met\u00e0 degli anni 2000 un gran numero di band indipendenti canadesi ha guadagnato notoriet\u00e0 in patria e all'estero. Band come Broken Social Scene, Metric, Cowboy Junkies, The New Pornographers e soprattutto quelle provenienti dalla scena musicale di Montr\u00e9al che ha dato luogo a musicisti e gruppi come Tegan and Sara, Arcade Fire, Stars il cui stile musicale \u00e8 stato descritto come \"beautiful, eloquent indie pop\", caratterizzato da arrangiamenti, testi e linee vocali morbide e mai banali.\nItalia.\nL'esplosione dell'indie pop in Italia \u00e8 avvenuta nella seconda parte degli anni 2000; i principali artisti che sono emersi in questo periodo sono Bugo, Baustelle, Brunori Sas, Dente, gli Ex-Otago e Le luci della centrale elettrica. Negli anni 2010 il genere ha subito un'ulteriore evoluzione, che la stampa specializzata ha definito \"Itpop\". \"Il sorprendente album d'esordio de I Cani\", pubblicato nel 2011 dall'omonimo progetto del cantautore romano Niccol\u00f2 Contessa, \u00e8 considerato lo spartiacque tra le due correnti. Tra i vari esponenti vi sono i Thegiornalisti, Calcutta, Frah Quintale, Gazzelle, Giorgio Poi, Coez, Francesco Motta, i Canova, Lo Stato Sociale, Carl Brave, Franco126, Pinguini Tattici Nucleari, Eugenio in Via di Gioia, Fulminacci, Gio Evan, gli Psicologi e Ariete."}
{"id": "2049332", "revid": "1776051", "url": "https://it.wikipedia.org/wiki?curid=2049332", "title": "Necrodaemon Terrorsathan", "text": "Necrodaemon Terrorsathan \u00e8 il terzo album studio della band Austriaca Blackened death metal Belphegor."}
{"id": "2049335", "revid": "287204", "url": "https://it.wikipedia.org/wiki?curid=2049335", "title": "Corinna Dentoni", "text": "\u00c8 tesserata per il Park Tennis Club, che disputa il campionato degli affiliati.\nCarriera.\nDopo ottimi risultati a livello giovanili (\u00e8 stata fra l'altro finalista nel doppio agli Australian Open Junior 2005), \u00e8 passata al professionismo nel 2005, chiudendo l'anno al numero 792 della classifica WTA, dopo aver vinto i tornei ITF di Monteroni d'Arbia e Torre del Greco. Nel 2006, quando pure ottiene una wild card per le qualificazioni degli Internazionali d'Italia, non riesce a trovare continuit\u00e0 di risultati e a fine anno scivola nella classifica WTA oltre la posizione 800.\nA livello internazionale si fa notare dal 2007, quando vince i tornei di Ragusavecchia in Croazia e Telavi in Georgia. Chiude l'anno con un record di 48 vittorie e 28 sconfitte, e nella classifica finale \u00e8 numero 242 del ranking mondiale. Nel 2008 arrivano le prime soddisfazioni anche a livello di circuito maggiore. Nel mese di aprile a Estoril in Portogallo accede per la prima volta al tabellone principale di un torneo WTA, giungendo fino al secondo turno, dove cade per mano della ceca Zakopalov\u00e1. Disputa poi le qualificazioni agli Internazionali d'Italia a Roma, al Roland Garros, a Wimbledon (dove arriva al terzo e decisivo turno) e agli US Open, senza tuttavia riuscire a entrare nel tabellone principale. A Palermo vince il suo secondo incontro WTA contro Alberta Brianti prima di cedere alla gerogiana Chakhnashvili. In ottobre, grazie alla finale conquistata nel torneo ITF di Taipei, raggiunge la posizione numero 145. A novembre, poi, migliora ulteriormente il suo best ranking, assestandosi al numero 142 della classifica WTA.\nNel 2009 accede a quattro tornei WTA: F\u00e8s (da qualificata), Palermo (grazie ad una wild card), Quebec City e Tashkent; in nessuna delle quattro occasioni riesce per\u00f2 a superare il primo turno. Per la prima volta in carriera accede al tabellone principale di un torneo Slam a Parigi: supera infatti i tre turni di qualificazione contro Pu\u010dak, Karatan\u010deva e Fedossova e fa il suo debutto sulla terra parigina contro la testa di serie numero 29 Sz\u00e1vay con la quale perde per 3-6, 4-6.\nQuattro le partecipazioni ai tornei maggiori anche l'anno successivo: conquista il tabellone principale passando dalle qualificazioni a Bogot\u00e0 e Monterrey, dove viene subito estromessa al primo turno, e a Palermo dove torna a vincere un match, questa volta ai danni di Maria Elena Camerin prima di cedere al turno successivo contro Julia G\u00f6rges. Nell'ultima parte di stagione \u00e8 ammessa anche al torneo di Osaka ma non supera il primo turno.\nNel gennaio 2011 prende parte alle qualificazioni per accedere al tabellone principale dei tornei di Auckland e Hobart ma in entrambe le circostanze non riesce nell'impresa. Partecipa anche alle qualificazioni per il primo Slam della stagione, l'Australian Open, ma non riesce ad accedere nel main-draw perch\u00e9 sconfitta nell'ultimo turno dall'americana Jamie Hampton per 6-4, 6-2. Bissa il successo nelle qualificazioni di Parigi sconfiggendo nell'ultimo turno la russa By\u010dkova per 6-3 6-2, ed entrando cos\u00ec per la seconda volta in carriera nel tabellone principale del Roland Garros dove incrocia Medina Garrigues dalla quale viene battuta con un doppio 7-5.\nA luglio 2013 nel torneo WTA di Palermo (terra rossa) batte al primo turno la francese Caroline Garcia (numero 81 ranking ATP) per 5-7 6-4 6-4, per perdere al turno successivo contro Renata Vor\u00e1\u010dov\u00e1.\nAttualmente si allena al Tennis Club Milano \"A. Bonacossa\" seguita da Laura Golarsa.\nRisultati in progressione.\nDoppio nei tornei del Grande Slam.\n\"Nessuna partecipazione\"\nDoppio misto nei tornei del Grande Slam.\n\"Nessuna partecipazione\""}
{"id": "2049344", "revid": "106908", "url": "https://it.wikipedia.org/wiki?curid=2049344", "title": "Art in the National Gallery", "text": "Art in the National Gallery \u00e8 una trasmissione televisiva che presenta una serie di documentari in lingua inglese, visibili sul portale Rai Educational de ilD, che analizzano alcuni quadri esposti alla National Gallery di Londra.\nLe puntate non seguono un ordine cronologico e i dipinti vengono analizzati in base a parametri come la funzione, la committenza e la tecnica pittorica.\nEpisodi.\nDi seguito vengono indicati il titolo dell'episodio e, tra parentesi, l'artista."}
{"id": "2049346", "revid": "256896", "url": "https://it.wikipedia.org/wiki?curid=2049346", "title": "Seconda Confessione di Fede di Londra", "text": ""}
{"id": "2049353", "revid": "123179197", "url": "https://it.wikipedia.org/wiki?curid=2049353", "title": "Fiori rosa fiori di pesco/Il tempo di morire", "text": "Fiori rosa fiori di pesco/Il tempo di morire \u00e8 l'ottavo singolo da interprete di Lucio Battisti, pubblicato in Italia nel 1970.\nTracce.\nTutti i brani sono di Battisti - Mogol.\nBrani.\nFiori rosa fiori di pesco.\nCon il singolo \"Fiori rosa fiori di pesco\", Lucio Battisti partecip\u00f2 al Festivalbar 1970 vincendo per la seconda volta in consecutiva.\nIl tempo di morire.\nIl protagonista del testo \u00e8 un ragazzo giovane, semplice ed ingenuo (un carattere ricorrente nei testi di Mogol di quel periodo, quasi una maschera fissa) che, innamorato di una donna che gi\u00e0 ama un altro, non riesce ad accettare l'impossibilit\u00e0 del loro amore e le chiede di passare una notte di sesso con lei. Per tentare di convincerla, il ragazzo le offre la sua motocicletta cromata e poi addirittura le dice \u00abprendi tutto quel che ho\u00bb, perch\u00e9 \u00e8 convinto che quell'esperienza sarebbe sufficiente a placare la propria disperazione (riferendosi alla sua adorata motocicletta, dice \u00abmi costa una vita / per niente la darei / ma ho il cuore malato / e so che guarirei\u00bb). L'interpretazione vocale di Battisti accentua la disperazione e l'ossessione quasi maniacale del protagonista.\nQuando Mogol scrisse di una motocicletta \u00ab\"10 hp, tutta cromata\"\u00bb intendeva dare l'idea di una moto di grande valore, e si accorse solo pi\u00f9 tardi che in realt\u00e0 10 cavalli sono la potenza di un mezzo molto modesto.\nIl significato di \"morire\".\nNel testo (oltre che nel titolo stesso) si fa un uso apparentemente improprio del verbo \"morire\", che a prima vista appare fuori luogo e insensato:\nL'interpretazione letterale non si adatta al significato generale del testo (tra le braccia della ragazza il protagonista vuole fare sesso, non certo morire). Nel \"morire\", in realt\u00e0, si deve leggere un riferimento al fine ultimo del protagonista, ossia il raggiungimento dell'orgasmo.\nGianfranco Manfredi, nel suo saggio del 1979 su Lucio Battisti, ha individuato l'uso di \"morire\" al posto di \"avere un orgasmo\" come l'espressione di uno dei temi ricorrenti della poetica di Mogol, ossia il rapporto tra l'orgasmo e la morte. Lo stesso tema si manifesta nello stesso modo in molti altri testi di Mogol, ad esempio \"Dieci ragazze\", \"Dio mio no\", \"Emozioni\", eccetera.\nAccoglienza.\nIl singolo raggiunse il terzo posto della classifica italiana. Fu il 10\u00ba singolo pi\u00f9 venduto del 1970 in Italia."}
{"id": "2049359", "revid": "126076", "url": "https://it.wikipedia.org/wiki?curid=2049359", "title": "English - Have a Go", "text": "English - Have a Go \u00e8 una serie in lingua inglese prodotta dalla ABC Education Television e visibile sul portale Rai Educational de ilD.\n\u00c8 adatta a chi ha gi\u00e0 una conoscenza base della lingua e ha bisogno di migliorare la capacit\u00e0 di usarla in contesti di comunicazione reale. \u00c8 ambientata in Australia e offre allo spettatore la possibilit\u00e0 di entrare in contatto con ambienti sociali e aspetti culturali tipici di questo paese.\nIl nucleo centrale delle puntate \u00e8 una fiction sulla famiglia Jones.\nI telespettatori sono poi invitati ad agire interattivamente con il programma e infine un breve documentario presenta l'aspetto multiculturale dell'Australia."}
{"id": "2049370", "revid": "287204", "url": "https://it.wikipedia.org/wiki?curid=2049370", "title": "Altopiano di Campeda", "text": "Laltopiano di Campeda si estende nella Sardegna nord-occidentale su una superficie di 11.058\u00a0ha. Il territorio, suddiviso tra i comuni di Macomer, Bortigali, Sindia, Bonorva, Semestene e Pozzomaggiore, si trova ad un'altitudine compresa tra 425 ed 845 metri.\n\u00c8 attraversata dall'omonimo rio, che confluisce nel fiume Temo, in localit\u00e0 P\u00f2ddighe.\nDescrizione.\nTerritorio.\nIl territorio, dal punto di vista geologico, \u00e8 il risultato di una serie di colate laviche di natura basaltica verificatesi tra il Pliocene ed il Pleistocene. Si presenta prevalentemente pianeggiante o, al pi\u00f9, lievemente ondulato. \u00c8 attraversato da piccoli corsi d'acqua a carattere temporaneo, alimentati dalle precipitazioni. Gli avvallamenti nel terreno sono colmati dalle acque meteoriche che formano dei piccoli bacini di ristagno. Il paesaggio assume un aspetto steppico, dominato prevalentemente da specie vegetali erbacee, che si \u00e8 conservato anche per via dell'attivit\u00e0 agricola e zootecnica.\nClima.\nIl clima dell'altopiano \u00e8 di tipo mediterraneo, con precipitazioni concentrate principalmente nei mesi autunnali ed invernali. La media delle precipitazioni si aggira sui 939 millimetri all'anno e, durante l'inverno, possono verificarsi delle nevicate. I venti dominanti sono quelli provenienti dai quadranti occidentali.\nFlora e fauna.\nLa flora dell'altopiano \u00e8 caratterizzata prevalentemente da specie erbacee tra le quali quelle maggiormente rappresentate sono il pal\u00e9o siciliano (\"Vulpia sicula\"), la covetta dei prati (\"Cynosurus cristatus\"), la covetta occidentale (\"Cynosurus polibracteatus\"), i cappellini comuni (\"Agrostis stolonifera\"), l'erba fienarola (\"Poa pratensis\"), il loietto perenne (\"Lolium perenne\"), l'asfodelo mediterraneo (\"Asphodelus microcarpus\"), il finocchiaccio (\"Ferula communis\"), la firrastrina comune (\"Thapsia garganica\"), la felce aquilina (\"Pteridium aquilinum\") e la carlina raggio d'oro (\"Carlina corymbosa\"). Lungo i corsi d'acqua si formano dei tappeti vegetali dominati dal ranunculo acquatico (\"Ranunculus aquatilis\") mentre la vegetazione arborea \u00e8 caratterizzata da rade formazioni di roverelle (\"Quercus pubescens\"), querce congeste (\"Quercus congesta\") e sughere (\"Quercus suber\").\nTra gli anfibi ed i rettili sono presenti la testuggine palustre (\"Emys orbicularis\"), la testuggine greca (\"Testudo graeca\"), la tartaruga di terra (\"Testudo hermanni\"), la testuggine marginata (\"Testudo marginata\"), il discoglosso sardo (\"Discoglossus sardus\") ed il tarantolino (\"Phyllodactylus europaeus\"). Tra gli uccelli migratori e nidificanti \u00e8 possibile avvistare la pernice sarda (\"Alectoris barbara\"), l'occhione (\"Burhinus oedicnemus\"), l'albanella reale (\"Circus cyaneus\"), la ghiandaia marina (\"Coracias garrulus\"), il grillaio (\"Falco naumanni\"), il falco pellegrino (\"Falco peregrinus\"), la gru europea (\"Grus grus\"), l'averla piccola (\"Lanius collurio\"), il nibbio reale (\"Milvus milvus\"), il piviere dorato (\"Pluvialis apricaria\"), la magnanina sarda (\"Sylvia sarda\") e la magnanina (\"Sylvia undata\").\nLa pianura rappresenta uno degli habitat di riproduzione della gallina prataiola (\"Tetrax tetrax\") e, per questo motivo, \u00e8 stata inserita tra le aree della Sardegna comprese nel progetto Life Gallina Prataiola.\nStoria.\nNell'area sono presenti numerosi siti archeologici; oltre a diversi nuraghi, vi si trovano alcuni recinti megalitici, dai quali sono stati asportati 8 betili in basalto attualmente conservati presso il museo archeologico di Bonorva. Storicamente il pianoro ha sempre rappresentato il confine fra il Capo di sopra ed il Capo di sotto e, conseguentemente, fra le province interessate (Sassari e Nuoro).\nAnticamente, l'altopiano, era ricoperto da una fitta coltre boschiva, con alberi ad alto fusto, che fu devastata, a partire dall'unit\u00e0 d'Italia, al fine di ricavare traversine ferroviarie destinate in tutta Italia.\nA breve distanza dalla pianura si trova la vallata di \"Badde Salighes\" (\"valle dei salici\", in sardo), presso la quale \u00e8 stata edificata \"Villa Piercy\", residenza di Benjamin Piercy, che fu incaricato della progettazione e dello sviluppo della rete ferroviaria in Sardegna. L'altopiano \u00e8 infatti attraversato dalla linea Cagliari-Golfo Aranci Marittima e d\u00e0 il nome all'omonimo scalo merci, limitrofo alla Strada Statale 131, in passato attivo anche come stazione passeggeri ed a nord del quale \u00e8 stata realizzata la pi\u00f9 lunga galleria ferroviaria della Sardegna (7.019 metri), inaugurata nel 2001, che and\u00f2 a sostituire il tracciato ottocentesco caratterizzato da un'elevata tortuosit\u00e0.\nIn tempi recenti \u00e8 stato oggetto di contestazione e di contenzioso fra enti pubblici il progetto di un impianto per la produzione di energia eolica, situato in territorio amministrativo del comune di Bonorva."}
{"id": "2049371", "revid": "1026699", "url": "https://it.wikipedia.org/wiki?curid=2049371", "title": "Unione Democratica Internazionale", "text": "LUnione Internazionale Democratica (in inglese \"International Democrat Union\", IDU) \u00e8 un raggruppamento internazionale dei partiti conservatori.\nL'IDU venne fondata nel 1983 da alcuni capi di Stato e di governo, tra cui Margaret Thatcher (primo ministro del Regno Unito), George H. W. Bush (poi presidente degli Stati Uniti), Helmut Kohl (cancelliere di Germania Ovest) e Jacques Chirac (poi presidente della repubblica francese).\nL'IDU ha il suo quartier generale a Monaco di Baviera, e conta oltre 80 tra membri ed associati in oltre 60 Paesi di tutto il mondo. Dal 21 febbraio 2018 a presiedere l'organizzazione \u00e8 Stephen Harper, primo ministro del Canada dal 6 febbraio 2006 al 4 novembre 2015."}
{"id": "2049379", "revid": "610351", "url": "https://it.wikipedia.org/wiki?curid=2049379", "title": "Forest of Equilibrium", "text": "Forest of Equilibrium \u00e8 il primo album dei Cathedral, band britannica di doom metal.\nPubblicato nel 1991 su etichetta Earache Records, \u00e8 considerato un classico del suo genere."}
{"id": "2049382", "revid": "1543377", "url": "https://it.wikipedia.org/wiki?curid=2049382", "title": "Lab Story", "text": "Lab Story \u00e8 una sitcom visibile sul portale Rai Educational de ilD sul tema dell'intercultura che mostra come l'apertura e il dialogo rendano possibile la convivenza nel rispetto delle diversit\u00e0.\nProtagonista della serie \u00e8 un piccolo gruppo di alunni di una scuola primaria multiculturale di Roma. Il diverso background dei protagonisti genera situazioni divertenti che finiscono sempre per dimostrare che le differenze sono una ricchezza per tutti."}
{"id": "2049385", "revid": "1543377", "url": "https://it.wikipedia.org/wiki?curid=2049385", "title": "Learning English with Ozmo", "text": "Learning English with Ozmo \u00e8 una trasmissione televisiva creata per l'insegnamento della lingua inglese a bambini stranieri.\nLa struttura \u00e8 quella di un talk show con diversi programmi al suo interno. Le puntate sono visibili sul portale Rai Educational de ilD.\nI protagonisti sono due pupazzi Mike e May, aiutati dal gigantesco Randolf. Presentano gli sketch dei personaggi in studio, le pop song della Big Bessy Band, i reportage di Rex e il cartone animato di Ozmo con le sue avventure in compagnia di Boot, Fizz e Zip."}
{"id": "2049389", "revid": "24099", "url": "https://it.wikipedia.org/wiki?curid=2049389", "title": "Romena", "text": ""}
{"id": "2049390", "revid": "6923", "url": "https://it.wikipedia.org/wiki?curid=2049390", "title": "Teatro Impavidi", "text": "Il teatro Impavidi \u00e8 l'unico teatro della citt\u00e0 di Sarzana ed il terzo, per capienza, della provincia della Spezia.\nL'Impavidi sorge prospiciente la piazza Garibaldi, sull'impianto abbandonato della chiesa e del convento dei frati domenicani, a connotare il carattere di tempio laico della borghesia sarzanese all'inizio del XVIII secolo.\nStoria.\nIl progetto fu affidato all'architetto Paolo Bargigli, allora professore dell'Accademia di belle arti di Carrara, affiancato da Bernardo Valenti. La costruzione inizi\u00f2 il 31 maggio 1807 e si concluse nel luglio 1809. Esso fu inaugurato il 9 settembre 1809. La maggior parte delle strutture preesistenti vennero demolite ma nonostante tutto ci sono ancora alcune tracce dell'edificio precedente, come una lunetta affrescata nei camerini del teatro, che indica il chiostro presente nell'edificio attiguo e come il pozzo sottostante il palco, che potrebbe essere stato ad uso del convento.\nDescrizione.\nIl prospetto che si affaccia sulla piazza \u00e8 costituito da due ordini di finestre, di cui alcune timpanate. La facciata \u00e8 impreziosita dal cornicione, da alcune lesene e dalla presenza di vari elementi in ferro battuto come i portalampade, i supporti delle grondaie, i frangi acque, a testimoniare ulteriormente la tradizione sarzanese dell'artigianato del ferro battuto.\nAll'interno la platea \u00e8 contornata da tre ordini di palchi e da un loggione centrale, per un totale di circa 381 posti a sedere, e senza considerare il loggione che per motivi di sicurezza \u00e8 chiuso al pubblico. \nIl teatro \u00e8 arricchito da decorazioni, stucchi e medaglioni. Il boccascena quadrato presenta nella parte superiore un arcoscenico rettilineo sostenuto da lesene di ordine corinzio, il sipario anteriore raffigura Omero nell'atto di suonare la lira e le tramezze che separano i palchetti sono adornate con cariatidi in rilievo.\nIl soffitto fu decorato dal pittore genovese Giovan Battista Celle ed il tetto soprastante \u00e8 sorretto da capriate in legno che coprono una luce di circa 15 metri, con un'imponente orditura lignea di travi e travicelli.\nIl soffitto croll\u00f2 nel 1815 e dopo un anno di lavori il teatro riapr\u00ec con la sua volta nuovamente affrescata. Un ulteriore danno avvenne durante la seconda guerra mondiale, quando una bomba perfor\u00f2 la volta e danneggi\u00f2 irreparabilmente una parte degli affreschi. La struttura, sottoposta ad un restauro iniziato nel 1996 e durato fino al 2005, \u00e8 oggi in piena attivit\u00e0."}
{"id": "2049391", "revid": "110157", "url": "https://it.wikipedia.org/wiki?curid=2049391", "title": "Muzzy Comes Back", "text": "La serie di cartoni animati di Muzzy Comes Back combina una storia con un corso strutturato di lingua inglese indirizzato a bambini stranieri.\nGli episodi, visibili sul portale Rai Educational de ilD, forniscono una base iniziale per apprendere le principali funzioni linguistiche della lingua inglese quotidiana insieme a un consistente bagaglio lessicale."}
{"id": "2049394", "revid": "1022840", "url": "https://it.wikipedia.org/wiki?curid=2049394", "title": "PC Toons", "text": "Pc Toons \u00e8 una produzione ideata da Gianfranco Cordara per Rai Educational (oggi Rai Cultura) per condurre i pi\u00f9 piccoli nel mondo del computer e dell'informatica.\nLa serie animata \u00e8 incentrata sulle avventure di una famiglia (composta da Mr. Hardware, Lady Software, Pee-Cee) dai comportamenti bizzarri: mangiano cd-rom e cookies a colazione, ricevono buste parlanti e il loro animale domestico \u00e8 una chiocciolina.\nLe puntate erano visibili sul portale de ilD, prima della sua chiusura."}
{"id": "2049399", "revid": "10125", "url": "https://it.wikipedia.org/wiki?curid=2049399", "title": "Ciba-Geigy", "text": ""}
{"id": "2049402", "revid": "10125", "url": "https://it.wikipedia.org/wiki?curid=2049402", "title": "Novartis Pharmaceuticals", "text": ""}
{"id": "2049404", "revid": "827882", "url": "https://it.wikipedia.org/wiki?curid=2049404", "title": "CIBA", "text": ""}
{"id": "2049406", "revid": "123494929", "url": "https://it.wikipedia.org/wiki?curid=2049406", "title": "Emozioni/Anna", "text": "Emozioni/Anna \u00e8 il nono singolo da interprete di Lucio Battisti, pubblicato in Italia nel 1970.\nIl disco.\nEmozioni.\nIl singolo si apre con \"Emozioni\", divenuto un classico della musica italiana e della produzione battistiana. una riflessione interiore di un uomo, la sua rabbia e il suo dolore che si manifestano dentro di lui, le sue emozioni, che solo lui pu\u00f2 sentire.\nAnna.\nIl lato B del singolo \u00e8 \"Anna\", Il ritornello divenne un tormentone tra i giovani, e il brano risult\u00f2 il 6\u00ba pi\u00f9 venduto nell'anno. Un campionamento della canzone viene usato anche nella traccia \"intro\" dell'album \"Jewelz\" del rapper statunitense O.C. , mentre il ritornello cantato \"Cosa voglio di pi\u00f9\" viene usato come sample nella canzone di Maxi B del 2010 \"Cosa voglio di pi\u00f9\", estratta dall'album \"Invidia\".\nHit parade.\nIl singolo raggiunse il primo posto della classifica italiana:\nTracce.\nTutti i brani sono di Battisti \u2013 Mogol."}
{"id": "2049408", "revid": "57342", "url": "https://it.wikipedia.org/wiki?curid=2049408", "title": "Mario Passante", "text": "Biografia.\nPassante ha lavorato nel cinema italiano in ruoli soprattutto da caratterista.\nA partire dall'inizio degli anni cinquanta ha partecipato ad alcuni film di Tot\u00f2, tra i quali \"Un turco napoletano\" (1954), e \"L'oro di Napoli\" (1954) in cui interpretava il cameriere di Vittorio De Sica nell'episodio \"I giocatori\".\nLavora con il regista Dino Risi nel film \"Il vedovo\" (1959) in cui interpreta il Commendator Lambertoni. Assieme ad Alberto Sordi prende parte anche ai film \"Mi permette, babbo!\" (1956), \"Il marito\" (1958), \"Il vigile\" (1960).\nL'ultimo film in cui appare \u00e8 \"Giorno caldo al Paradiso show\" (1966) diretto dal regista Enzo Di Gianni."}
{"id": "2049411", "revid": "6923", "url": "https://it.wikipedia.org/wiki?curid=2049411", "title": "Ludovico Abenavoli", "text": "Di famiglia originaria normanna, discesa da uno dei 12 Cavalieri che fondarono la citt\u00e0 di Aversa, gli Abenavolo ebbero signoria di molti feudi, alleanze illustri e godettero nobilt\u00e0 in Teano e in Capua.\nLudovico era primogenito di Troilo, generale degli Aragonesi, e di Caterina Caracciolo. Ebbe l'onore di essere scelto fra i vari contendenti (tredici in tutto) che in seguito si batterono nella Disfida di Barletta. Nella lotta si distinse insieme a Ettore Fieramosca riuscendo a travolgere fino a far indietreggiare e ritirare dal campo due cavalieri francesi.\nIn seguito compr\u00f2, nel 1514, il feudo della dogana e dello scannaggio e la terra di Pietramelara a Teano. Nel 1516, espanse ancora il suo territorio con Marzanello, riuscendo poi a diventare sindaco (all'epoca erano in tre a svolgere tali funzioni) dell'Universit\u00e0 di Teano.\nBiografia.\nLudovico Abenavoli fu secondogenito di Troilo e di Antonia Caracciolo. Condottiero e cavaliere al servizio del Re Cattolico, combatt\u00e9 in Puglia contro i Francesi al servizio di Ferdinando II d'Aragona, dal quale ebbe concessioni della terre di Pentedattilo, di Tricase, di Montebello Jonico, di San Lucido in Calabria, fu Signore di Pietramelara in Terra di Lavoro. Fu tra i cavalieri che nel 1503 vennero scelti per la disfida di Barletta. Ebbe in feudo Teano e appannaggi di dogana. Spos\u00f2 Maddalena del Tufo sorella di Iacopo primo Marchese di Lavello. Ebbe figlie, Lucrezia (ca 1500-) sposa di Giovanni Antonio Caracciolo (1480- ?), Luisa sposa di Tommaso del Balzo 1480-1549, Camilla sposa di Ettore D'Argentio (1480-), Beatrice sposa di Giovanni Battista Del Tufo (1480)."}
{"id": "2049413", "revid": "1522738", "url": "https://it.wikipedia.org/wiki?curid=2049413", "title": "Blue Dragon Ral \u03a9 Grad", "text": " \u00e8 un manga sh\u014dnen ispirato al videogioco \"Blue Dragon\". Il manga \u00e8 stato scritto da Tsuneo Takano e disegnato da Takeshi Obata, disegnatore di \"Hikaru no go\" e \"Death Note\".\nTrama.\nQuesto manga \u00e8 chiamato \"Ral Grad\" appunto perch\u00e9 i due protagonisti sono Ral (il ragazzo in copertina nel primo volume) e il suo Blue Monstre che esce fuori dalla sua ombra: Grad il Blue Dragon. I protagonisti insieme si alleeranno con vari personaggi che incontreranno nel loro cammino per sconfiggere la regina Opsquria che sta disturbando il mondo degli esseri umani tramite le ombre che provengono dal noir e quindi creare un equilibrio tra i due mondi dividendoli, in modo da garantire la pace.\nOmbre.\nLe ombre sono delle creature nate nel mondo senza luce: il Noir. Queste hanno una dimensione in meno rispetto al nostro corpo e quindi non possono averne uno proprio. Dopo molti anni, per\u00f2, sono riuscite a entrare nel mondo della luce tramite le ombre proiettate da esseri umani viventi in luoghi prossimi alle tenebre. In questo modo hanno preso forma che pu\u00f2 essere:\nFino a quando rimangono nel noir sono immortali mentre nel mondo della luce possono essere uccise e quindi morire (ad esclusione di Red Phoenix)."}
{"id": "2049419", "revid": "1538808", "url": "https://it.wikipedia.org/wiki?curid=2049419", "title": "Sottocanna", "text": "Le sottocanna sono una tipologia di motociclette, usualmente costruite dall'ultimo decennio del XIX secolo al secondo decennio del XX, caratterizzate dal posizionamento del serbatoio appeso al monotrave centrale (canna) del telaio.\nTale tecnica costruttiva, che rivela chiaramente la nascita della motocicletta come trasformazione della bicicletta mediante l'aggiunta del propulsore, veniva adottata allo scopo di contenere i costi di produzione, utilizzando telai della grande produzione di serie e, altres\u00ec, per lasciare libera la \"canna\" d'essere utilizzata, come per le biciclette, quale solido appoggio estemporaneo per il trasporto di persone e cose.\nA partire dagli anni trenta le sottocanna scomparvero rapidamente dal panorama costruttivo ed il termine viene ora usato, principalmente, per definire i modelli che rappresentano la storia della produzione pionieristica della motocicletta."}
{"id": "2049420", "revid": "773636", "url": "https://it.wikipedia.org/wiki?curid=2049420", "title": "Chiesa di San Fabiano a Montefolchi", "text": "La chiesa di San Fabiano a Montefolchi \u00e8 un edificio sacro, oggi soppresso, situato nel comune di San Casciano in Val di Pesa.\nStoria.\nLa chiesa era situata nel Castello di Montefolchi, gi\u00e0 documentato nel 1254, ed \u00e8 nominata per la prima volta in un documento datato 22 luglio 1260, quando il suo rettore si impegna a pagare all'esercito fiorentino 3 staia di grano.\nOltre alla tassa per l'esercito fiorentino il popolo di San Fabiano doveva anche pagare 8 staia di grano l'anno al vescovo fiorentino. Queste tasse denotano una situazione economica non florida che non risulta migliorata neanche per la decima del 1302 quando \u00e8 chiamata a pagare 2 lire e 7 soldi. Non essendo economicamente appetibile il suo patronato fu concesso ai parrocchiani fin dal 1337.\nIn occasione dell'estimo del 1402 il popolo di San Fabiano risultava unito a quello della chiesa di Poppiano.\nNel 1569, in occasione della vista alla pastorale dell'arcivescovo di Firenze Antonio Altoviti la chiesa, ormai definitivamente annessa alla pieve di Campoli, risultava in stato di semiabbandono. La messa vi veniva celebrata solo una volta al mese e le tavole dipinte che si trovavano all'interno presentavano uno stato di conservazione talmente pessimo che l'arcivescovo consigli\u00f2 di bruciarle.\nOggi la chiesa \u00e8 adibita a deposito per gli attrezzi agricoli.\nArchitettura.\nDell'epoca romanica rimangono tracce solo sulla facciata, peraltro rimaneggiata pi\u00f9 volte nel corso dei secoli. Originali sono le pareti poste ai lati del portale, che presenta mensole e architrave rifatti con pietra serena.\nSulla fiancata settentrionale e sulla parte destra della facciata sono rimaste tracce di un crollo; durante i lavori di ripristino venne murata in facciata una piccola lapide con inciso \"A\\AM-CI.PE\" .\nIl rosone presente sulla facciata venne aperto nel secondo dopoguerra. In quell'occasione si rifece il tetto e si costru\u00ec il campanile a vela."}
{"id": "2049422", "revid": "709565", "url": "https://it.wikipedia.org/wiki?curid=2049422", "title": "Mr. Mind", "text": "Mr. Mind \u00e8 un personaggio immaginario dei fumetti creato da Otto Binder e C.C. Beck per la Fawcett Comics e poi acquisito dalla DC Comics. Esordisce solo come voce fuori campo in \"Captain Marvel Adventures\" n. 22 ma la sua vera prima apparizione fu nel successivo n. 26 (agosto 1943).\nTra i principali nemici di Capitan Marvel, \u00e8 un verme alieno malvagio e super-intelligente di due centimetri di lunghezza. A causa delle sue ridotte dimensioni, pianifica i suoi piani attraverso un'organizzazione chiamata Societ\u00e0 dei Mostri del Male.\nCaratterizzazione del personaggio.\nIl personaggio nella prima versione pubblicata dalla Fawcett e poi dalla DC Comics nel periodo pre-\"Crisi\", era un verme in versione cartone animato, in possesso di un'intelligenza superiore a quella umana; era dotato di telepatia e della capacit\u00e0 di tessere ad alta velocit\u00e0 una seta quasi indistruttibile, di parlare attraverso l'uso di una scatola appesa al suo collo e veniva raffigurato con un paio di occhiali perch\u00e9 miope. Nel frattempo, la quantit\u00e0 di membri e la grandezza della Societ\u00e0 dei Mostri del Male vari\u00f2 nel corso degli anni, da migliaia di membri in \"Captain Marvel Adventures\" degli anni quaranta fino a pochi elementi nelle storie di \"Shazam!\".\nUna nuova versione del personaggio venne introdotta da Jerry Ordway nella serie \"The Power of Shazam!\", nella quale venne caratterizzato come verme del pianeta Venere, unico sopravvissuto della razza dei vermi venusiani che possiede poteri quali telepatia, controllo mentale e il potere di creare immagini nella mente. Compare in modo irregolare nelle storie della DC Comics nel tentativo di trovarsi un ospite o di clonarsi.\nNella serie \"Kingdom Come\" di Alex Ross e Mark Waid, il Dottor Sivana viene assunto da Lex Luthor per fabbricare una razza di vermi che controllano la mente prima di morire. Anche nel Gulag di Superman, molti dei prigionieri sono membri della Societ\u00e0 dei Mostri del Male della Golden Age, come Jeepers, Mr. Banjo, King Kull, gli Uomini Coccodrillo, IBAC e l'uomo capra.\nBiografia del personaggio.\nPre-Crisi.\nTerra 2.\nLa prima comparsa della Societ\u00e0 dei Mostri del Male agli ordini di Mr. Mind, cronologicamente, fu in All-Star Squadron (nn. 51-54, novembre 1985 - febbraio 1986). Nell'Universo conosciuto come Terra-Due, Mr. Mind arriv\u00f2 sulla Terra durante la Seconda guerra mondiale, portato dalle onde delle trasmissioni radio; amava in particolare Charlie McCarthy ma quando scopr\u00ec che era solo una trasmissione radiofonica, decise di conquistare la Terra. A tal fine cre\u00f2 la prima versione della Societ\u00e0 dei Mostri del Male. Alla fine, sconfitto, si ritir\u00f2 su Terra-S e senza il loro leader la squadra fu sbaragliata dalla All-Star Squadron.\nIl gruppo era formato dai seguenti elementi:\n\"Captain Marvel Adventures\".\nIl personaggio arriv\u00f2 sulla Terra-S intorno al 1846. La sua brillante intelligenza, i poteri telepatici e la spietatezza gli permisero di realizzare delle basi su molte terre quante erano i mondi nonch\u00e9 in varie localit\u00e0 della Terra. Reclut\u00f2 super cattivi, armate e intere specie aliene per aiutarlo nel suo tentativo di conquista della Terra. Inizi\u00f2 il suo regno di terrore sulla terra nel 1943 dando filo da torcere a Capitan Marvel. Fra le sue varie imprese ci fu il furto delle sfere di cristallo che svelano il futuro; bombardare Pearl Harbor una seconda volta; distruggere il Nord America con un gigantesco ghiacciaio; fare di Capitan Marvel il suo schiavo; abbattere tutti i palazzi nella citt\u00e0 natale di Capitan Marvel; intrappolare gli Stati Uniti nel buio eterno; far crollare la muraglia cinese sull'armata cinese; immobilizzare l'armata aerea australiana; utilizzare il cannone da dieci metri \"la Grande e Grossa Bertha\" per bucare letteralmente l'America e la Russia; invadere la Scozia da un'isola artificiale; causare l'eruzione di un gigantesco vulcano nel centro della Britannia; spezzare letteralmente la Terra in due; fare un film su se stesso per intimidire il mondo; distruggere l'armata della Terra con un raggio; pubblicare un libro su di s\u00e9 per convincere tutti che sarebbe stato il leader ideale; creare un'organizzazione criminale similie all'Hydra; fare schiantare un asteroide sull'America; affondare le flotte navali della Terra. Ma Capitan Marvel \u00e8 sempre riuscito a fermarlo, smantellando i suoi piani e arrestato ucciso tutti i suoi scagnozzi. Infine, un disperato Mr. Mind attacc\u00f2 l'alter ego di Capitan Marvel, Billy Batson, con l'etere e lo lasci\u00f2 svenuto ma senza i suoi scagnozzi fu incapace di ucciderlo; tent\u00f2 di spingere un cavo elettrico contro Billy ma si svegli\u00f2 appena in tempo per evitarlo. Mr. Mind fugg\u00ec nelle infrastrutture della stazione radio W.H.I.Z., posto di lavoro di Billy, ma con l'aiuto di uno sterminatore, Capitan Marvel riusc\u00ec a catturarlo.\nIl gruppo era formato dai seguenti elementi:\nIl ritorno.\nSebbene condannato a morte sulla sedia elettrica per l'omicidio di 186.774 persone, il personaggio si rivel\u00f2 resistente all'alto voltaggio ed entr\u00f2 in uno stato di animazione sospesa erroneamente scambiato per morte. Svegliatosi quando il suo corpo stava per essere imbalsamato ed esposto in un museo, ipnotizz\u00f2 un imbalsamatore per fare un duplicato di se stesso e scapp\u00f2 via. Un Mr. Mind fuggitivo, affamato di vendetta, assembl\u00f2 un gruppo nuovo pi\u00f9 piccolo. Quasi trent'anni dopo, la Societ\u00e0 dei Mostri del Male fu brevemente riformata in \"Shazam!\" n. 14 (Settembre-Ottobre 1974). Sebbene armato di un nuovo raggio mortale improvvisato combinato con il loro odio, non sort\u00ec gli effetti sperati su Capitan Marvel, Mary Marvel e Capitan Marvel Jr..\nIl gruppo era formato dai seguenti elementi:\nLa Societ\u00e0 dei Mostri colpisce ancora.\nMr. Mind riform\u00f2 la Societ\u00e0 un'altra nella serie in World's Finest Comics (nn. 264-267, agosto-settembre 1980 - febbraio-marzo 1981). Diede filo da torcere all'intera Famiglia Marvel che dovette riunirsi per fermarli - Capitan Marvel, Mary Marvel, Capitan Marvel Jr., e i tre Luogotenenti Marvel: Tall Marvel, Hill Marvel e Fat Marvel; gli unici che combatterono furono Black Adam, che era un membro della Societ\u00e0 dei Mostri del Male, Zio Marvel, un vecchietto senza poteri ma astuto, e Hoppy il Coniglio Marvel, (al suo esordio nell'universo DC). I loro piani partirono con un assalto in Egitto, espandendosi poi uno schema che avrebbe interessato tutta la Terra e conquistato centinaia di pianeti, poi utilizzandoli per costruire un'armata di navi spaziali. I loro piani culminarono in assalto massiccio alla Roccia dell'Eternit\u00e0, il punto in cui si pu\u00f2 accedere al tempo e allo spazio e la casa del mago Shazam.\nIl gruppo era formato dai seguenti elementi:\nWorld's Funnest.\nNella storia Elseworlds \"Superman &amp; Batman\": World's Funnest (Novembre 2000), i due onnipotenti esseri maligni Mr. Mxyzptlk e Bat-Mite ingaggiarono una tremenda battaglia che distrusse vari strati di realt\u00e0. Uno di quelli sembr\u00f2 essere una versione di Terra-S. Durante il loro tempo l\u00ec, si imbatterono in una versione leggermente diversa della Societ\u00e0 dei Mostri del Male, con molti nemici di Capitan Marvel. Mxyzptlk li batt\u00e9 facilmente quando cominciarono ad annoiarlo, insieme al resto dell'universo; tuttavia, verso la fine del libro, tutto torn\u00f2 com'era.\nIl gruppo era formato dai seguenti elementi:\nPost-Crisi.\nThe Power of Shazam!\nMr. Mind fu reintegrato nell'Universo DC nella serie \"The Power of Shazam!\" di Jerry Ordway. Mind era uno dei milioni di vermi che controllano la mente del pianeta Venere, che pianificarono di invadere la Terra e dominarla. Nominato come agente di avanscoperta, Mind arriv\u00f2 sulla Terra durante la seconda guerra mondiale, per mezzo di un'indistruttibile tuta verde spaziale venusiana, ma fu catturato da Bulletman, Starman e la Lanterna Verde Abin Sur prima di mettere in atto il suo piano. Mind scapp\u00f2 e decenni dopo ritorn\u00f2, forzando Sivana ad unire le forze con lui, avendo bisogno del progresso scientifico di Sivana per facilitare la riuscita dei piani dei vermi venusiani.\nI piani dei vermi di invadere la Terra furono vanificati da Capitan Marvel e Mary Marvel, che uccisero tutti i vermi per salvare Mr. Mind, che fu messo in custodia del \"Sergente Acciaio e il Dipartimento degli Affari Metaumani\". Naturalmente Mind scapp\u00f2, prendendo il controllo della mente di Acciaio, e programm\u00f2 Mister Atom, un altro cattivo sotto la custodia del Sergente Acciaio, per distruggere la citt\u00e0 di Fairfield, dove Billy Batson e Mary Bromfield (alias Mary Batson, al secolo Mary Marvel) vivevano con i loro genitori adottivi. Dopo che l'esplosione nucleare di Mister Atom distrusse la citt\u00e0 e uccise quasi tutti i residenti, i Marvel andarono a Washington DC per cercare vendetta. Il piano principale di Mind era quello di provocare un olocausto nucleare incluso utilizzare dei cloni di s\u00e9 stesso al fine di regolare la mente dei cittadini americani, che stavano preparando la bomba nucleare per iniziare l'olocausto. Tuttavia, i piani di Mind furono sventati dalla Famiglia Marvel e diverse Lanterne Verdi.\nIl gruppo era formato dai seguenti elementi:\nShazam! La Societ\u00e0 dei Mostri del male.\nUna nuova serie limitata da collezione in quattro numeri della DC Comics di Capitan Marvel, Shazam! La Societ\u00e0 dei Mostri del male, scritto e illustrato da Jeff Smith (creatore di Bone) cominci\u00f2 ad essere pubblicato il 7 febbraio 2007. La miniserie Shazam! di Smith, in lavorazione fin dal 2003, assume un carattere pi\u00f9 tradizionale, ritornando alle radici di Capitan Marvel con una storia che riprende la storia del personaggio per i lettori di oggi. Il fumetto \u00e8 impostato fin dalle prime fasi della carriera del personaggio tuttavia, in quanto non \u00e8 chiaramente stabilito nell'Universo DC dell'era moderna. In questa versione, Mr. Mind assomiglia a un piccolo serpente con un volto pi\u00f9 minaccioso con vista apparentemente perfetta mentre indossa un comunicatore auricolare moderno.\nPoteri e abilit\u00e0.\nMr. Mind \u00e8 uno dei pi\u00f9 formidabili telepati del pianeta. Ha la capacit\u00e0 di controllare la mente degli individui. Possiede anche la capacit\u00e0 di tessere una tela quasi indistruttibile ad una velocit\u00e0 quasi impercettibile all'occhio umano.\nAltri media.\nTelevisione.\nIl personaggio compare nella serie televisiva animata:"}
{"id": "2049423", "revid": "76963", "url": "https://it.wikipedia.org/wiki?curid=2049423", "title": "Jim Davidson (attore statunitense)", "text": "Davidson \u00e8 comparso in \"Pacific Blue\", di cui ha anche diretto alcuni episodi, \u00e8 apparso in alcune serie televisive, come \"Sentieri\", \"Beautiful\", \"\", \"Streghe\" ed \"Ally McBeal\"."}
{"id": "2049424", "revid": "2142837", "url": "https://it.wikipedia.org/wiki?curid=2049424", "title": "Pactum Lotharii", "text": "Il Pactum Lotharii \u00e8 un accordo stipulato il 23 febbraio 840 tra Venezia e l'Impero carolingio, durante i rispettivi governi di Pietro Tradonico e di Lotario I.\nQuesto documento fu uno dei primi atti che testimoniano la separazione tra la nascente Serenissima e l'Impero Bizantino: per la prima volta il doge, di propria iniziativa, intraprendeva accordi con il mondo occidentale di allora.\nTuttavia, il patto ebbe pi\u00f9 una valenza simbolica perch\u00e9 di fatto ribadiva gli accordi gi\u00e0 presi in passato tra i due imperi. Si trattava soprattutto di diritti di sfruttamento del territorio e di amministrazione della giustizia. Si stabilivano, ad esempio, le norme che regolavano la consegna dei predoni che avessero fatto un'incursione da un territorio all'altro e degli eventuali fuggiaschi. Tra le clausole presenti, due molto importanti, per le loro conseguenze, erano quelle relative al reciproco impegno nella difesa contro gli slavi e il divieto di vendere cristiani come schiavi in terre pagane.\nIl \"Pactum\" \u00e8 anche un prezioso documento che permette di conoscere con precisione il territorio dell'antico ducato veneziano. Vengono citati Rialto, Olivolo, Murano, Metamauco, Albiola, Chioggia, Brondolo, Fossone, Loreo, Torcello, Burano, Cittanova, Caorle, Ammiana, Eraclea, Equilio, Grado e Cavarzere. I confini dunque coincidevano con l'antico limitare delle lagune (ben pi\u00f9 vaste delle attuali) e in terraferma raggiungevano anche l'Abbazia di Sant'Ilario e la zona dell'antica Altino."}
{"id": "2049428", "revid": "670021", "url": "https://it.wikipedia.org/wiki?curid=2049428", "title": "Casaralta", "text": "La Casaralta S.p.A., precedentemente nota come Officine di Casaralta \u00e8 stata un'azienda italiana di costruzioni meccaniche del settore ferrotranviario e produttrice di apparecchi elettromeccanici.\nDal 1993 venne incorporata nel gruppo Firema per cessare definitivamente la produzione negli anni duemila.\nSettori di attivit\u00e0.\nLa produzione rimase focalizzata sul mercato italiano, con veicoli ferroviari prodotti sia per le Ferrovie dello Stato sia per alcune imprese regionali.\nLa precedente posizione nel settore tranviario fu mantenuta, con la produzione di tram a vapore ed elettrici per numerose tranvie fra cui la rete SNFT di Parma.\nFra le elettromotrici prodotte in seguito alla riconversione e all'ammodernamento degli stabilimenti figurano quelle per le ferrovie Roma-Fiuggi e Roma-Viterbo; l'apice viene raggiunto dal 1959 con la commessa di un lotto di elettromotrice ALe 601, seguito a distanza di qualche anno da quello delle elettromotrici per la Ferrotramviaria di Bari.\nNel settore delle locomotive, costruite su progetto FS, fu prodotto un lotto di E.444, l'ultima serie del gruppo E.656 e alcuni componenti per le locomotive E.404 per i treni ETR 500.\nLa produzione di veicoli trainati comprese alcuni carri per trasporto di automobili, diverse carrozze UIC-X e carrozze letti e soprattutto il numeroso gruppo di carrozze a due piani realizzate su brevetto francese CIMT Lorraine.\nStoria.\nIl 14 aprile 1895 fu siglato il rogito notarile con il quale Clemente Nobili acquist\u00f2 un fondo in localit\u00e0 Casaralta, posto fuori dalla cinta daziaria e limitrofo alla via Ferrarese lungo la quale era presente il binario comune alle tranvie Bologna-Pieve di Cento e Bologna-Malalbergo; nel terreno venne edificato il nuovo stabilimento di produzione delle Officine Nobili, opificio che si specializz\u00f2 dapprima nella produzione di mobili e arredi lignei per poi diventare un produttore nazionale di veicoli ferroviari e tranviari, alcuni dei quali esportati anche all'estero in virt\u00f9 della collaborazione con una multinazionale americana.\nAlla morte di Nobili lo stabilimento bolognese rimase in attivit\u00e0 come Succursale delle Officine Reggiane per poi essere acquisito nel 1919 dagli imprenditori Cesare Donati e Carlo Regazzoni che, con il nome di Officine di Casaralta, proseguirono la produzione di veicoli ferroviari e apparecchiature meccaniche.\nIn seguito alla crisi del primo dopoguerra Regazzoni rilev\u00f2 l'azienda, riorganizzandola e puntando sulla manutenzione dei rotabili ferroviari delle FS e sulla produzione di rotabili tranviari.\nNel 1935 la societ\u00e0 sub\u00ec i pesanti effetti della crisi degli anni trenta e venne salvata dal fallimento grazie all'intervento dell'IRI mutando il 9 marzo 1935 la sua ragione sociale in Societ\u00e0 Anonima Officine di Casaralta. Nel secondo dopoguerra la sua specializzazione venne sfruttata per la ricostruzione postbellica con la riparazione di vari tipi di rotabili, ma finito il lavoro entr\u00f2 nuovamente in crisi fino ad essere posta in liquidazione.\nNel 1955 la societ\u00e0 venne ricostituita e ci\u00f2 la mise in grado di effettuare il salto di qualit\u00e0 abbandonando il settore delle riparazioni e espandendo quello delle costruzioni.\nGli anni settanta vedono la \"Casaralta\" entrare in compartecipazione di capitale per la costituzione delle Officine Meccaniche Casertane.\nLa fase successiva negli anni ottanta sar\u00e0 caratterizzata da maggiori investimenti per l\u2019innovazione tecnologica e dal tentativo\u00a0\u2013 in parte riuscito, nonostante inizino a manifestarsi scelte governative che penalizzano i trasporti ferroviari a favore dell\u2019automobile\u00a0\u2013 di svolgere attivit\u00e0 di costruzione di materiale rotabile pi\u00f9 che lavori di riparazione, fino a quel momento preponderanti. A questo fine le commesse pubbliche sono ancora una volta fondamentali.\nNegli anni Novanta inizieranno a manifestarsi i segnali di crisi: da un lato, la crisi riguarda l\u2019intero settore produttivo del materiale rotabile (legata alle politiche statali rispetto ai trasporti su ferro) e porta alla chiusura di tante imprese importanti (dal settore ferroviario delle Officine Meccaniche Reggiane nel 1989 alla Stanga di Padova nel 2003) e alla vendita a investitori stranieri di altrettante (la Fiat ferroviaria, la Brown Boveri). \nDall\u2019altro lato, la posizione geografica delle Officine di Casaralta rendeva l\u2019area pi\u00f9 redditizia ai fini della speculazione edilizia che non della produzione industriale.\nLa propriet\u00e0, dunque, decide di sacrificare quella che forse era la migliore azienda del gruppo dal punto di vista tecnologico e produttivo e di vendere il terreno ad imprenditori immobiliari marchigiani. \nQuesto c\u2019\u00e8 stato fino agli anni \u201990, poi mancarono gli investimenti, e come azienda si consorzi\u00f2 con Firema, divent\u00f2 un gruppo; l\u00ec dagli anni \u201990 fino ad arrivare al \u201998 ci furono continue difficolt\u00e0, si lavorava senza prospettive generali. Si facevano commesse per le Ferrovie ma erano insufficienti; iniziarono i periodi di cassa integrazione. La fabbrica inizi\u00f2 a fare commesse per la Francia, dove noi facevamo solo gli scheletri delle vetture che poi venivano rifinite in Francia.\nDa l\u00ec ci si \u00e8 barcamenati ma si vedeva che non c\u2019era futuro. Addirittura la Casaralta ha fatto i tram per Manchester, solo che era sempre in difficolt\u00e0 perch\u00e9 c\u2019erano i saldatori che lavoravano, poi andavano in cassa integrazione, ed entravano a lavorare i verniciatori; insomma un lavoro a singhiozzo in una situazione in cui la fabbrica non era mai a pieno regime. \nDai 500 operai che c'erano nelle officine negli anni \u201980 il personale calava. Poi la Casaralta era diventata Firema dove c\u2019era una parte di Ansaldo che era in Finmeccanica. Nel 1997 si \u00e8 iniziato a parlare di mobilit\u00e0 e di chiusura. [Guido Canova, operaio Casaralta dal 1963 al 1998; delegato sindacale Fiom. Intervista 13 settembre 2006]\nL\u2019occupazione della fabbrica da parte degli operai nel 1998 non ne impedisce la chiusura; parte dei capannoni vengono utilizzati fino al 2003 dalla Casaralta componenti, nella quale continua a lavorare una piccola parte degli operai. Dal 2003, l\u2019intera area \u00e8 dismessa, per un certo periodo minacciata di sequestro dalla magistratura nell\u2019ambito del processo sull\u2019amianto, la cui nocivit\u00e0 \u00e8 stata segnalata agli operai solo nel periodo\nNel 2010 fu avviata la demolizione della storica sede di via Ferrarese."}
{"id": "2049431", "revid": "765341", "url": "https://it.wikipedia.org/wiki?curid=2049431", "title": "Colonne sonore di Maison Ikkoku - Cara dolce Kyoko", "text": "Questa pagina raccoglie tutti i CD contenenti la colonna sonora dell'anime \"Maison Ikkoku - Cara dolce Kyoko\", realizzata dal compositore giapponese Kenji Kawai.\nMaison Ikkoku Koi suru Kimochi.\nMaison Ikkoku Koi suru Kimochi \u00e8 un CD musicale ispirato all'anime \"Maison Ikkoku - Cara dolce Kyoko\". \u00c8 una raccolta delle sigle dell'anime, alternate ad alcuni \"drama\", dei brevi monologhi dei doppiatori della serie.\nTracce\nMaison Ikkoku CD Memorial.\nMaison Ikkoku CD Memorial \u00e8 un CD musicale ispirato all'anime \"Maison Ikkoku - Cara dolce Kyoko\". \u00c8 un cofanetto contenente 13 mini CD singoli con tutte le sigle di apertura, di chiusura e le \"image songs\" dell'anime.\nTracce\nMaison Ikkoku Kanketsuhen original soundtrack.\nMaison Ikkoku Kanketsuhen original soundtrack \u00e8 un CD musicale ispirato all'anime \"Maison Ikkoku - Cara dolce Kyoko\". Si tratta della colonna sonora del film \"Maison Ikkoku Last Movie\".\nTracce\nMaison Ikkoku Music Shake.\nMaison Ikkoku Music Shake \u00e8 un CD musicale ispirato all'anime \"Maison Ikkoku - Cara dolce Kyoko\". \u00c8 la prima colonna sonora della serie televisiva, contenente tutte le musiche di sottofondo e le sigle.\nTracce\nMaison Ikkoku Music Sour.\nMaison Ikkoku Music Sour \u00e8 un CD musicale ispirato all'anime \"Maison Ikkoku - Cara dolce Kyoko\". \u00c8 la seconda colonna sonora della serie televisiva, contenente tutte le musiche di sottofondo e le sigle.\nTracce\nMaison Ikkoku Music Blend.\nMaison Ikkoku Music Blend \u00e8 un CD musicale ispirato all'anime \"Maison Ikkoku - Cara dolce Kyoko\". \u00c8 la prima raccolta delle musiche di sottofondo della serie e delle sigle di apertura e chiusura.\nLa pubblicazione in vinile risale al 21 Settembre 1986, mentre quella in formato CD risale al 21 Dicembre 1990.\nCodice prodotto LP: C28G0447\nCodice prodotto CD: KTCR-1060.\nTracce\nMaison Ikkoku Music Blend 2.\nMaison Ikkoku Music Blend 2 \u00e8 un CD musicale ispirato all'anime \"Maison Ikkoku - Cara dolce Kyoko\". \u00c8 la seconda raccolta delle musiche di sottofondo della serie, e delle sigle di apertura e chiusura.\nTracce\nMaison Ikkoku 1992 Music Calendar.\nMaison Ikkoku 1992 Music Calendar \u00e8 un CD musicale ispirato all'anime \"Maison Ikkoku - Cara dolce Kyoko\". \u00c8 una raccolta di tutte le sigle di apertura e chiusura della serie.\nTracce\nMaison Ikkoku Complete Vocal Collection ~TV Series~.\nMaison Ikkoku Complete Vocal Collection ~TV Series~ \u00e8 un CD musicale ispirato all'anime \"Maison Ikkoku - Cara dolce Kyoko\". \u00c8 una raccolta di tutte le sigle e le image songs dell'anime.\nTracce\nMaison Ikkoku Forever Remix.\nMaison Ikkoku Forever Remix \u00e8 un CD musicale ispirato all'anime \"Maison Ikkoku - Cara dolce Kyoko\". \u00c8 una raccolta di remix delle sigle dell'anime.\nTracce\nMaison Ikkoku Party Album - Chachamaru Karaoke Battle.\nMaison Ikkoku Party Album - Chachamaru Karaoke Battle \u00e8 un CD musicale ispirato all'anime \"Maison Ikkoku - Cara dolce Kyoko\". Si tratta di un \"image album\", ovvero un CD in cui viene raccontata una storia legata alla serie. I protagonisti di \"Maison Ikkoku\" si sfidano in una gara di karaoke, presso il bar \"Cha Cha Maru\". Le ultime tracce sono delle versioni karaoke delle sigle di apertura e chiusura dell'anime.\nTracce"}
{"id": "2049433", "revid": "1543377", "url": "https://it.wikipedia.org/wiki?curid=2049433", "title": "Spot's Musical Adventures", "text": "Tratto dai fortunati libri di Eric Hill, Spot's Musical Adventures \u00e8 un programma in lingua inglese per l'infanzia, le cui puntate sono visibili sul portale Rai Educational de ilD.\nIn ogni puntata il cagnolino Spot si trova ad affrontare semplici azioni della vita di ogni giorno, come giocare con gli amici, far visita ai nonni, dare una mano ai genitori; insieme a lui i bambini apprendono le parole e le espressioni base della lingua inglese.\nOgni episodio \u00e8 corredato da una canzone."}
{"id": "2049437", "revid": "1543377", "url": "https://it.wikipedia.org/wiki?curid=2049437", "title": "The English Language", "text": "The English Language \u00e8 un programma sulla storia della lingua inglese, sul suo utilizzo attuale e il suo ruolo di lingua internazionale. I video sono visibili sul portale Rai Educational de ilD.\nLe tematiche pi\u00f9 ricorrenti sono i cambiamenti della lingua inglese nel corso del tempo, le differenze tra le diverse variet\u00e0 d'inglese esistenti, l'influenza delle nuove tecnologie sul suo sviluppo.\nI documentari di \"The English Language\" sono in lingua originale, sottotitolati."}
{"id": "2049443", "revid": "99875359", "url": "https://it.wikipedia.org/wiki?curid=2049443", "title": "Anello di Waldeyer", "text": "L'anello di Waldeyer o anello linfatico del Waldeyer \u00e8 un anello di tessuto linfoide che circonda le coane e l'istmo delle fauci individuato da una linea chiusa che dalla tonsilla faringea scende da ambo i lati alle tonsille tubariche, alle tonsille palatine o \"amigdale\" terminando infine sulla tonsilla linguale. \nAttraversa tale anello qualunque cosa penetri nel canale alimentare o nelle vie respiratorie e quindi la sua funzione\nconsiste nel favorire l'incontro di eventuali agenti patogeni provenienti dall'esterno, quali microbi o virus, con\ni linfociti ed i macrofagi contenuti nelle tonsille, innescando la risposta del sistema immunitario. Le cellule linfoidi derivano da progenitrici comuni al miocardio aspecifico e rendono tale anello di importanza istologica.\nL'anello del Waldeyer deve il suo nome a Heinrich Wilhelm Waldeyer, anatomista tedesco del XIX secolo che per primo lo descrisse."}
{"id": "2049444", "revid": "1543377", "url": "https://it.wikipedia.org/wiki?curid=2049444", "title": "The Private Life of a Masterpiece", "text": "The Private Life of a Masterpiece \u00e8 un programma in lingua inglese, sottotitolato, le cui puntate sono visibili sul portale Rai Educational de ilD.\n\u00c8 costituito da tre documentari nei quali vengono analizzati in dettaglio, attraverso interviste a diversi esperti, altrettanti capolavori artistici: l'Ultima Cena di Leonardo da Vinci, il Cristo di San Giovanni della Croce di Salvador Dal\u00ed e la Resurrezione di Piero della Francesca."}
{"id": "2049445", "revid": "264444", "url": "https://it.wikipedia.org/wiki?curid=2049445", "title": "Astronave Beliskner", "text": ""}
{"id": "2049446", "revid": "1543377", "url": "https://it.wikipedia.org/wiki?curid=2049446", "title": "The Story of God", "text": "The Story of God \u00e8 una serie di documentari visibili sul portale Rai Educational de ilD nei quali il professore Robert Winston tenta di rispondere alle domande sull'origine dell'uomo, sulle religioni, la loro origine, i punti di contatto e di differenza, la loro evoluzione storica."}
{"id": "2049447", "revid": "838137", "url": "https://it.wikipedia.org/wiki?curid=2049447", "title": "Ha'Tak", "text": ""}
{"id": "2049449", "revid": "124243506", "url": "https://it.wikipedia.org/wiki?curid=2049449", "title": "Tracy e Polpetta", "text": "Tracy e Polpetta \u00e8 una sitcom, visibile sul portale Rai Educational de \"il D\", creata e pensata per l'apprendimento dell'inglese da parte dei bambini.\nI protagonisti sono una bambina inglese di dieci anni, Tracy, il suo magico bidone parlante, Bill the Bin, e i due personaggi che abitano con lei e parlano italiano: la talpa Polpetta e Van Ruben, il cadavere vivente di un pirata vissuto nel XVII secolo.\nAlcune puntate affrontano un tema importante come la convivenza civile, le diversit\u00e0, la difesa dell'ambiente, l'educazione. Il sillabo e la revisione linguistica sono stati curati da Elisabetta Burchietti e John Angelori nella 3\u00aa edizione (2008). I materiali didattici correlati (un tempo scaricabili dal sito internet de \"il D\") sono stati curati da Elisabetta Burchietti, Maria Pia Foresta, Ritana Leo e Maria Franca Pasqualone.\nEpisodi.\nComplessivamente sono stati prodotti 179 episodi.\nEsistono diversi tipi di puntate: "}
{"id": "2049454", "revid": "287204", "url": "https://it.wikipedia.org/wiki?curid=2049454", "title": "Villa Gower", "text": "Villa Gower, nota anche come Villa Pavolini o Castel d'Oreto, \u00e8 una villa di Livorno sita nella frazione di Castellaccio, alla sommit\u00e0 del colle di Monte Nero.\nStoria.\nNel luogo in cui oggi sorge la villa, in epoca medioevale insisteva una fortificazione denominata \"Castello dell Formiche\", i cui resti, ancora esistenti nel XVI secolo, furono definitivamente perduti nell'Ottocento.\nNel Settecento la zona, che comprendeva anche una villa, era sotto il controllo della Mensa Arcivescovile di Pisa, a beneficio, dietro il pagamento di un canone annuo, di Gaetano Pavolini.\nSuccessivamente, parte dei terreni passarono ai Gower, che nel 1842 poterono sfruttare commercialmente l'acqua sorgiva presente nella propriet\u00e0; infatti, le analisi chimiche condotte da Antonio Targioni Tozzetti (che nei medesimi anni si era interessato anche alle acque della Puzzolente) avevano dimostrato la presenza di particolari propriet\u00e0 curative delle acque del Castellaccio.\nNel 1891 la villa e il parco divennero propriet\u00e0 di Samuele Gower; in seguito passarono ad altri membri della famiglia fino a quando, nel 1900, l'intero complesso fu acquistato da Rosolino Orlando, che procedette al sostanziale rifacimento della villa.\nSuccessivamente, intorno agli anni trenta del XX secolo, l'edificio divenne sede di una clinica per la cura delle malattie nervose.\nCol nuovo secolo la villa \u00e8 stata completamente restaurata e suddivisa in alcuni lussuosi appartamenti.\nDescrizione.\nIl complesso di Castel d'Oreto, che si estende su un vasto appezzamento di terreno tenuto a verde, \u00e8 costituito sostanzialmente dalla villa vera e propria, da una chiesetta provvista di canonica, da una torre merlata e da altri edifici minori.\nLa villa \u00e8 composta dall'unione di due corpi di fabbrica di diverse dimensioni. Le superfici esterne presentano ampie aperture vetrate, chiuse all'interno di cornici modanate; quello che un tempo era l'ingresso principale \u00e8 sottolineato dalla presenza di un balcone al primo piano e da una finestra con timpano arcuato.\nLa torre e la cappella risalgono ai primi anni del Novecento. La prima, in stile neomediovale, \u00e8 coronata da una merlatura alla sommit\u00e0, mentre la piccola chiesa, intitolata a Santa Teresa d'\u00c1vila, \u00e8 preceduta da una sorta di protiro con arcate a tutto sesto."}
{"id": "2049456", "revid": "729019", "url": "https://it.wikipedia.org/wiki?curid=2049456", "title": "Officine di Cittadella", "text": "Le Officine di Cittadella sono state un'azienda italiana di ristrutturazione, manutenzione e costruzione di rotabili ferroviari e militari oggi incorporata nel gruppo Firema e ubicate nell'omonima cittadina dell'alta padovana.\nStoria.\nL'azienda nacque nel 1946 con lo scopo di procedere alla ricostruzione e alla manutenzione dei rotabili ferroviari sia merci che viaggiatori e alla manutenzione dei mezzi corazzati dell Esercito Italiano.\nDopo gli anni settanta inizi\u00f2 ad assumere commesse anche per la progettazione e costruzione di carrozze per medie distanze, carrozze Gran Comfort e carrozze ristorante. La loro attivit\u00e0 si estese anche alla manutenzione e riparazione di elettromotrici di alcune \"ferrovie concesse\" e delle FS arrivando a comprendere anche la ristrutturazione degli elettrotreni ETR 220 e delle locomotive E.646. Negli ultimi anni di attivit\u00e0 entrarono in produzione prototipi tranviari a piano ribassato e carri speciali per le FS. Negli anni ottanta, con la diminuzione progressiva delle commesse FS, inizi\u00f2 il periodo di crisi che port\u00f2 all'assorbimento delle \"officine\" da parte della Stanga. Nel 1993 infine vennero incorporate ambedue nel gruppo Firema."}
{"id": "2049457", "revid": "228587", "url": "https://it.wikipedia.org/wiki?curid=2049457", "title": "Worlds of Faith", "text": "Worlds of Faith \u00e8 un progetto Rai Educational di il D (\"Il Divertinglese\") dedicato all'insegnamento della lingua inglese che porta in classe le tradizioni e la cultura di nove fedi religiose ognuna illustrata da un adolescente.\nI filmati sono stati girati in India, Israele, Thailandia, Filippine, Russia, Antille, Egitto, Australia e Gran Bretagna.Momenti di esperienza religiosa privata si alternano a celebrazioni di massa come festival e cerimonie.\nI filmati, in inglese, sottolineano le diversit\u00e0 ma anche i punti di contatto tra le religioni e si offrono come strumento di conoscenza di stili di vita lontani."}
{"id": "2049465", "revid": "599013", "url": "https://it.wikipedia.org/wiki?curid=2049465", "title": "H\u00e5kon Opdal", "text": "Carriera.\nClub.\nProveniente dall'Odda, Opdal \u00e8 passato al Brann nel 2000. \u00c8 stato aggregato in prima squadra a partire dal campionato 2001. Ha inizialmente ricoperto il ruolo di secondo portiere, alle spalle del titolare Ivar R\u00f8nningen. Ha esordito in squadra in data 18 luglio 2001, sostituendo proprio R\u00f8nningen nella vittoria casalinga per 6-0 sull'\u00d8rn-Horten, sfida valida per il quarto turno del Norgesmesterskapet.\nIl 27 ottobre 2002 ha avuto l'opportunit\u00e0 di debuttare in Eliteserien, sostituendo ancora R\u00f8nningen nei minuti finali della sfida persa col punteggio di 4-0 contro il Rosenborg. A met\u00e0 del campionato 2013, Opdal \u00e8 diventato il portiere titolare del Brann, superando R\u00f8nningen nelle gerarchie.\nHa contribuito alla vittoria del Norgesmesterskapet 2004. Ad aprile 2005, Opdal ha rinnovato il contratto che lo legava al Brann fino al 31 dicembre 2007. L'11 agosto 2005 ha giocato la prima partita nelle competizioni europee per club: \u00e8 stato schierato titolare nel pareggio per 0-0 contro l'Allianssi, sfida valida per i turni preliminari della Coppa UEFA.\nNella stagione 2006, ha vinto per la prima volta il premio Kniksen come miglior portiere del campionato. A gennaio 2007 ha ulteriormente prolungato il contratto che lo legava al club, fino al 31 dicembre 2011. Nel campionato 2007, il Brann ha conquistato il titolo nazionale ed Opdal ha bissato il successo come miglior portiere dell'Eliteserien.\nAlcuni problemi fisici lo hanno limitato tra il campionato 2008 e quello del 2009. Tornato a pieno regime per l'Eliteserien 2010, ha perso il posto da titolare l'anno seguente, contemporaneamente all'arrivo di Piotr Leciejewski. Alla fine di questa stagione, Opdal ha lasciato il Brann in scadenza di contratto.\nL'8 giugno 2012, dopo essersi svincolato dal Brann quasi sei mesi prima, ha firmato un contratto biennale con i danesi del S\u00f8nderjyskE. Ha debuttato in Superligaen il 14 luglio successivo, schierato titolare nel 6-1 inflitto al Randers. \u00c8 rimasto in squadra fino al 31 dicembre 2012, totalizzando 13 presenze nella massima divisione danese e subendo 27 reti.\nIl 30 novembre 2012 \u00e8 stato annunciato il suo trasferimento allo Start, a partire dal 1\u00ba gennaio 2013. \u00c8 tornato a calcare i campi dell'Eliteserien il 17 marzo successivo, schierato titolare nella vittoria per 3-2 sull'H\u00f8nefoss.\nIl 14 marzo 2014, \u00e8 stato nominato nuovo capitano dello Start. Il 20 agosto successivo, in allenamento, ha subito uno strappo alla coscia che gli ha fatto concludere la stagione anzitempo. Per questo, lo Start ha fatto richiesta alla Norges Fotballforbund per ottenere il permesso per tesserare un nuovo portiere, nonostante la finestra di trasferimento fosse chiusa: la federazione ha dato il proprio assenso e la scelta del club \u00e8 caduta su P\u00e5l Vestly Heigre, che \u00e8 arrivato in prestito dal Viking. Il 29 ottobre \u00e8 tornato ad allenarsi a pieno ritmo.\nIl 25 settembre 2015, in occasione del pareggio esterno per 1-1 sul campo del V\u00e5lerenga, ha segnato la rete in favore dello Start: un calcio di punizione, battuto appena dentro la propria met\u00e0 campo, si \u00e8 infatti infilato alle spalle del portiere avversario, Sascha Burchert.\nIl 26 settembre 2016, a seguito della sconfitta per 2-0 arrivata sul campo del Viking, il suo Start \u00e8 matematicamente retrocesso in 1. divisjon, con quattro giornate d'anticipo sulla fine del campionato. Al termine del campionato 2017, lo Start si \u00e8 riguadagnato la promozione in Eliteserien.\nIl 14 agosto 2018, il Brann ha reso noto che Opdal sarebbe tornato in forza al club a partire dal 1\u00ba gennaio 2019, col giocatore che ha firmato un accordo biennale. Il 9 ottobre 2020 ha firmato un rinnovo annuale con il club.\nIl 10 novembre 2021 ha annunciato il proprio ritiro dall'attivit\u00e0 agonistica, al termine della stagione in corso.\nNazionale.\nA livello giovanile, Opdal ha rappresentato la , Under-17, Under-18 e Under-21. Per quanto concerne quest'ultima selezione, ha esordito in data 23 maggio 2002, schierato titolare nella sconfitta per 1-2 contro l'Olanda.\nIl 15 novembre 2006 ha disputato invece la prima partita in Nazionale maggiore, in occasione della partita amichevole giocata contro la , a Belgrado.\nStatistiche.\nPresenze e reti nei club.\n\"Statistiche aggiornate al 28 agosto 2021.\""}
{"id": "2049467", "revid": "118845321", "url": "https://it.wikipedia.org/wiki?curid=2049467", "title": "Nikolaj Petrovi\u010d Ottokar", "text": "Biografia.\nDi origini sconosciute, si dice nacque nell'allora capitale dell'Impero russo in una famiglia calvinista, verosimilmente di provenienza baltica, anche se le sue origini sono comunque ignote. Si laure\u00f2 all'Universit\u00e0 di San Pietroburgo e questa, peraltro, \u00e8 una delle poche notizie della sua infanzia e giovinezza: le sue origini e il suo passato, su cui Ottokar stendeva un velo impenetrabile di totale riserbo, sono rimasti pressoch\u00e9 sconosciuti. Tale atteggiamento non \u00e8 stato dimenticato in ambito universitario fiorentino, tanto che alcuni docenti dell'Ateneo erano soliti definirlo, in maniera molto informale, come \"un personaggio misterioso\".\nCominci\u00f2 in patria il proprio lavoro di ricerca sul Medioevo, definendo fin da allora l'ambito principale dei suoi interessi scientifici sulla tipologia della citt\u00e0 medievale europeo-occidentale e sull'origine e lo sviluppo delle comunit\u00e0 urbane nella Francia e nell'Italia medievale.\nInsegn\u00f2 dapprima all'universit\u00e0 di Perm', dove fu titolare della cattedra di Storia medievale dal 1916 al 1921 e dove fu rettore dal 1919 al 1921. Emigrato dalla Siberia occidentale in Europa, approd\u00f2 infine in Italia dove prosegu\u00ec i propri studi sulle citt\u00e0 medievali, italiane e francesi, e, in particolare, sulla storia di Firenze. Dopo la sua venuta in Italia, furono tradotti in italiano i suoi studi sull'argomento gi\u00e0 pubblicati in russo. Dapprima supplente, nel 1930 divenne professore ordinario dell'Universit\u00e0 di Firenze. \nPeculiare fu l'impostazione che egli diede allo studio delle vicende politiche della storia del comune fiorentino: Ottokar, a differenza di Gaetano Salvemini, pose l'accento sulle dinamiche tra diversi gruppi politici, anzich\u00e9 sulla lotta di classe dei contrapposti gruppi sociali.\nAll'altissimo profilo scientifico si accompagnava, in lui, un \u00abatteggiamento aristocratico e solitario\u00bb, un'indole schiva e riservata, che, congiunta a un'attitudine metodologica poco interessata alla sintesi, non favor\u00ec la formazione di \u00abuna vera e propria scuola nell'ambito fiorentino\u00bb legata al suo nome."}
{"id": "2049468", "revid": "14691", "url": "https://it.wikipedia.org/wiki?curid=2049468", "title": "Derby in Italia (calcio)", "text": ""}
{"id": "2049472", "revid": "154398", "url": "https://it.wikipedia.org/wiki?curid=2049472", "title": "Geometria sintetica", "text": ""}
{"id": "2049474", "revid": "320578", "url": "https://it.wikipedia.org/wiki?curid=2049474", "title": "Scudo Goa'uld Stargate", "text": ""}
{"id": "2049483", "revid": "339392", "url": "https://it.wikipedia.org/wiki?curid=2049483", "title": "Vlaamsch Nationaal Verbond", "text": ""}
{"id": "2049490", "revid": "834", "url": "https://it.wikipedia.org/wiki?curid=2049490", "title": "Stazione Nuovo Salario", "text": ""}
{"id": "2049494", "revid": "404338", "url": "https://it.wikipedia.org/wiki?curid=2049494", "title": "Nieuw-Vlaamse Alliantie", "text": ""}
{"id": "2049496", "revid": "1528507", "url": "https://it.wikipedia.org/wiki?curid=2049496", "title": "Geodata warehouse", "text": "In informatica un geodata warehouse (termine inglese traducibile con \"magazzino di dati geografici\") \u00e8 un data warehouse nel quale i dati contenuti nell'archivio informatico sono strutturati in modo da poter contenere, gestire e interrogare informazioni di tipo spaziale.\nA differenza di una base di dati spaziale, la cui struttura \u00e8 legata a uno specifico software o a un DBMS, il geodata warehouse consente una lettura, scrittura e query contemporanea dei dati, attraverso diverse piattaforme informatiche totalmente slegate tra loro. Si adatta in particolar modo alla gestione tipica dei dati geografici di un'amministrazione locale, dove gli stessi sono utilizzati da diversi dipartimenti, spesso completamente indipendenti tra loro."}
{"id": "2049502", "revid": "834", "url": "https://it.wikipedia.org/wiki?curid=2049502", "title": "Stazione Serenissima", "text": ""}
{"id": "2049513", "revid": "51032", "url": "https://it.wikipedia.org/wiki?curid=2049513", "title": "Labioschisi", "text": ""}
{"id": "2049514", "revid": "547034", "url": "https://it.wikipedia.org/wiki?curid=2049514", "title": "Pietra runica di Tryggev\u00e6lde", "text": "La Pietra runica di Tryggev\u00e6lde (DR 230) \u00e8 un monolito recante tre iscrizioni runiche conservato al Museo Nazionale Danese, a Copenaghen. I caratteri utilizzati appartengono allo stile runico antico e l'iscrizione viene datata agli inizi del X secolo d.C.\nNel 1555 fu traslata dal suo tumulo originale nella tenuta Tryggev\u00e6lde sita in Zelanda. Solo nel 1810 giunse infine a Copenaghen.\nIl reperto presenta sulla sua superficie svariati fori, ma ancora nessuno \u00e8 riuscito a dare una spiegazione del perch\u00e9 furono eseguiti. Il testo presente parla di Ragnhild, una donna che eresse il monumento in ricordo del suo primo marito. Ragnhild fu responsabile anche dell'erezione di una seconda pietra runica note come Pietra di Glavendrup in onore di un secondo marito di nome Alle. Entrambe le pietre furono eseguite dallo stesso artista di nome Sote. Il testo si conclude con una maledizione simile a quelle presenti sulla Pietra di Glavendrup e sulla Pietra runica di Saleby."}
{"id": "2049525", "revid": "1718925", "url": "https://it.wikipedia.org/wiki?curid=2049525", "title": "Eurasier", "text": "Eurasier, razza canina da compagnia.\nNegli anni 1960 si incroci\u00f2 per la prima volta un Chow Chow con un Wolfspitz, questa nuova razza prese il nome di \"Wolf-Chow\". Successivamente, dopo l'introduzione di sangue Samoiedo, prese il nome attuale di Eurasier.\nDi particolare rilevanza il lavoro di selezione attuato dal prof. Konrad Lorenz.\nL'Eurasier \u00e8 un cane di media taglia di buon temperamento allevato principalmente come razza da compagnia ma pu\u00f2 essere utilizzato anche come cane da lavoro o da guardia."}
{"id": "2049528", "revid": "113574525", "url": "https://it.wikipedia.org/wiki?curid=2049528", "title": "Whitney Fordman", "text": "Whitney Fordman \u00e8 un personaggio della serie televisiva statunitense \"Smallville\", inventato ed introdotto nella storia di Clark Kent dagli autori della trascrizione per il piccolo schermo. Ad interpretare il personaggio \u00e8 l'attore Eric Johnson, doppiato in lingua italiana da Corrado Conforti. \u00c8 il ragazzo di Lana Lang (Kristin Kreuk) nella prima stagione.\nBiografia del personaggio.\nWhitney Fordman \u00e8 quarterback della squadra di football del liceo di Smallville e fidanzato della cheerleader Lana Lang. Non vede di buon occhio Clark Kent perch\u00e9 capisce che \u00e8 innamorato della sua ragazza, ma, nonostante sia molto geloso, riesce a coltivare, dopo un'iniziale scontrosit\u00e0, un'amicizia con il suo rivale in amore.\n\u00c8 anche amico (seppur non molto legato) al compagno di squadra Pete Ross.\nIl rapporto tra Whitney e Lana inizia ad incrinarsi quando questi rischia di perdere la borsa di studio e suo padre si ammala in modo terminale, finendo in un'occasione ad entrare in una banda di ragazzi mutanti che commettono furti, rapine ed estorsioni.\nDopo la morte del padre, Whitney perde interesse per il football e inizia ad ammirare le gesta del padre in guerra. Decide cos\u00ec di arruolarsi nell'esercito lasciando Smallville (uscendo dal cast alla fine della prima stagione), chiedendo a Clark di prendersi cura di Lana fino al suo ritorno.\nNella seconda serie Lana decide di lasciarlo perch\u00e9 \u00e8 innamorata di Clark e gli invia un videomessaggio. Successivamente la madre di Whitney informa Lana che il figlio \u00e8 stato dato per disperso dall'esercito.\nNell'undicesimo episodio della seconda stagione lo si vede combattere in guerra in uno scontro a fuoco e viene colpito da un'esplosione.\nDopo questa scena torna apparentemente dal fronte e fa di tutto per rimettersi con Lana mostrandosi di nuovo ostile nei confronti di Clark. In realt\u00e0 si tratta di Tina Greer, una ragazza mutante col potere di prendere l'aspetto di un'altra persona.\nSi viene quindi a sapere che Whitney \u00e8, effettivamente, morto in missione proprio a causa di quell'esplosione. Da quell'episodio non appare pi\u00f9, tranne in un flashback nell'episodio \"Giochi di specchi\" della quarta stagione, in cui Eric Johnson riprende il ruolo. Viene anche citato da Clark nel dodicesimo episodio della sesta serie.\nAltri media.\nIl personaggio \u00e8 stato inserito anche nel film del 2013 \"L'uomo d'acciaio\" di Zack Snyder, interpretato da Robert Gerdisch."}
{"id": "2049529", "revid": "123494925", "url": "https://it.wikipedia.org/wiki?curid=2049529", "title": "Pensieri e parole/Insieme a te sto bene", "text": "Pensieri e parole/Insieme a te sto bene \u00e8 il decimo singolo da interprete di Lucio Battisti, pubblicato in Italia nel 1971.\nIl disco.\nL'immagine di copertina del singolo \u00e8 tratta dalla stessa session fotografica in cui vennero scattate le fotografie per l'album \"Amore e non amore\", realizzate dal fotografo Silvio Nobili.\nSuccesso.\nIl singolo raggiunse la prima posizione della classifica italiana e vi rimase per tre mesi (per un totale di quattordici settimane). Fu inoltre il singolo pi\u00f9 venduto del 1971 in Italia.\nTracce.\nTutti i brani sono di Battisti - Mogol.\nI brani.\n\"Pensieri e parole\".\nLo stesso Battisti ha interpretato il motivo in playback, durante la trasmissione televisiva Teatro 10, sovrapponendo due immagini di s\u00e9 per ciascuna delle parti vocali.\nVersione con coda orchestrale.\nDel brano \"Pensieri e parole\" esiste un'altra versione diversa da quella pubblicata nel singolo e nella maggior parte degli album o delle raccolte, della durata di 5 minuti e 14 secondi (contro i 3 minuti e 55 secondi della versione pi\u00f9 diffusa). Tale versione \u00e8 identica a quella nota, ma alla fine del brano si aggiunge una coda orchestrale realizzata dall'arrangiatore Gian Piero Reverberi e da Battisti stesso. Questa versione \u00e8 stata pubblicata nelle antologie \"Tutto Battisti\" (1975), \"Profili musicali\" n\u00ba 21 (1982) e \"Il meglio di Lucio Battisti\" (1984); oggi \u00e8 possibile trovarla in commercio nella raccolta Rarities (2020).\nCover.\nNel 1991 Mia Martini con Maurizio Giammarco incide sia la versione studio nell'album tributo \"Ci ritorni in mente\", sia la versione live in \"Mia Martini in concerto (da un'idea di Maurizio Giammarco)\".\nNel 2007 Massimo Ranieri ne interpreta una versione nel suo doppio CD \"Canto perch\u00e9 non so nuotare...da 40 anni\". Il brano \u00e8 il tredicesimo del secondo CD.\nNel 2009 Svetlana Tchernykh ne interpreta una versione in russo dal titolo \"\u0411\u0430\u043b\u043b\u0430\u0434\u0430 \u043e \u0441\u043b\u043e\u0432\u0430\u0445 \u0438 \u043c\u044b\u0441\u043b\u044f\u0445\" per l'album \"\u0427\u0435\u0440\u043d\u044b\u0445 \u043f\u043e\u0451\u0442 \u0411\u0430\u0442\u0442\u0438\u0441\u0442\u0438\".\nIl 16 dicembre 2011, il comico Maurizio Crozza ne ha eseguito una cover satirica, intitolandola \"Il finanziere e l'evasore\". Nella versione, trasmessa nel corso del programma Italialand sulla rete televisiva LA7, Crozza impersona un militare della Guardia di Finanza che duetta con un evasore fiscale. Alcune parti della canzone parafrasano fedelmente il testo originale messo in musica da Lucio Battisti. Questa cover \u00e8 stata in seguito reinterpretata dallo stesso Crozza in altre varianti\n\"Insieme a te sto bene\".\nDato che le edizioni musicali di questo brano sono Acqua azzurra/El' &amp; Chris, si pu\u00f2 presumere che sia stato composto precedentemente, comunque non oltre il 1969 (dopo questa data tutti i brani furono pubblicati solo dalla Acqua azzurra).\nIl testo parla di un uomo piuttosto semplice ed ingenuo, che si incontra con una prostituta e non riesce ad accettare il suo ruolo (\u00abla donna \u00e8 donna e tu una donna sei/che importa cosa fai\u00bb), invitandola a rimanere con s\u00e9.\nFa parte dei brani eseguiti da Battisti nella trasmissione radiofonica \"Per voi giovani\" il 18 dicembre 1971."}
{"id": "2049533", "revid": "324090", "url": "https://it.wikipedia.org/wiki?curid=2049533", "title": "Alto Adriatico", "text": "LAlto Adriatico (o Adriatico settentrionale) indica le zone costiere dell'Italia nord-orientale, della Slovenia e della Croazia (Istria e parte della Dalmazia) che si affacciano sul mare Adriatico: con tale locuzione si indica una delimitazione primaria del mare Adriatico, sovraordinata a suddivisioni ulteriori quali il golfo di Venezia, il golfo di Trieste e il golfo del Quarnaro.\nDescrizione.\nI limiti dell'Alto Adriatico non sono univoci. I suoi limiti geografici sono usualmente considerati essere il monte Conero presso Ancona sulla sponda italiana (talvolta anche il Monte San Bartolo poco pi\u00f9 a nord, presso Pesaro) e il canale di Zara presso Zara sulla costa croata. L'Alto Adriatico individua cos\u00ec una porzione marittima pari a circa un terzo del mare Adriatico. Talvolta l'Alto Adriatico \u00e8 identificato, in senso restrittivo, con la porzione di mare che va dal delta del Po al golfo del Quarnero, definizione solitamente utilizzata per il golfo di Venezia.\nNell'ambito della politica comune della pesca nell'Unione europea, dal 2001 le autorit\u00e0 locali litoranee (regioni Emilia-Romagna, Friuli-Venezia Giulia e Veneto, assieme al comune di Isola, la Regione istriana e la Regione litoraneo-montana) hanno avviato una cooperazione transnazionale nel settore ittico, il \"partenariato Alto Adriatico\".\nGeografia fisica.\nDa un punto di vista fisico la costa dell'Alto Adriatico si presenta in modo uniforme bassa e sabbiosa, con tratti lagunari, lungo la costa italiana, mentre \u00e8 alta e frastagliata, con un gran numero di isole e fiordi, lungo la costa slovena e croata (Istria e Quarnero).\nLe principali articolazioni dell'Alto Adriatico sono le seguenti:\nIn \nIn \nLe uniche isole da ricordare sono le isole Brioni, in territorio croato.\nI principali fiumi che sfociano nel mare Adriatico, tra Monfalcone e Gabicce Mare, sono i seguenti:\nLa costa orientale \u00e8 prevalentemente rocciosa ed \u00e8 articolatissima. I principali canali, golfi, penisole e promontori sono i seguenti.\nIn :\nLe pi\u00f9 estese tra le isole del settore orientale, tutte nel territorio della , sono:\nI principali fiumi che sfociano nel mare tra Monfalcone e Zara sono il Rosandra, il Risano, il Dragogna il Quieto e l'Arsa (nella penisola istriana).\nTra le riviere pi\u00f9 importanti troviamo:"}
{"id": "2049534", "revid": "656701", "url": "https://it.wikipedia.org/wiki?curid=2049534", "title": "Duecentouno", "text": ""}
{"id": "2049536", "revid": "838137", "url": "https://it.wikipedia.org/wiki?curid=2049536", "title": "FR 2", "text": ""}
{"id": "2049537", "revid": "656701", "url": "https://it.wikipedia.org/wiki?curid=2049537", "title": "Duecentodue", "text": ""}
{"id": "2049542", "revid": "656701", "url": "https://it.wikipedia.org/wiki?curid=2049542", "title": "Duecentoquattro", "text": ""}
{"id": "2049544", "revid": "307923", "url": "https://it.wikipedia.org/wiki?curid=2049544", "title": "Concertaci\u00f3n por la Democracia", "text": ""}
{"id": "2049546", "revid": "656701", "url": "https://it.wikipedia.org/wiki?curid=2049546", "title": "Duecentosei", "text": ""}
{"id": "2049550", "revid": "656701", "url": "https://it.wikipedia.org/wiki?curid=2049550", "title": "Duecentoquattordici", "text": ""}
{"id": "2049551", "revid": "23885", "url": "https://it.wikipedia.org/wiki?curid=2049551", "title": "Frente de Acci\u00f3n Popular", "text": ""}
{"id": "2049555", "revid": "121837", "url": "https://it.wikipedia.org/wiki?curid=2049555", "title": "Redshift cosmologico", "text": ""}
{"id": "2049556", "revid": "656701", "url": "https://it.wikipedia.org/wiki?curid=2049556", "title": "Duecentodiciotto", "text": ""}
{"id": "2049559", "revid": "656701", "url": "https://it.wikipedia.org/wiki?curid=2049559", "title": "Duecentoventidue", "text": ""}
{"id": "2049562", "revid": "1690183", "url": "https://it.wikipedia.org/wiki?curid=2049562", "title": "Microcefalia", "text": "La microcefalia \u00e8 una malformazione neurologica nella quale la circonferenza del cranio \u00e8 notevolmente pi\u00f9 piccola della media per et\u00e0 e sesso.\nLa microcefalia pu\u00f2 essere congenita o pu\u00f2 svilupparsi nei primi anni di vita. La malformazione cranica pu\u00f2 essere causata da varie condizioni che causano una crescita anormale del cervello o da sindromi associate ad anomalie cromosomiche ad esempio la Sindrome del grido di gatto causata da una delezione di una porzione variabile (5-40 Mb) del braccio corto del cromosoma 5."}
{"id": "2049564", "revid": "486946", "url": "https://it.wikipedia.org/wiki?curid=2049564", "title": "Movimiento de Izquierda Revolucionaria (Cile)", "text": ""}
{"id": "2049567", "revid": "647919", "url": "https://it.wikipedia.org/wiki?curid=2049567", "title": "Commissario tecnico dell'anno", "text": ""}
{"id": "2049568", "revid": "656701", "url": "https://it.wikipedia.org/wiki?curid=2049568", "title": "Duecentotrenta", "text": ""}
{"id": "2049569", "revid": "486946", "url": "https://it.wikipedia.org/wiki?curid=2049569", "title": "Bomber dell'anno", "text": ""}
{"id": "2049570", "revid": "647919", "url": "https://it.wikipedia.org/wiki?curid=2049570", "title": "Arbitro dell'anno", "text": ""}
{"id": "2049572", "revid": "647919", "url": "https://it.wikipedia.org/wiki?curid=2049572", "title": "Portiere dell'anno", "text": ""}
{"id": "2049575", "revid": "656701", "url": "https://it.wikipedia.org/wiki?curid=2049575", "title": "Duecentotrentadue", "text": ""}
{"id": "2049579", "revid": "656701", "url": "https://it.wikipedia.org/wiki?curid=2049579", "title": "Duecentotrentaquattro", "text": ""}
{"id": "2049580", "revid": "647919", "url": "https://it.wikipedia.org/wiki?curid=2049580", "title": "Allenatore dell'anno", "text": ""}
{"id": "2049581", "revid": "656701", "url": "https://it.wikipedia.org/wiki?curid=2049581", "title": "Duecentotrentasei", "text": ""}
{"id": "2049583", "revid": "2196166", "url": "https://it.wikipedia.org/wiki?curid=2049583", "title": "Abbazia di Santa Maria in Montesanto", "text": "Labbazia di Santa Maria in Montesanto \u00e8 un'abbazia benedettina a Civitella del Tronto, in Abruzzo, dedicato alla Beata Vergine Maria Assunta in Cielo, eletta patrona del cenobio. Comprende anche una chiesa col titolo abbaziale con una torre campanaria.\nAppartiene alla giurisdizione della diocesi marchigiana di San Benedetto del Tronto-Ripatransone-Montalto, proprietaria degli immobili che lo compongono. Il vescovo diocesano ne ricopre il titolo di abate. \u00c8 stata istituita come rettoria in occasione del giubileo dell'anno 2000 dal vescovo Gervasio Gestori.\nIn tempi passati \u00e8 stata tra le abbazie pi\u00f9 importanti della regione e rappresenta una delle realt\u00e0 monumentali di maggiore suggestione del territorio teramano, custodendo memoria d'arte romanica.\nTerritorio.\nIl complesso religioso sorge sull'altura detta Montesanto, a un'altitudine di circa 545 m s.l.m. nel territorio del comune di Civitella del Tronto, in provincia di Teramo.\nGli edifici della sede abbaziale si elevano sulla sommit\u00e0 del silenzioso poggio, dall'accesso impervio, per buona parte ricoperto da un bosco di fitte conifere. Il rilievo spicca e s'impone nello spazio di un paesaggio piuttosto pianeggiante compreso fra la Val Vibrata e la Valle del Salinello. Dalla cima dell'altura, il cenobio vigila da secoli sull'ampio panorama che fronteggia la rupe del paese di Civitella e, scorgendo i possenti bastioni della fortezza aragonese, spazia sulle colline delle valli sottostanti, allargando la veduta fino alla montagna dei Fiori, a quella dell'Ascensione, ai vicini monti Gemelli e pi\u00f9 in lontananza al Gran Sasso e alla Majella.\nLa peculiare conformazione orogenetica di Montesanto, dalla struttura geologica calcarea, presenta dirupi e cavit\u00e0 naturali circondati da folta e compatta vegetazione. Queste caratteristiche ambientali lasciano intuire come il luogo possa essere stato apprezzato e gradito a monaci e custodi eremiti: religiosi sempre mossi da un ardente desiderio di solitudine per raccogliersi nella preghiera e nella meditazione spirituale. Lo stesso toponimo composto dalle parole \"Monte\" e \"Santo\" potrebbe indicare connessioni alla sacralit\u00e0 del posto, avvertita sin da tempi lontani.\nIl sito si raggiunge percorrendo la Strada statale 81 Piceno Aprutina che collega le citt\u00e0 di Ascoli Piceno e Teramo. Tra le frazioni di Villa Lempa e Villa Passo, si apre la diramazione che conduce fino all'abbazia (via dell'Abbazia - ex via Montesanto). Si tratta di una piccola strada che s'interna nel bosco di abeti e sale fino a concludersi davanti al cancello d'ingresso dell'abbazia.\nDa qui si procede a piedi lungo il viale che arriva al cenobio, attraversando il parco che circonda gli edifici. L'accesso \u00e8 custodito dalla presenza di due angeli di marmo di Carrara.\nStoria.\nIl silenzio delle fonti documentali non consente di stabilire una data precisa di fondazione. Tuttavia, la tradizione popolare, di cui riferiscono sia Sebastiano Andreantonelli e sia Francesco Antonio Marcucci, ne attribuirebbe la creazione a san Benedetto da Norcia che ne avrebbe avviato personalmente la realizzazione tra il 540 e il 542, anni antecedenti alla realizzazione dell'Abbazia di Montecassino, durante la sua visita nel Piceno, al tempo in cui a Ascoli era vescovo Epifanio.\nLo storico Mario Sensi, attraverso lo studio e la ricerca delle origini di questa abbazia, ha smentito la tradizione collocando il primo insediamento del cenobio nell'ultimo periodo dell'et\u00e0 feudale e, senza individuare l'anno preciso d'istituzione, la definisce un \u00abmonastero di famiglia\u00bb di \u00aborigine comitale\u00bb cinto da una doppia fila di mura dall'aspetto di un \u00ab\"monasterium-castrum\"\u00bb. Anche i recenti sondaggi, condotti nell'ultimo intervento di restauro , concordano con l'appartenenza temporale del primo cenobio allo stesso periodo.\nIl fondatore.\nIl fondatore potrebbe essere inquadrato nella figura di un membro appartenente a una famiglia di grandi proprietari che in questo sito fiss\u00f2 la struttura organizzativa per esercitare forme di controllo politico e territoriale. Non \u00e8 provato se la famiglia comitale che eresse questo cenobio sia stata la stessa che ebbe tra i suoi membri Rinaldo, conte aprutino e vescovo-conte di Ascoli, che ne rivendic\u00f2 i diritti di jus patronato.\nL'istituzione e i primi documenti.\nSin dall'epoca della sua istituzione, questa sede monastica \u00e8 sempre stata retta da un abate o da un priore con funzioni di abate, a differenza della maggior parte dei monasteri teramani, sottoposti alle grandi abbazie nazionali. Gi\u00e0 dall'et\u00e0 medioevale ha beneficiato di un regime di autonomia e indipendenza nel compimento della \"cura animarum\" (\"cura delle anime\") esercitata dai monaci benedettini su un vasto territorio compreso fra Teramo e Ascoli Piceno. Ricorda il Sensi che questi religiosi conducevano una vita claustrale e, a volte, grazie al cospicuo fruttato del cenobio, potevano avvalersi della collaborazione anche di sacerdoti, da loro stipendiati, per compiere l'assistenza spirituale necessaria nelle terre di loro competenza.\nUn primo documento in cui si rintraccia menzione dell'abbazia di Montesanto reca la data 1064 e certifica un concambio con il monastero di San Salvatore alla Majella.\n\u00c8 annoverata per la prima volta tra i possedimenti della Chiesa ascolana nel diploma redatto da Lotario III, il 18 agosto 1137. Nell'atto si confermava il titolo di presbitero di questa abbazia al vescovo di Ascoli. Con il diploma \"Ad humanae vitae\", del 6 luglio 1193, l'imperatore Enrico VI assegn\u00f2 alla chiesa ascolana e alla persona di Rinaldo I, vescovo-conte di Ascoli, la giurisdizione sul cenobio di Montesanto. Nel documento il monastero figurava come una fondazione di juspatronato dei conti di Teramo.\nXII secolo.\nNel corso del XII secolo era uno dei cenobi pi\u00f9 potenti della regione e la sua competenza giurisdizionale assoggettava anche altri monasteri sorti posteriormente alla sua erezione. Possedeva duemila moggi di terra nell'area della Val Pescara e otto chiese, quali:\nOltre a queste chiese, il monastero di Montesanto aveva diritti feudali sulle comunit\u00e0 parrocchiali di Sant'Andrea a Castel Floriano, San Sisto di Valle Castellana, San Giovanni di Lempa, San Giovanni di Folignano, San Pietro in Collepagano e l'arcipretura di Gabbiano. Quest'ultima era un juspatronato della famiglia Sgariglia.\nXIII secolo.\nLa rilevante importanza dell'istituzione abbaziale, ubicata tra lo Stato Pontificio e il Regno di Napoli, si confermava anche nel corso del XIII secolo. Il 7 febbraio 1215, i patroni della chiesa di Sant'Andrea di Floriano si sottomettevano a Montesanto. Pi\u00f9 tardi, il 30 gennaio 1255, papa Alessandro III con la bolla \"Cum sicut\" confermava il \u00abfeudo di Montesanto\u00bb al vescovo di Ascoli Teodino (o Teodorino) insieme a altri possedimenti. Nel corso dell'anno successivo, il 1256, Teodino nomin\u00f2 abate del cenobio il suo cappellano Rinaldo, lo stesso che il 12 febbraio 1259 fu eletto vescovo di Ascoli e assunse il nome di Rinaldo III.\nXIV secolo.\nNel XIV secolo, il cenobio gestiva ancora autonomamente i suoi possedimenti e versava le decime al vescovo di Ascoli. Niccola Palma riferisce che nel 1301 vi era un \u00abgiudice delle terre di Santa Maria di Montesanto\u00bb.\nXV - XVI secolo e l'annessione alla Diocesi di Montalto.\nSul finire del XV secolo ebbe inizio la lenta decadenza del monastero che fino a circa il 1450 contava la presenza di qualche monaco e di 6 \u00abfamiglie vassalle dell'abate\u00bb. In questo periodo l'amministrazione del patrimonio dell'abbazia pass\u00f2 direttamente alla Curia romana che lo gest\u00ec attraverso un amministratore di fiducia. Nel 1471, il \"Governo degli Anziani\" di Ascoli rivolse domanda al papa al fine di riunire il cenobio alla mensa vescovile ascolana. La richiesta non venne accolta e la Curia di Roma continu\u00f2 ad occuparsi dei possedimenti e del fruttato.\nDi questi secoli si ricordano le personalit\u00e0 di alcuni abati tra i quali l'Andreantonelli riporta: Giovanni Battista Parisani, in vita nell'anno 1422 e Giacomo Pilotti che fu anche ambasciatore di Ascoli presso la corte di Alfonso re di Napoli.\nIl Sensi descrive, tra gli altri, Giovanni Antonio Serbelloni, cardinale di San Giorgio, abate dal 1562 al 1582, che istitu\u00ec \u00abil vicariato perpetuo di Montesanto e l'obbligo di mantenere due cappellani, uno in Montesanto e l'altro a Sant'Andrea\u00bb e Nicola di Aragona, nominato abate nel 1582 e dall'anno 1579 vescovo di Ascoli che mor\u00ec il 27 luglio 1586.\nLa scomparsa dell'abate Nicola coincise con lo stesso anno in cui papa Sisto V eman\u00f2 la bolla pontificia \"Super universas orbis ecclesias\", del 14 novembre 1586, che costitu\u00ec Montalto sede vescovile. Lo stesso documento includeva Montesanto e il suo vicariato, ossia tutte le chiese e le comunit\u00e0 dipendenti dall'abbazia per un totale di 6 parrocchie e 25 centri demici, nella giurisdizione della neo eretta mensa vescovile. Da allora il titolo di \"abate commendatario\" \u00e8 stato assunto dal vescovo montaltese che ha avuto anche la funzione di nomina del vicario del cenobio.\nXVII - XIX secolo.\nL'annessione dell'abbazia di Montesanto alla diocesi di Montalto cre\u00f2 nuovi confini fra le diocesi di Teramo e di Ascoli generando anche una certa confusione per alcuni borghi che nel nuovo assetto risultavano appartenenti a giurisdizioni diverse. Nel 1645 il vescovo Girolamo Codeb\u00f2 istitu\u00ec nella seda abbaziale la Confraternita del Sacramento.\nTrascorsero, comunque, circa due secoli di tranquillit\u00e0 per il cenobio che fu affidato alla cura della figura di un \"custode-eremita\", consacrato a vita religiosa.\nNell'anno 1797, durante il vicariato dell'abate Francesco Antonio Marcucci, i beni del monastero, che si trovavano nei territori del Regno di Napoli, furono sequestrati dal sovrano territoriale. Questi non ritenne valida, bens\u00ec abusiva, la disposizione di Sisto V perch\u00e9 attuata senza previo consenso della sovranit\u00e0 del Regno, nei cui domini insisteva il cenobio. Cos\u00ec l'intero sito e i suoi possedimenti furono sottratti alla vicaria di Montalto e, una volta confiscati, finirono sotto le pertinenze della Real Corona del Re di Napoli e legati alla vicaria d'Abruzzo del Cappellano di Villa Passo.\nIl 18 agosto 1800 fu consacrato abate commendatario di Montesanto il vescovo Francesco Saverio Castiglioni, (in seguito divenuto Pio VIII), successore di Marcucci, che molto si adoper\u00f2 per recuperare il possedimento del monastero. Vi riusc\u00ec nel 1804 quando ottenne, con un dispaccio e con la formula \u201c\"ad regis beneplacitum\"\u201d, l'affidamento dell'abbazia a favore della sua persona vita natural durante. Succedettero a Castiglioni i vescovi: Luigi Maria Canestrari, abate dal 1825 al 1846, e Eleonoro Arrone, abate dal 1846 al 1887, che ottennero l'affidamento del cenobio con le stesse modalit\u00e0.\nXX - XXI secolo.\nGli anni dal 2001 al 2006.\nQuesto \u00e8 il periodo chiamato \"Montesanto Recisa virescit\", ossia \"Montesanto finita rinasce\", che copre gli anni nei quali \u00e8 stato rettore canonico monsignor Ettore Di Filippo, nominato alla carica il 15 agosto 2001. Nel tempo che vi trascorre, a titolo personale, commissiona la realizzazione di alcune opere, quali: la costruzione di un ossario, sul lato nord esterno della chiesa che accoglie i resti mortali rinvenuti durante i restauri; la statua del \"Risorto\", eseguita da Alessandro Caetani; il percorso della \"Via Matris\", nel parco esterno; la pavimentazione del piazzale antistante al complesso. Nel 1999 acquista un organo di scuola bolognese risalente al 1646,ricomposto e restaurato dal maestro organaro Alessandro Girotto, all'interno dello strumento si legge l'iscrizione \"\u00abQuest'organo \u00e8 stato realizzato con il contributo dei poveri ed il consiglio dei ricchi\u00bb\"; le statue di due angeli in marmo di Carrara, nuove campane e la statua di Pietro da Morrone.\nDurante il suo mandato d\u00e0 vita anche a una serie di eventi.\nGli interventi di restauro e gli scavi archeologici.\nNel corso del tempo si sono succeduti vari interventi di recupero e restauro conservativo, tra i quali si ricordano quello avvenuto tra il XIII e il XIV secolo, l'altro del XVII secolo e l'ultimo eseguito nei primi anni novanta.\nDagli scavi condotti durante il periodo della pi\u00f9 recente operazione di ripristino sono emersi elementi idonei a confermare dati storici sull'abbazia che hanno permesso di integrare anche le informazioni delle fasi costruttive del complesso. I ritrovamenti coprono l'arco temporale che inizia dall'et\u00e0 romana, attraversa l'et\u00e0 feudale, il Medioevo e arriva fino ai nostri giorni. Il rinvenimento di frammenti ceramici romani dimostra come Montesanto sia stato frequentato gi\u00e0 in quell'epoca.\nAll'interno della chiesa sono state trovate tombe a ossario, databili fra il XVII e il XVIII secolo e, pi\u00f9 in profondit\u00e0, tombe a inumazione ottenute scavando la roccia. Queste ultime sono prive di copertura o corredi e riconducibili al tempo del primo insediamento monastico del quale, per\u00f2, non rimane traccia poich\u00e9 si assume che sia stato costruito con materiali deperibili come il legno.\nLungo il fianco settentrionale della chiesa sono affiorati i resti di murazioni che accrediterebbero l'impianto a tre navate della precedente chiesa medievale, trasformata a un'unica navata e accorciata nella lunghezza tra il XIII e il XIV secolo. La costruzione aveva, probabilmente, l'interno scandito da campate e coperto da arconi a sesto acuto che scaricavano il loro peso sui contrafforti laterali, ancora visibili lungo la cortina muraria del fianco settentrionale della chiesa.\nNel corso del restauro del XVII secolo \u00e8 stato smantellato il portico che congiungeva la facciata della chiesa alla torre campanaria. Sul prospetto del vano sacro \u00e8 stata murata una delle due porte d'ingresso, l'altra costituisce il varco di accesso alla cappella sepolcrale che vi \u00e8 stata costruita. Durante lo stesso intervento sono stati aperti i due nuovi ingressi sul fianco meridionale dell'aula sacra, come testimonia la data 1622 scolpita sulla chiave di volta di una delle porte.\nDa questo momento le condizioni generali di conservazione degli edifici hanno subito un lento degrado fino a divenire ruderi. Il restauro, avvenuto negli anni compresi tra il 1992 e il 1995, finanziato con fondi europei dalla Comunit\u00e0 Montana della Laga Zona M, ed eseguito in accordo con la diocesi, ha riportato le fabbriche allo stato in cui si trovavano nel XIII secolo, recuperando l'intera funzionalit\u00e0 del complesso. La convenzione stipulata fra l'amministrazione di Civitella del Tronto e l'autorit\u00e0 diocesana prevede che il sito possa essere adibito anche ad attivit\u00e0 socio-culturali, ferma restando la destinazione della chiesa esclusivamente per funzioni religiose.\nDescrizione.\nIl cenobio \u00e8 stato innalzato seguendo i canoni dello stile romanico ed elevato con conci squadrati di travertino, (roccia prelevata in loco che ha la caratteristica di essere piuttosto porosa), legati tra loro da strati di malta o di pozzolana. Gli edifici che lo compongono si affacciano sul piazzale interno dell'abbazia, pavimentato in travertino proveniente da Acquasanta Terme. Sul colle sono osservabili i resti del pozzo da cui i monaci si approvvigionavano dell'acqua, le vestigia di ambienti di servizio e i ruderi della doppia cinta muraria, descritta da Niccola Palma, dotata di torri, che fortificava il complesso nel periodo medioevale. La cortina muraria di cinzione aveva un unico varco d'accesso, rivolto a mezzogiorno, costituito da due porte di cui una pi\u00f9 grande e una pi\u00f9 piccola.\nLa chiesa di Santa Maria Assunta.\nLa chiesa sviluppa il suo assetto impostato su un'unica navata. L'interno, a pianta rettangolare corredato di presbiterio, si mostra con caratteristiche di spoglia eleganza mista a severa essenzialit\u00e0. La zona presbiteriale, orientata verso est, rialzata rispetto al piano di calpestio da due gradini, coperta dalla volta a crociera sostenuta da 4 costoloni poggianti su 4 colonne, evidenzia nella zona pi\u00f9 alta del fondo rettilineo le tracce di un oculo murato. Accoglie nel suo spazio il crocifisso ligneo, gli arredi lignei del coro addossati lungo i fianchi, e nel centro il nuovo altare quadrato, caratteristico delle celebrazioni delle comunit\u00e0 benedettine, completato di sede abbaziale. Fino a pochi anni fa lo spazio riservato ai religiosi officianti era diviso dall'aula dei fedeli con una cancellata di ferro.\nFiancheggiano l'ambiente presbiteriale due nicchie, rivolte verso il vano sacro, che ospitano rispettivamente la statua di san Benedetto da Norcia, a sinistra, e la statua della Madonna Assunta, a destra.\nDiametralmente opposti all'altare si trovano l'organo seicentesco di scuola bolognese a lato destro una piccola cappellina sepolcrale, all'interno della chiesa \u00e8 sepolto anche monsignor Ettore Di Filippo. Nella stessa parete sono osservabili le due vecchie porte d'ingresso (di cui una murata).\nL'aula, pavimentata in cotto, \u00e8 rischiarata dalle alte monofore strombate che si aprono nei fianchi meridionali della cortina muraria dove sono posizionati anche i due ingressi a sesto acuto aperti nel corso del XVII secolo, come conferma la data 1622. Le due porte prendono il posto del tradizionale portale centrale e ripetono lo stesso assetto della dismessa facciata principale. La scelta di avere due aperture sembra trovare la sua ragion d'essere come risposta alle esigenze del rito processionale della festa dell'Assunta.\nLa copertura \u00e8 costituita da un soffitto a fienile di stile povero, classico delle chiese benedettine dell'XI e XII secolo, sostenuto dalle capriate.\nConsacrazione.\nLa chiesa \u00e8 stata consacrata il 10 agosto 2008 dal vescovo di San Benedetto del Tronto-Ripatransone-Montalto monsignor Gervasio Gestori. A memoria della cerimonia rimangono 4 piccole croci fissate, sulle mura interne, nei punti segnati dall'unzione con il crisma dall'officiante. \u00c8 aperta al culto per autorizzazione papale concessa, da Benedetto XVI, nel corso dell'anno 2011.\nLa torre campanaria.\nLa possente torre campanaria, anch'essa di impronta romanica, originariamente posta a fianco della facciata della chiesa, da cui \u00e8 attualmente discostata, si mostra accorpata all'edificio del monastero. Si eleva da una base quadrata e lungo la sua altezza ha la murazione aperta dalla presenza di 4 bifore, con colonnine e capitelli di diversa forma abbellite da motivi a foglie o bugne in aggetto, e di 4 monofore. Nel 1798 il campanile ospitava una sola campana del peso di 500 libbre, come annoverato nell'inventario del Governo di Napoli che in quell'anno impose il regio patronato sul cenobio.\nAl suo interno sono presenti 4 campane, di cui la pi\u00f9 piccola, che \u00e8 anche la pi\u00f9 antica, reca impressa la data 1615. Le altre tre, di recente fattura, di cui una rifusa, sono state forgiate dalla Pontificia Fonderia Marinelli di Agnone.\nIl monastero.\nIl monastero attuale ha una struttura molto simile a quello del XVII secolo e si compone di due ali, di cui la pi\u00f9 antica \u00e8 stata elevata con orientamento est-ovest. Dal portone d'ingresso, che si apre sul piazzale dell'abbazia, si accede all'ambiente coperto da una volta a botte che conduce al cortile interno che fu il chiostro dei religiosi benedettini. In questo spazio, delimitato dai ruderi delle vecchie mura perimetrali, si trova il pozzo in pietra di acqua sorgiva.\nL'edificio, oltre a essere la dimora del \"Rettore\", ha numerosi ambienti destinati a ritiri spirituali e alla preghiera.\nNel seminterrato, alcuni dei locali sono stati recuperati e resi fruibili per incontri religiosi o socioculturali, tra questi vi \u00e8 la \"Sala del Capitolo\", dove i monaci si riunivano due volte al giorno, in cui \u00e8 stata allestita la graziosa Cappellina del Crocifisso. Una nicchia, che si apre nei vani di disimpegno, accoglie un'antica statua di san Giovanni Gualberto, patrono del Corpo Forestale dello Stato.\nIl parco.\nIl complesso monastico \u00e8 circondato da un verde parco, parzialmente attraversato dal viale di accesso e rigato da altri piccoli sentieri. Nella sua area ospita effigi e rappresentazioni correlabili a episodi del Vecchio Testamento come la statua che ritrae Adamo ed Eva, i simboli ebraici della menorah e della sacra scrittura, la statua di Mos\u00e8 con le tavole della legge che riportano i comandamenti. Vi sono, inoltre, una statua della Madonna, una statua in marmo di Pietro da Morrone, divenuto papa Celestino V, e la statua del Risorto.\nCulto e riti della festa dell'Assunta.\nNel corso del tempo il cenobio ha svolto anche il ruolo di santuario mariano. Una volta all'anno \u00e8 stato meta di pellegrinaggio istituzionale a piedi per i fedeli dei vicini borghi e contrade che si recavano all'abbazia per la solenne festa dell'Assunta, quando la statua della Vergine, ricoperta di \u00abgioielli e carte valori\u00bb, veniva portata in processione. A dar vita e a compiere per primi questo cammino spirituale furono gli abitanti dei sette centri che appartenevano al vicariato di Montesanto istituito dal vescovo Serbelloni nell'anno 1581. I paesi coinvolti erano quelli di Sant'Andrea, Passo, Fucignano, Valle Sant'Angelo, Pagliericcio, Cornacchiano e Lempa. In seguito parteciparono anche i credenti di altre zone dell'Abruzzo e del vicino Piceno.\nFesta patronale.\nL'abbazia osserva la giornata della festa patronale il 15 agosto, in occasione della ricorrenza della Madonna Assunta.\nLa celebrazione della solennit\u00e0 dell'Assunta prevede la recita della novena nei giorni compresi fra il 6 e il 15 agosto. Nella giornata del 15 agosto hanno luogo la messa, presieduta dal vescovo diocesano e abate di Montesanto, e il rito processionale a piedi intorno all'ora del mezzogiorno. La statua della Madonna, condotta al di fuori della chiesa, compie un percorso prestabilito che raggiunge la strada Piceno-Aprutina. La particolarit\u00e0 di questa funzione religiosa consiste, ancora oggi, nell'utilizzare entrambe le porte della chiesa; infatti la statua dell'Assunta esce attraversando uno dei due ingressi e rientra passando dall'altro. Al tramonto si tiene la cerimonia del \" Saluto della Beata Vergine Maria\"."}
{"id": "2049585", "revid": "857138", "url": "https://it.wikipedia.org/wiki?curid=2049585", "title": "STABEX", "text": "Il sistema STABEX \u00e8 un meccanismo di stabilizzazione dei proventi derivanti dalle esportazioni dei paesi ACP. \nSe i proventi dell'esportazione di un prodotto di base (agricoli) scendono sotto la media presa a riferimento, l'Unione europea provvede ad un contributo con lo scopo di ricreare equilibrio. \nQuesto aiuto \u00e8 soggetto a rimborso, secondo quanto prescritto dalla Convenzione di Lom\u00e9."}
{"id": "2049587", "revid": "123468514", "url": "https://it.wikipedia.org/wiki?curid=2049587", "title": "I've Been Loving You Too Long", "text": "I've Been Loving You Too Long (spesso chiamata anche I've Been Loving You Too Long (To Stop Now) \u00e8 una canzone scritta da Otis Redding e Jerry Butler.\nIl brano fu pubblicato come \"lato A\" di un singolo del 1965 di Otis Redding, ed in seguito fu inserita nel suo terzo album \"\". Il brano fu un enorme successo, riuscendo ad arrivare alla posizione numero 21 della \"Billboard Hot 100\" ed alla seconda della classifica Billboard R&amp;B, e tutt'oggi \u00e8 uno dei brani pi\u00f9 celebri di Redding. Il \"lato B\" del disco singolo era \"Just One More Day\" che fu un moderato successo, raggiungendo al massimo la posizione numero 85 della \"Hot 100\".\nLa canzone \u00e8 stata classificata alla posizione 110 della Lista delle migliori 500 canzoni di tutti i tempi stilata dalla rivista \"Rolling Stone\".\nTra i musicisti che suonarono si ricordano: Isaac Hayes alla tastiera e al pianoforte (con Booker T. Jones), Steve Cropper alla chitarra e Donald Dunn al basso.\nCover.\nLa prima cover del brano fu registrata nello stesso anno dell'uscita del singolo di Redding dai The Rolling Stones, per il loro album live \"Got Live if You Want It!\", anche se nella registrazione su disco era quasi del tutto sovrastata dalle urla dei fans. Redding, per risposta, registr\u00f2 a sua volta una canzone dei Rolling Stones l'anno seguente, la celebre \"(I Can't Get No) Satisfaction\".\nTuttavia la cover pi\u00f9 celebre di \"I've Been Loving You Too Long\" rimane quella realizzata nel 1968 da Ike e Tina Turner per l'album \"Outta Season\". Particolarmente celebre \u00e8 questa versione per via del finale aggiunto, in cui Tina Turner, dopo un breve dialogo con il marito simulava un orgasmo.\nNel 1972 Caterina Caselli inserisce una cover del brano nell'album \"Caterina Caselli\".\nFra gli altri celebri artisti ad aver interpretato una cover del brano, si ricordano Joe Cocker, Cat Power, Barbara Mandrell, Johnny Diesel e Tindersticks. Durante la trasmissione \"Non \u00e8 la Rai\", \"I've Been Loving You Too Long\" era una delle canzoni ricorrenti interpretate da Ambra Angiolini, anche se in realt\u00e0 era cantata da Barbara Boncompagni. La stessa versione \u00e8 stata pubblicata nella compilation \"Non \u00e8 la Rai estate\".\nSeal ha recentemente registrato questa canzone per il suo album Soul, uscito nel 2008."}
{"id": "2049590", "revid": "767487", "url": "https://it.wikipedia.org/wiki?curid=2049590", "title": "Loleatta Holloway", "text": "Biografia.\nCantante originariamente soul, divenne nel corso degli anni una delle regine della disco music.\nAiutata dalla sua voce acuta e potente, svilupp\u00f2 le sue capacit\u00e0 canore nei cori gospel delle comunit\u00e0 religiose di Chicago, cantando con la mamma nella Halloway Community Singers e con Albertina Walker nel gruppo gospel The Caravans. Ed \u00e8 proprio l\u00ec che venne notata e scritturata per il musical \"Don't Bother Me; I Can't Cope\".\nDopo alcune tourn\u00e9e, si leg\u00f2 al suo produttore e futuro marito Floyd Smith: con la sua etichetta discografica \"Aware\" registr\u00f2 gli album \"Loleatta\" (1973) e \"Cry To Me\" (1975).\nDopo la chiusura dell\"'Aware\", nel 1976 la Holloway si leg\u00f2 al produttore Norman Harris ed alla sua etichetta Gold Mind Records, con cui pubblic\u00f2 quattro album, l'ultimo nel 1980.\nDivenuta gi\u00e0 leggenda del mondo della disco music, nel 1979 la Holloway incise una delle canzoni che pi\u00f9 sono entrate nella storia di tale genere: \"Love Sensation,\" scritta da Dan Hartman, che raggiunse la vetta della Hot Dance Club Play e la quinta posizione della UK Dance Chart. Altre storiche canzoni incise dalla Holloway sono: \"Hit and Run\" (terza nella US dance), \"Crash Goes Love\" (quinta posizione nella US Dance), \"What Goes Around Comes Around\", \"Strong Enough\" (mixata da Larry Levan), \"Dreamin\" (prima posizione nella Hot Dance Club Play).\nNel 1990 la versione a cappella del disco \"Love Sensation\" venne campionata senza autorizzazione dal gruppo italiano Black Box per il brano \"Ride on Time.\" La canzone sal\u00ec ai vertici delle classifiche dance dell'anno e Dan Hartman e Loleatta intentarono causa al gruppo chiedendo la rimozione della parte vocale dalla canzone.\nUn anno pi\u00f9 tardi, il rapper Marky Mark riprender\u00e0 di nuovo l'a cappella di \"Love Sensation\" per la sua hit hip house \"Good Vibrations\". \"Love Sensation\" nel frattempo divent\u00f2 da questo momento uno dei brani vocali pi\u00f9 campionati di sempre, e verr\u00e0 inserito in vari contesti musicali, dalla house al drum and bass al dubstep.\nIl 21 marzo 2011 Loleatta Holloway mor\u00ec in seguito ad una insufficienza cardiaca, come riferito alla BBC dal suo produttore Ron Richardson."}
{"id": "2049594", "revid": "23885", "url": "https://it.wikipedia.org/wiki?curid=2049594", "title": "Unidad Popular", "text": ""}
{"id": "2049595", "revid": "6923", "url": "https://it.wikipedia.org/wiki?curid=2049595", "title": "Confessione di fede di Philadelphia", "text": "La Confessione di fede di Filadelfia \u00e8 identica alla Confessione di fede battista del 1689 se non che ad essa sono stati aggiunti i capitoli 23 e 31 (con relativa rinumerazione). Questa confessione \u00e8 stata pubblicata dalla Associazione battista di Filadelfia nel 1742.\nOrigine.\nTrovando le proprie origini fra i battisti particolari dell'Inghilterra, nel continente americano quelli che verranno conosciuti come \"regular Baptists\", cio\u00e8 battisti sottoposti ad una precisa regola dottrinale, acquistano una notevole forza nella valle del Delaware. Nel 1707 si muovono verso la formazione di una denominazione battista, la \"Philadelphia Baptist Association\", riuscendo laddove i loro fratelli inglesi avevano fallito, cio\u00e8 nell'associarsi stabilmente. Anche se il nome non lo dava ad intendere, si trattava di un'autentica associazione a carattere nazionale, comprendendo chiese locali che si estendevano dalla Carolina del Nord Al Maine, portando il loro contributo come chiese confessionali, associate (l'idea che le chiese locali avessero il dovere di associarsi fra di loro in organizzazioni che promuovono uno scopo comune) e di chiara matrice teologica calvinista. Saranno a loro volta promotrici di associazioni simili nel sud degli Stati Uniti, come la Charleston Baptist Association del 1751 persuadendo a portare nel loro ambito battisti di tendenza arminiana.\nEredi e continuatori moderni di questa tradizione sono, negli U.S.A. i \"Regular Baptists\" e i \"Primitive Baptists\" (\"Battisti della vecchia scuola\").\nAggiunte alla Confessione del 1689.\nIl testo (qui in traduzione italiana) dei due capitoli aggiunti recita cos\u00ec:"}
{"id": "2049600", "revid": "547034", "url": "https://it.wikipedia.org/wiki?curid=2049600", "title": "Pietra di Glavendrup", "text": "La Pietra di Glavendrup o DR 209 \u00e8 una pietra runica che rimane sull'isola di Fionia in Danimarca e risale ai primi anni del X secolo d.C. Contiene l'iscrizione runica pi\u00f9 lunga di tutta la Danimarca.\nIl monolito termina una nave di pietra, un tumulo funerario delimitato in forma di nave da diverse pietre conficcate nel terreno, il quale contiene nove sepolture rinvenute tutte vuote. Nelle vicinanze della pietra rimangono altri monumenti megalitici.\nLa pietra runica venne alla luce nel 1794 durante dei lavori per l'estrazione della sabbia locale; il reperto fu poi messo al sicuro dall'archeologo Vedel Simonssen nel 1808, perch\u00e9 alcuni muratori volevano acquistarla. L'ultimo intervento di restauro risale al 1958 e il tumulo sul quale \u00e8 stata sistemata \u00e8 moderno.\nLa pietra venne ordinata da Ragnhild, la quale fu responsabile anche dell'erezione della pietra runica di Tryggev\u00e6lde, per il suo secondo marito Alle, un \"Gothi\" (termine norreno che identifica un sacerdote pagano) e Thegn, nonch\u00e9 capo clan e signore della guerra. L'iscrizione fa appello a Thor di santificare la pietra. Il testo si conclude con una maledizione simile a quelle presenti sulla pietra di Tryggev\u00e6lde e sulla Pietra runica di Saleby."}
{"id": "2049602", "revid": "729019", "url": "https://it.wikipedia.org/wiki?curid=2049602", "title": "Sysmin", "text": "Il Sysmin \u00e8 un meccanismo di stabilizzazione dei proventi derivanti dalle esportazioni dei paesi ACP.\nSe i proventi dell'esportazione di un prodotto minerario scendono sotto la media presa a riferimento, la Comunit\u00e0 Europea provvede ad un contributo con lo scopo di ricreare equilibrio, questo aiuto \u00e8 soggetto a rimborso, secondo quanto prescritto dalla Convenzione di Lom\u00e9.\nI paesi che hanno diritto a questo sistema devono ricavare almeno il 15% dei loro proventi totali dall'esportazione di beni minerari."}
{"id": "2049603", "revid": "125768696", "url": "https://it.wikipedia.org/wiki?curid=2049603", "title": "John Rambo (personaggio)", "text": "John James Rambo \u00e8 un personaggio immaginario, apparso per la prima volta nel romanzo \"Primo sangue (First Blood)\" dello scrittore canadese David Morrell, pubblicato nel 1972, divenuto successivamente molto popolare come protagonista dell'omonima serie cinematografica con protagonista l'attore Sylvester Stallone (in uno dei ruoli che lo ha reso celebre). In seguito \u00e8 stato anche protagonista di una serie animata, dedicata per\u00f2 ad un target anagrafico pi\u00f9 giovane.\nCreazione e sviluppo.\nDavid Morrell ha scelto il nome Rambo per varie ragioni. Lo ha scelto in riferimento a una qualit\u00e0 di mele, chiamate appunto Rambo, presenti in Francia e in Nuova Svezia. Inoltre il nome Rambo \u00e8 anche un riferimento a Arthur J. Rambo, un soldato che, come il Rambo del romanzo e del film, ha partecipato alla guerra in Vietnam, da cui non \u00e8 pi\u00f9 tornato. David Morrell, infine, ha voluto che la pronuncia ricordasse quella del cognome del poeta Arthur Rimbaud, autore di \"Una stagione all'inferno\", metafora della sofferta esperienza vissuta da Rambo nel romanzo di Morell.\nMorrell ha sottolineato nel commento audio del DVD di \"Rambo\" che l'ispirazione principale per il personaggio di Rambo \u00e8 stato l'eroe della seconda guerra mondiale Audie Murphy. Il personaggio di John Rambo creato da Morrell \u00e8 un ex berretto verde, reduce dalla guerra del Vietnam, che, tornato in patria, viene schernito e umiliato dai suoi compatrioti e alla fine emarginato, tradito, braccato e costretto a combattere e uccidere per sopravvivere. Nel romanzo di Morrell, Rambo, ritornato in patria, \u00e8, quindi, alla fine, un personaggio negativo, una sorta di pericoloso killer psicopatico che, per essere fermato, dovr\u00e0 essere ucciso dal colonnello Trautman che lo aveva addestrato.\nLa versione di Stallone.\nIn occasione dell'adattamento cinematografico del 1982 a Sylvester Stallone viene consentito di proporre modifiche alla sceneggiatura del film, per rendere il personaggio di John Rambo pi\u00f9 \"umano\": di carattere violento nel romanzo di Morrell, nel film non causa direttamente la morte di nessuna delle forze di polizia nazionali. I produttori del film hanno infatti fiducia in Stallone dopo il successo di \"Rocky\" e Stallone pu\u00f2 trasformare cos\u00ec il personaggio sostanzialmente negativo del romanzo in un eroe \"buono\". L'attore riesce anche a convincere il regista Ted Kotcheff a rigirare il finale del film che prevedeva in origine la morte di Rambo. \u00c8 questa versione positiva del personaggio di Rambo, creata da Stallone, a essere entrata a far parte dell'immaginario collettivo: un eroico e imbattibile soldato, meno violento e sanguinario rispetto al romanzo originale e con caratteristiche di umanit\u00e0 che ricordano il personaggio di Rocky Balboa creato dallo stesso Stallone.\nStoria.\nLa guerra in Vietnam.\nRambo nasce il 22 luglio 1947 a Bowie, Arizona, da R. Rambo, di origini italiane , e Marie Drago, di etnia Navajo. Dopo essersi diplomato alla \"Rangeford High School\", viene arruolato nell'esercito all'et\u00e0 di 18 anni, l'8 giugno 1965.\nViene mandato nel sud del Vietnam nel settembre 1966, rientrato nel 1967, comincia la formazione nelle forze speciali a Fort Bragg, Carolina del Nord. Dopodich\u00e9 viene rimandato nel Vietnam del Nord nel 1969.\nNel novembre 1971, viene catturato dai soldati nord vietnamiti e relegato in un campo di prigionia assieme ad altri, dove viene pi\u00f9 volte torturato. Riesce a fuggire dalla prigionia nel 1972 e successivamente viene rimandato a combattere. Nel primo film Trautman afferma che Rambo faceva parte, insieme ad altri sette, di un'unit\u00e0 scelta, il \"Team B\". Dell'unit\u00e0 morirono tutti i componenti in azione o in prigionia, ad eccezione dell'allora capitano Trautman, promosso e trasferito al Pentagono, di Rambo e del soldato Delmore Barry, quest'ultimo rimpatriato perch\u00e9 aveva contratto il cancro.\nRitorno negli Stati Uniti.\nTornato negli Stati Uniti, capisce che i cittadini non hanno apprezzato il ritorno dei reduci dal Vietnam, e lui stesso viene umiliato da un gruppo di hippy che gli gettano immondizia e lo chiamano \"assassino di bambini\".\nQuesto, unito all'esperienza in Vietnam, lo spinge a distaccarsi dalla societ\u00e0 piuttosto che vivere una vita difficile in un mondo \"civilizzato\".\nScontro con la polizia di Hope.\nNel primo film, Rambo vaga per gli Stati Uniti come un vagabondo poich\u00e9 ha molte difficolt\u00e0 a reinserirsi nella societ\u00e0 (probabilmente dopo aver perso un lavoro come parcheggiatore a causa dello scarso rendimento). Arrivato nella cittadina di Hope (fittiziamente ubicata nello stato di Washington mentre nella realt\u00e0 si trova nella Columbia Britannica, Canada, pochi chilometri a est di Vancouver), cerca un suo amico, Delmore Barry, e scopre che questi \u00e8 morto di cancro per esposizione all'Agente Arancio.\nDecide cos\u00ec di cercare un lavoro temporaneo e un pasto nella cittadina. Qui incontra lo sceriffo Will Teasle il quale gli dice chiaramente che non vede di buon occhio la presenza di un vagabondo come lui nella sua cittadina, cos\u00ec lo accompagna al confine della citt\u00e0 e lo indirizza verso quella seguente.\nNonostante gli avvertimenti minacciosi dello sceriffo, Rambo decide di tornare a Hope, pensando di non aver fatto nulla di male, ma Teasle abusando del suo potere lo arresta per vagabondaggio. Dopo l'arresto il vice sceriffo Galt e i poliziotti della stazione locale lo maltrattano e lo umiliano, fino a che Rambo preso dalla collera perde la pazienza (poich\u00e9 quel trattamento gli fa tornare in mente le torture sopportate in Vietnam) e riesce a sopraffare con la forza le guardie, dopodich\u00e9 evade dalla stazione e si rifugia nelle foreste sulle montagne nei pressi della citt\u00e0.\nLa polizia si mette subito al suo inseguimento, ma Rambo riesce a non farsi catturare grazie al suo addestramento e alle trappole da lui costruite per ostacolare i suoi inseguitori. Viene cos\u00ec chiamato il Col. Samuel Trautman, suo comandante in Vietnam, che parlandogli alla radio, cerca di convincerlo ad arrendersi, ma Rambo si rifiuta. Il giorno dopo, viene di nuovo individuato e circondato nei pressi di una miniera in disuso dove, per fuggire, \u00e8 costretto a entrare restando intrappolato nella fitta rete di cunicoli.\nMentre i militari al suo inseguimento lo credono morto, Rambo riesce a uscire dalla miniera e a rubare un camion militare carico di M-60. Arrivato in citt\u00e0, fa esplodere una pompa di benzina e intrufolatosi nella centrale di polizia riesce anche a colpire Teasle, senza per\u00f2 ucciderlo. Trautman arrivato in quel momento lo convince poi a consegnarsi alla polizia.\nRitorno in Vietnam.\nRambo sta scontando la pena in un penitenziario, quando viene incaricato da Trautman di ritornare in Vietnam per cercare i prigionieri statunitensi rimanenti. Il capo della missione, Marshall Murdock, agente CIA che fa il doppiogioco, ordina a Rambo di portare solo delle foto per dimostrare che non ci sono pi\u00f9 prigionieri.\nArrivato in Vietnam, incontra Co Bao, una vietnamita ribelle che gli \u00e8 stata data come partner. Trovato\nun campo di prigionia, riesce a salvare un prigioniero, ma quando Murdock lo scopre, annulla la missione e lascia Rambo nelle mani dei soldati vietnamiti e sovietici, che sono alleati.\nIntrappolato nel campo, viene per\u00f2 aiutato a fuggire da Co che si \u00e8 intrufolata nel campo. Successivamente se ne innamora e le promette di portarla con s\u00e9 quando torner\u00e0 in America.\nMa in un agguato dei soldati nemici, Co resta uccisa, scatenando cos\u00ec la rabbia di Rambo.\nCos\u00ec l'ex berretto verde affronta i soldati nemici, libera i prigionieri e li porta in salvo. Alla fine decide di non tornare in America e di rimanere a vivere in Asia.\nLa missione in Afghanistan.\nRambo ora vive in Thailandia, dove aiuta dei Monaci buddhisti a restaurare il loro monastero, partecipando a degli incontri di lotta per vincere somme che poi dona ai monaci.\nUn giorno riceve la visita di Trautman, che gli chiede di partecipare a una missione in Afghanistan per fornire ai Mujahideen delle armi per combattere contro gli occupanti sovietici, ma Rambo rifiuta.\nDopo che per\u00f2 Trautman viene catturato dai russi, Rambo decide di partecipare alla missione e arriva in Pakistan dove si allea con un gruppo di ribelli. Dopo un primo tentativo fallito di liberare Trautman, Rambo riesce a farlo uscire dalla base sovietica e scappano su un elicottero che per\u00f2 poco dopo viene fermato da un'avaria.\nDopo uno scontro in una grotta con i russi, vengono circondati dai nemici, ma i mujahideen arrivano ad aiutarli. Alla fine Rambo riesce a uccidere il comandante dei sovietici, Zaysen, speronando il suo elicottero con un carro armato, cos\u00ec da sconfiggere definitivamente, grazie anche all'aiuto dei nuovi alleati, i nemici.\nAnni dopo.\nJohn lavora ora su un battello sul fiume Salween, al confine tra la Thailandia e la Birmania, dove infuria un conflitto da molti anni. Un giorno dei volontari di missioni umanitarie gli chiedono di poterli accompagnare sul fiume per portare aiuti umanitari, poich\u00e9 sarebbe troppo pericoloso attraversare la strada a piedi per via delle mine antiuomo.\nAll'inizio riluttante, successivamente decide di accompagnarli in un posto prestabilito. Tempo dopo, viene a sapere che i missionari sono stati catturati e sono reclusi in un campo militare birmano comandato dal Maggiore Pa Tee Tint e parte alla loro ricerca insieme ad un gruppo di mercenari inglesi (ex operativi SAS), guidati dal rude Lewis, che sono stati pagati per liberarli.\nLui e gli altri escogitano un piano per liberare entro 15 minuti gli ostaggi, che nel campo militare subiscono atroci torture. Cos\u00ec Rambo uccide vari soldati e libera i missionari. Ma l'esercito birmano, scoperti gli ostaggi mancanti, organizza una caccia all'uomo. Rambo, la missionaria Sarah e il giovane mercenario Schoolboy, rimasti indietro durante la fuga dal campo, scapperanno da soli nella giungla, braccati dai soldati birmani che per\u00f2 cattureranno Lewis, il missionario Michael Burnett e gli altri mercenari.\nProprio quando stanno per essere giustiziati, Rambo irrompe con un camion rubato ai soldati e, sparando con una poderosa mitragliatrice, falcia l'esercito birmano, aiutato anche da un gruppo di ribelli Karen appena accorsi, riuscendo cos\u00ec a vincere la battaglia. Alla fine Rambo trova il maggiore Tint, che tenta la fuga, e lo uccide con il machete da lui forgiato prima di partire per la missione.\nIl film si conclude con Rambo che fa ritorno alla sua casa natale negli Stati Uniti.\nAspetto.\nNel primo film Rambo si presenta come un uomo di media statura, molto robusto; indossa ancora l'uniforme e le sue piastrine di riconoscimento. Dal secondo film in poi mostrer\u00e0 un aspetto pi\u00f9 maturo ed un fisico ancora pi\u00f9 muscoloso.\nPersonalit\u00e0.\n Rambo rispecchia la figura dell'eroe maledetto: ripudia la guerra e la violenza ma non pu\u00f2 farne a meno. Per questo vive un conflitto interiore che lo porter\u00e0 quasi ad impazzire. Rambo soffre tra le altre cose di disturbo post traumatico da stress, e per questo nel primo film reagisce con violenza quando gli uomini di Teasle cercano di fargli la barba, scambiando il rasoio per un coltello che un ufficiale vietcong aveva usato per torturarlo durante la guerra. \u00c8 per\u00f2, alla fine, nella versione di Stallone, una persona buona: nel primo film non causa direttamente la morte di nessuna delle forze di polizia nazionali, nel secondo film si impegna a salvare un gruppo di veterani tenuti prigionieri dai Vietcong disobbedendo agli ordini, mentre nel terzo e nel quarto film si batte per liberare un'intera popolazione dalla schiavit\u00f9 e dalla violenza.\nEquipaggiamento ed abilit\u00e0.\nRambo ha ricevuto il suo addestramento dal colonnello Samuel Trautman. Come operativo delle United States Army Special Forces e del MACVSOG Rambo \u00e8 altamente addestrato nelle tecniche di guerriglia e di sopravvivenza, soprattutto nei boschi, nelle foreste e nelle giungle dal momento che questo tipo di combattimento occupava circa il 99% delle sue mansioni durante il suo servizio in Vietnam. Rambo ha dato diverse volte dimostrazione delle sue abilit\u00e0 in questo campo, come quando ha tenuto in scacco la polizia di Hope in un bosco, o quando in una giungla del Vietnam ha eliminato diversi operativi Speznaz prendendoli di sorpresa.\nRambo \u00e8 specializzato nell'uso delle armi, essendo riuscito a tener testa, con il solo ausilio di Trautman, ad un piccolo esercito sovietico per molto tempo prima dell'arrivo dei rinforzi, e nel combattimento corpo a corpo, che nel primo film gli ha permesso di mettere ko l'intero personale dell'ufficio dello sceriffo di Hope; ha anche affrontato in diverse occasioni, avversari altamente addestrati sconfiggendoli, come il sergente Yashin (ammanettandolo con la forza ad una macchina per le torture) e Kourov, un mastodontico Specnaz fisicamente molto pi\u00f9 forte e imponente di lui; anche nell'ultimo film, nonostante l'et\u00e0, ha dimostrato di essere ancora in ottima forma e di possedere una forza fisica fuori dal comune: durante una missione di salvataggio di alcuni missionari catturati dai ribelli \u00e8 riuscito a strappare la gola di un soldato birmano a mani nude; in un'altra occasione ha decapitato un ufficiale con un unico colpo di machete.\nTra il secondo ed il terzo film apprende l'arte marziale Silambam in India disputando alcuni combattimenti clandestini; questo gli ha permesso di accrescere le sue gi\u00e0 notevoli prestazioni fisiche. In ogni film Rambo utilizza un gran numero di armi (molte volte sottratte ai nemici uccisi): nel primo ad esempio utilizza il fucile Winchester modello 88 del vice-sceriffo Garth, una mitragliatrice M60 ed un fucile d'assalto M16. In ogni film possiede inoltre un pugnale diverso: nei primi tre film utilizza perlopi\u00f9 coltelli da sopravvivenza con lama seghettata, mentre nell'ultimo un rudimentale machete. Si \u00e8 dimostrato anche un abilissimo arciere, utilizzando archi compound: nel secondo film utilizza un Hoyt Archery, mentre nel quarto un Martin Cougar II. Nel primo film Trautman afferma che Rambo in Vietnam era \"il migliore con le armi, col coltello ed a mani nude\".\nAccoglienza.\nIl personaggio di John Rambo \u00e8 stato considerato un possibile candidato per la lista dei American Film Institute nella classifica dei \"100 migliori eroi e antagonisti\". Inoltre \u00e8 stato inserito in diverse liste relative ai pi\u00f9 grandi eroi d'azione: nel 2013 Rambo si \u00e8 classificato al sesto posto nella lista dei primi 50 eroi di film d'azione in \"Total Magazine\" e, sempre nello stesso anno, Rambo \u00e8 risultato primo nella classifica di \"WatchMojo.com\" dei pi\u00f9 grandi soldati nella storia del cinema."}
{"id": "2049605", "revid": "282412", "url": "https://it.wikipedia.org/wiki?curid=2049605", "title": "Confessione di fede di Filadelfia", "text": ""}
{"id": "2049609", "revid": "1260426", "url": "https://it.wikipedia.org/wiki?curid=2049609", "title": "Dio mio no/Era", "text": "Dio mio no/Era \u00e8 l'11\u00ba singolo da interprete di Lucio Battisti, pubblicato il 26 luglio 1971 per la casa discografica Dischi Ricordi.\nIl disco.\nIl lato B del singolo, \"Era\", era gi\u00e0 stato pubblicato nel singolo Luisa Rossi/Era del 1967.\nNell'immagine di copertina del singolo, al centro, appare una miniatura della copertina dell'album \"Amore e non amore\", realizzata dal fotografo Silvio Nobili.\nAccoglienza.\nIl singolo raggiunse il settimo posto della classifica italiana e fu il 38\u00ba pi\u00f9 venduto del 1971\nTracce.\nTutti i brani sono di Battisti - Mogol.\nDio mio no.\nIn questa canzone il protagonista invita a cena una ragazza: gi\u00e0 durante i preparativi e mentre cucina lui sta \u00abtremando d'amore\u00bb, tanto che \u00e8 assalito dal dubbio (\u00ablei verr\u00e0 o non verr\u00e0?\u00bb). Quando finalmente arriva, la guarda mentre \u00abmangia di gusto la carne il caviale ed il resto\u00bb; finita la cena lei si alza, va in camera da letto e ne esce in pigiama. Le urla a fine testo fanno pensare che i due consumino un rapporto sessuale.\nSecondo la spiegazione di Mogol, il protagonista \u00e8 lo stereotipo dell'uomo \"macho\", che rimane sconvolto e spaesato dal fatto che non sia lui a prendere l'iniziativa e ad \"agguantare\" lei, ma viceversa:\nNel concept album \"Amore e non amore\", \"Dio mio no\" \u00e8 inserita tra quelle che descrivono situazioni di \"non amore\".\nIl brano fu censurato dalla RAI, a causa della frase \u00abla vedo in pigiama e lei si avvicina. Dio mio no! Cosa fai? Che cosa fai?\u00bb che conteneva dei significati erotici considerati inaccettabili.\nSecondo Franz Di Cioccio, l'arrangiamento del brano fu influenzato dal gruppo \"Brian Auger &amp; The Trinity\"."}
{"id": "2049612", "revid": "119626077", "url": "https://it.wikipedia.org/wiki?curid=2049612", "title": "Spostamento verso il rosso gravitazionale", "text": "Lo spostamento verso il rosso (redshift) gravitazionale \u00e8 lo spostamento relativo in frequenza di un'onda elettromagnetica dovuto alla forza di gravit\u00e0 di un oggetto compatto. \nLa luce (e ogni altra forma di radiazione elettromagnetica dotata di una determinata lunghezza d'onda) che si origina da una sorgente situata in una regione attraversata da un intenso campo gravitazionale, man mano che risale il campo gravitazionale perde energia; poich\u00e9 l'energia \u00e8 legata alla frequenza dell'onda, si avr\u00e0 una diminuzione di tale frequenza e il corrispondente aumento della lunghezza d'onda. Tale \"stiramento\" della lunghezza d'onda appare, nelle frequenze del visibile, come uno spostamento della radiazione verso la parte rossa dello spettro elettromagnetico.\nDefinizione.\nLo spostamento verso il rosso \u00e8 spesso indicato con la variabile adimensionale formula_1, definita come il mutamento frazionario della lunghezza d'onda\nformula_2\nDove\nformula_3 \u00e8 la lunghezza d'onda della radiazione elettromagnetica (fotone) come misurata dall'osservatore.\nformula_4 \u00e8 la lunghezza d'onda della radiazione elettromagnetica (fotone) misurata alla sorgente di emissione.\nLo spostamento verso il rosso gravitazionale deve essere calcolato nel quadro della relativit\u00e0 generale come \nformula_5\ncon il raggio di Schwarzschild formula_6, dove formula_7 indica la costante gravitazionale di Newton, \nformula_8 la massa del corpo gravitante,\nformula_9 la velocit\u00e0 della luce e \nformula_10 la distanza tra il centro di massa del corpo gravitante e il punto dal quale il fotone \u00e8 stato emesso.\nNel limite newtoniano, cio\u00e8, quando formula_10 \u00e8 sufficientemente grande rispetto al raggio di Schwarzschild formula_12, lo spostamento verso il rosso diventa\nformula_13\nStoria.\nL'indebolimento gravitazionale della luce proveniente dalle stelle ad alta gravit\u00e0 \u00e8 stata prevista da John Michell nel 1783 e da Pierre-Simon Laplace nel 1796, utilizzando il concetto di Isaac Newton di corpuscoli di luce (vedi: teoria di emissione) prevedendo che alcune stelle avrebbero una gravit\u00e0 cos\u00ec forte che la luce non sarebbe stata capace di sfuggire. L'effetto della gravit\u00e0 sulla luce venne poi esplorato da Johann von Soldner (1801), il quale calcol\u00f2 la quantit\u00e0 di deflessione di un raggio di luce proveniente dal Sole, arrivando alla soluzione newtoniana la quale \u00e8 met\u00e0 del valore previsto dalla relativit\u00e0 generale. Tutto questo lavoro iniziale dava per scontato che la luce poteva rallentare e diminuire, il che era in contrasto con la concezione moderna sulle onde luminose.\nUna volta che venne accettato il fatto che la luce \u00e8 un'onda elettromagnetica, divenne chiaro che la frequenza della luce non sarebbe dovuta cambiare da un luogo all'altro, dal momento che le onde emanate da una sorgente a frequenza fissa mantengono la stessa frequenza ovunque. L'unico modo di aggirare questa conclusione sarebbe se il tempo stesso fosse alterato \u2014 se gli orologi in punti diversi avessero \"velocit\u00e0\" (\"rate\") differenti.\nQuesta fu precisamente la conclusione di Einstein nel 1911. Egli prendeva in considerazione una \"scatola di accelerazione\", e notava che in base alla teoria della relativit\u00e0 ristretta, la velocit\u00e0 dell'orologio sul fondo della scatola era pi\u00f9 lenta di quella dell'orologio in cima a essa. Oggi, ci\u00f2 pu\u00f2 essere facilmente dimostrato nelle coordinate accelerate. Il tensore metrico in unit\u00e0 dove la velocit\u00e0 della luce \u00e8 uno, \u00e8:\ne per un osservatore a un valore costante di r, la velocit\u00e0 (\"rate\") in cui un orologio ticchetta, R(r), \u00e8 la radice quadrata del coefficiente di tempo, R(r)=r. L'accelerazione alla posizione r \u00e8 uguale alla curvatura dell'iperbole a r fisso, e come la curvatura dei cerchi annidati nelle coordinate polari, essa \u00e8 uguale a 1/r.\nCos\u00ec per un valore fisso di g, il tasso di variazione frazionaria del mutamento della velocit\u00e0 dell'orologio, la variazione percentuale nel ticchettio in cima alla scatola di accelerazione rispetto a quello in basso, \u00e8:\nIl tasso \u00e8 pi\u00f9 veloce per valori pi\u00f9 grandi di R, lontano dalla direzione apparente dell'accelerazione. Il tasso \u00e8 zero per r=0, che \u00e8 la posizione dell'orizzonte di accelerazione.\nUsando il principio di equivalenza, Einstein concludeva che la stessa cosa vale in qualsiasi campo gravitazionale, che la velocit\u00e0 (\"rate\") di R orologi a diverse altezze veniva modificata a seconda del campo gravitazionale g. Quando g varia lentamente, d\u00e0 la velocit\u00e0 (\"rate\") frazionata della variazione dell'andamento del ticchettio. Se il ritmo (\"rate\") del ticchettio \u00e8 quasi ovunque lo stesso, quello frazionato del cambiamento \u00e8 lo stesso di quello assoluto del cambiamento, in modo che:\nPoich\u00e9 l'andamento degli orologi e il potenziale gravitazionale hanno la stessa derivata, essi sono gli stessi fino a una costante, scelta per rendere l'andamento dell'orologio all'infinito uguale a 1. Poich\u00e9 il potenziale gravitazionale all'infinito \u00e8 zero:\ndove la velocit\u00e0 della luce \u00e8 stata ristabilita per rendere l'adimensionalit\u00e0 del potenziale gravitazionale.\nIl coefficiente di formula_18 nel tensore metrico \u00e8 il quadrato della velocit\u00e0 (\"rate\") dell'orologio, il quale per piccoli valori del potenziale \u00e8 dato tenendo soltanto il termine lineare:\ne il tensore metrico completo \u00e8:\ndove di nuovo le \"c\" sono state ristabilite. Questa espressione \u00e8 corretta nella teoria completa della relativit\u00e0 generale, per l'ordine pi\u00f9 basso nel campo gravitazionale, e ignorando la variazione dei componenti dello spazio-spazio e spazio-tempo del tensore metrico, il quale influisce solo sugli oggetti in rapido movimento.\nUsando questa approssimazione, Einstein riprodusse nel 1909 il valore inesatto newtoniano per la deflessione della luce. Ma dal momento che un raggio di luce \u00e8 un oggetto in rapido movimento, anche i componenti dello spazio-spazio apportano il loro contributo. Dopo la formulazione nel 1916 della teoria della relativit\u00e0 generale completa, Einstein risolse per le componenti dello spazio-spazio in un'approssimazione post-newtoniana, calcolando la quantit\u00e0 esatta di deflessione luminosa, il doppio del valore newtoniano. La previsione di Einstein venne confermata da molti esperimenti, a partire dalla spedizione di Arthur Eddington per osservare l'eclissi solare del 1919.\nI tassi (\"rates\") di mutamento degli orologi consentono a Einstein di concludere che le onde luiminose mutano frequenza in base al loro moto e la relazione frequenza/energia per i fotoni gli permise di osservare che il fenomeno fosse meglio interpretato come un effetto del campo gravitazionale sulla massa-energia del fotone. Per calcolare i mutamenti in frequenza in un campo gravitazionale quasi statico, solo la componente tempo del tensore metrico \u00e8 rilevante, e l'approssimazione di ordine inferiore \u00e8 abbastanza accurata per i pianeti e le stelle ordinarie, che sono molto pi\u00f9 grandi del loro raggio di Schwarzschild.\nPrima verifica.\nUn certo numero di sperimentatori inizialmente affermavano di aver individuato l'effetto usando misurazioni astronomiche: W.S. Adams nel 1925 ritenne di averlo individuato nelle linee spettrali della stella Sirio B. Tuttavia, le misurazioni dell'effetto prima degli anni '60 sono state criticate (\"per es.\", da C.M. Will), e l'effetto viene adesso considerato definitivamente accertato dagli esperimenti di Pound, Rebka e Snider effettuati tra il 1959 e il 1965.\nL'esperimento di Pound-Rebka del 1959 misurava lo spostamento verso il rosso gravitazionale nelle linee spettrali usando una sorgente terrestre di raggi gamma di 57Fe. Questo \u00e8 stato documentato dagli scienziati del Laboratorio di fisica all'Universit\u00e0 di Harvard. Una verifica sperimentale comunemente citata \u00e8 l'esperimento di Pound-Snider del 1965. \nApplicazione.\nLo spostamento verso il rosso gravitazionale \u00e8 studiato in molte aree della ricerca astrofisica.\nSoluzioni esatte.\nUna tabella di soluzioni esatte delle equazioni di campo di Einstein \u00e8 la seguente:\nL'esatta equazione usata pi\u00f9 spesso per lo spostamento verso il rosso gravitazionale si applica nel caso estremo di una massa senza carica, non-rotante e sfericamente simmetrica. L'equazione \u00e8:\nformula_22, dove\nSpostamento verso il rosso gravitazionale rispetto alla dilatazione temporale gravitazionale.\nQuando si usano le relazioni dell'effetto Doppler relativistico della relativit\u00e0 ristretta per calcolare il mutamento in energia e frequenza (ipotizzando che non vi sia la complicazione di nessun effetto dipendente dal percorso come quello causato dall'effetto di trascinamento, o \"frame-dragging\", di buchi neri rotanti), allora lo spostamento verso il rosso gravitazionale e i rapporti di frequenza dello spostamento verso il blu sono l'inverso uno dell'altro, suggerendo che il mutamento di frequenza \"osservata\" corrisponde alla effettiva differenza nella velocit\u00e0 di clock sottostante. Potrebbe entrare in gioco la dipendenza dal percorso dovuta all'effetto di trascinamento, la quale inficerebbe quest'idea complicando il processo che determina le differenze globalmente concordate nella sottostante frequenza di clock.\nMentre lo spostamento verso il rosso gravitazionale si riferisce a ci\u00f2 che viene osservato, la dilatazione temporale gravitazionale si riferisce alla deduzione di quello che \"veramente\" succede una volta che gli effetti di osservazione vengano presi in considerazione."}
{"id": "2049613", "revid": "121837", "url": "https://it.wikipedia.org/wiki?curid=2049613", "title": "Redshift gravitazionale", "text": ""}
{"id": "2049615", "revid": "945903", "url": "https://it.wikipedia.org/wiki?curid=2049615", "title": "Live at the Troubadour 1969", "text": "Live at the Troubadour 1969 \u00e8 un album di Tim Buckley pubblicato nel marzo del 1994.\nSi tratta di registrazioni dal vivo effettuate al Troubadour di Los Angeles il 3 e 4 settembre 1969."}
{"id": "2049617", "revid": "23885", "url": "https://it.wikipedia.org/wiki?curid=2049617", "title": "Partido Liberaci\u00f3n Nacional", "text": ""}
{"id": "2049619", "revid": "23885", "url": "https://it.wikipedia.org/wiki?curid=2049619", "title": "Partido Unidad Social Cristiana", "text": ""}
{"id": "2049620", "revid": "585241", "url": "https://it.wikipedia.org/wiki?curid=2049620", "title": "Istituto tecnico nautico Marcantonio Colonna", "text": "L'istituto tecnico logistica e trasporti Marcantonio Colonna (ex istituto nautico) \u00e8 un istituto di istruzione secondaria di secondo grado di Roma; istituito nel 1937, su ordine dell'allora Capo del Governo Benito Mussolini sorge nel quartiere Ostiense nei pressi di ponte Marconi ed \u00e8 destinato alla formazione della gente di mare nelle specialit\u00e0 di coperta e di macchine, ovvero degli allievi aspiranti al Comando di navi di marina mercantile o aspiranti alla direzione di macchina di navi di marina mercantile, nonch\u00e9 alla formazione dei periti per le costruzioni navali.\nStoria.\nL'I.T.L.T. Colonna \u00e8 un istituto nato il 16 ottobre del 1937 per volere del governo dell'epoca, che volle affermare la vocazione marinara dell'Italia e quindi dotare Roma di un istituto nautico. Come sede inizialmente fu scelto il lido di Ostia, il cui progetto prevedeva la costruzione di un edificio a forma di nave.\nPer l'inizio del corso di studi del regio istituto nautico di Roma fu fissato il giorno 16 ottobre del 1937, l'atto istitutivo, per\u00f2, fu emesso solo il 17 maggio del 1938. \nLa durata del corso fu inizialmente fissata in 4 anni, successive disposizioni intervennero a regolarne l'ammissione, la durata e il contenuto dei corsi.\nIn attesa della costruzione della sede, l'istituto veniva ospitato presso la scuola primaria (ex elementare) del lido.\nLa costruzione dell'istituto iniziava il 10 giugno 1939 con la cerimonia della posa della prima pietra avvenuta alla presenza delle massime autorit\u00e0 politiche, militari ed ecclesiastiche; lo stanziamento previsto era di lire 9.240.000. \nL'inaugurazione era programmata per il giorno 21 aprile del 1941, il giorno del natale di Roma. L'area era di circa 13\u00a0000\u00a0m\u00b2.\nPer i poi noti eventi bellici il progetto non fu pi\u00f9 realizzato, seguito ad un'ordinanza tedesca che imponeva lo sgombero di Ostia, l'istituto nel 1943 fu trasferito a Roma, nel tempo cambi\u00f2 varie sedi, fino al 1970 quando fu trasferita nell'attuale sede di via Pincherle 201 al termine dei lavori di costruzione.\nNel 1966 presso i Cantieri Benetti di Viareggio, fu ultimata la costruzione della nave-scuola Marcantonio Colonna (lunghezza 39 metri, stazza 400 tonnellate) di propriet\u00e0 dell'istituto. Ma nel 1975 venuti meno i contributi, la scuola dovette vendere la nave alla Guardia di Finanza."}
{"id": "2049623", "revid": "2014155", "url": "https://it.wikipedia.org/wiki?curid=2049623", "title": "Elisabetta Cristina di Brunswick-Wolfenb\u00fcttel-Bevern", "text": "Era la figlia del duca di Brunswick-Wolfenb\u00fcttel-Bevern (1680 \u2013 1735) e della di lui consorte Antonietta Amalia di Brunswick-Wolfenb\u00fcttel (1696 \u2013 1762).\nBiografia.\nDopo la nascita di due maschi, ella fu la prima figlia di Alberto II di Brunswick e di sua moglie. Fu educata nella religione luterana. Grazie anche ai consigli dell'allora plenipotenziario imperiale alla corte di Berlino, conte Friedrich Heinrich von Seckendorff, che era entrato nei favori del re di Prussia Federico Guglielmo I, Elisabetta Cristina fu prescelta come futura sposa dell'erede al trono di Prussia, Federico, e il 10 marzo 1732 a Berlino ne fu celebrato il fidanzamento ufficiale.\nIl matrimonio fu celebrato il 12 giugno 1733 nel castello di Salzdahlum. Fino al completamento della ristrutturazione interna del castello di Rheinsberg, nell'agosto del 1736, Federico ed Elisabetta vissero separati l'uno dall'altra. Lui a K\u00fcstrin e lei nel Palazzo del Principe ereditario a Berlino.\nFino alla morte del padre, avvenuta nel 1740, Federico II rinunci\u00f2 alla vita nella famiglia di un matrimonio che gli era stato imposto e che rimase privo di figli. Elisabetta Cristina viveva in estate nel castello di Sch\u00f6nhausen presso Berlino, che il re suo marito non visit\u00f2 mai, altrimenti nel Palazzo reale di Berlino, dove ella incontrava il coniuge solo nei ricevimenti o feste di gala.\nNell'ottobre del 1757, nel corso della guerra dei sette anni, Berlino fu occupata dagli austriaci ed Elisabetta dovette fuggire a Magdeburgo. Sulla via di tale sede ella tenne corte a Potsdam e vide per la prima volta nella sua vita il castello di Sanssouci, nel quale si era ritirato il marito. Ella pot\u00e9 rientrare a Berlino il 5 gennaio 1758, ma solo due anni pi\u00f9 tardi dovette nuovamente abbandonare la citt\u00e0 diretta a Magdeburgo. Trascorsero tre anni, fino al 17 febbraio 1763, quando ella pot\u00e9 ristabilirsi a Berlino.\nSi interess\u00f2 molto di letteratura, scrisse almeno dodici testi teologici in francese, che pubblic\u00f2 con uno pseudonimo, bench\u00e9 tutti sapessero chi fosse l'autrice, e ne tradusse altri dal tedesco al francese. Ella provvide anche alla fondazione di Niedersch\u00f6nhausen e port\u00f2 in Germania la coltura del baco da seta. Alla sua morte fu sepolta nella cripta del duomo di Berlino.\nBibliografia.\nin tedesco:"}
{"id": "2049624", "revid": "93685", "url": "https://it.wikipedia.org/wiki?curid=2049624", "title": "Tomaso Da Modena", "text": ""}
{"id": "2049628", "revid": "1442080", "url": "https://it.wikipedia.org/wiki?curid=2049628", "title": "Castellers de Vilafranca", "text": "I Castellers de Vilafranca \u00e8 la denominazione di un'associazione culturale e sportiva il cui principale obiettivo \u00e8 la costruzione di \"castell\" (torri umane). Essa ha lo status di associazione di pubblico interesse.\nIl gruppo venne fondato nel 1948 in risposta all'accresciuto interesse per la costruzione di torri umane in Vilafranca del Pened\u00e8s, una tradizione che si \u00e8 evoluta a partire dal \"Ball de Valencians\", una danza di Valencia, a partire dal XVIII secolo\nOggigiorno, i Castellers de Vilafranca contano circa 400 membri di ogni et\u00e0 per la costruzione di torri umane, e non vi \u00e8 discriminazione su base di razza, religione, sesso o stato sociale. Essi condividono l'obiettivo comune di costruire torri umane, valori democratici, cooperazione e lavoro di squadra, un costante desiderio di superare se stessi e di rimanere in testa alle altre associazioni rivali di costruttori di torri umane. La sede del gruppo \u00e8 \"Cal Figarot\", \"Casa Via Ravent\u00f3s\", una casa situata nel centro di Vilafranca del Pened\u00e8s e adattata per attivit\u00e0 di costruzione di torri umane (per esempio, tetti alti e coperti per la pratica invernale e un giardino all'aperto per la primavera, estate e autunno).\nIl gruppo rappresenta una delle pi\u00f9 importanti organizzazioni a Vilafranca del Pened\u00e8s e ha rappresentato diverse volte la cultura catalana all'estero. L'associazione conta pi\u00f9 di cinquecento sostenitori ufficiali, e vanta il supporto di varie istituzioni pubbliche e private. Inoltre, oltre a ospitare e organizzare esibizioni di torri umane, il gruppo organizza altre attivit\u00e0 culturali, come concerti, gare di poesia, una gara di ciclismo, un torneo di domino, eventi culinari a una scuola di torri umane per bambini.\nL'impegno dei \"Castellers de Vilafranca\" a preservare e promuovere la cultura popolare catalana \u00e8 stata riconosciuta dalla citt\u00e0 di Vilafranca del Pened\u00e8s, che ha conferito al gruppo la \"Medalla de la Vila\" (la medaglia della citt\u00e0), e dalla \"Generalitat de Catalunya\" (il governo catalano), con il \"Creu de Sant Jordi\" (la Croce di San Giorgio).\nGlossario dei termini.\nLa costruzione di torri umane ha una sua propria nomenclatura. Per meglio capire gli elementi che la compongono, seguono alcune delle pi\u00f9 comuni espressioni di parole che non possono essere tradotte, ma che possono tuttavia essere spiegate.\nNome della torre umana.\nIl nome di ogni torre \u00e8 basato su due numeri: il primo indica il numero di persone presenti ad ogni livello, mentre il secondo indica il numero di piani della torre.\nTipologia di torri umane.\nIl tipo di torri considerando il numero di persone per ogni livello sono principalmente:\nIl numero di livelli pi\u00f9 comune nelle torri umane \u00e8:\nQuando le torri sono molto alte e/o hanno un basso numero di persone in ogni livello, di solito richiedono un supporto straordinario alla base. Spesso i nomi delle basi sono anche inclusi nel nome della torre. Le tre basi tipicamente usate nella costruzione di torri umane sono:\nCostruzione di una torre umana.\nLe torri possono essere totalmente o parzialmente completate. La costruzione riuscita di una torre e il suo smantellamento vengono indicati usando i seguenti termini:\nEsempi.\nCi sono altri nomi usati per ogni posizione specifica in una torre, ma questi non sono elencati in questo articolo. Le informazioni qui descritte forniscono una visione complessiva della terminologia pi\u00f9 comune e forniscono un'idea generale per capire meglio la costruzione di torri umane e le attivit\u00e0 correlate.\nStoria.\nL'associazione culturale Castellers de Vilafranca venne fondata nel settembre 1948 da Oriol Rossell, che divenne il primo cap de colla (capo tecnico del gruppo). Il gruppo cominci\u00f2 con successo con torri di sette livelli, e strinse strette relazioni con il gruppo dei \"casteller\" in altre citt\u00e0. I primi \"caps de colla\" furono Oriol Rossell (1948-1952) e Ramon Sala (1953-1955). Originariamente il gruppo vestiva camicie di colore rosa e, successivamente, rosse.\nNel 1956 il gruppo divenne quasi inattivo a causa di dispute e disaccordi interni. Nel 1957, si riorganizz\u00f2 e decise di vestire camicie verdi, che rappresentano ancora oggigiorno il colore distintivo del gruppo. Dal 1957 al 1968, torri di sette livelli diventarono la norma, e il \"cinc de set\" rappresentava la pi\u00f9 alta torre raggiunta. Dal 1969 al 1974, il gruppo miglior\u00f2 considerevolmente, costruendo le prime torri a otto livelli: le \"torre de Set\", \"quatre de vuit\", \"tres de vuit\", \"pilar de sis\", e la \"torre de vuit amb folre\". Nel 1972, il gruppo vinse il Concurs de castells de Tarragona, la competizione di torri umane che si tiene ogni due anni a Tarragona, citt\u00e0 nel sud della Catalogna. Durante questi anni, i \"caps de colla\" furono Josep Pedrol (1957-1959), Carles Dom\u00e8nech (1960-1961), Joan Bolet (1962-1963), Gabi Mart\u00ednez (1964-1969), Llu\u00eds Gim\u00e9nez (1970-1973) e nuovamente Gabi Mart\u00ednez (1974).\nNel 1975, il gruppo ebbe importanti ristrutturazioni interne, passando dalla molto personale e quasi esclusiva direzione del \"cap de colla\" alla direzione del lato tecnico della costruzione di torri formato da un gruppo consensuale. Il 1981 port\u00f2 cambiamenti interni pi\u00f9 importanti, e venne deciso che i membri del gruppo non sarebbero pi\u00f9 stati pagati individualmente. Ci\u00f2 port\u00f2 ad una divisione all'interno del gruppo. Dal 1975 al 1982, vennero spesso costruite torri di otto livelli, ma con difficolt\u00e0. Dal 1983 al 1984, il gruppo aument\u00f2 la propria forza, e, nel 1985, costru\u00ec la prima cinc de vuit.\nQuesto storico risultato rappresent\u00f2 una pietra miliare verso ancora pi\u00f9 imponenti torri di nove livelli. Nel 1987, furono costruite le prime tres e quatre de nou amb folre (\"carregat\"), e nel 1989 la prima completa \"tres de nou amb folre\" (\"descarregat\") fu realizzata con successo. Il \"cap de colla\" tra il 1975 e 1994 fu Carles Dom\u00e8nech.\nTra il 1995 e il 2004, il gruppo ebbe il suo maggiore periodo di successo. Durante tale periodo, le pi\u00f9 alte e pi\u00f9 difficoltose torri vennero costruite: descarregats (completamente smantellata con successo) le torre de nou amb folre i manilles, pilar de set amb folre, pilar de vuit amb folre i manilles (la prima nel XX secolo), quatre de vuit amb l'agulla (la prima nel XX secolo), quatre de nou amb folre i l'agulla (la prima nelle storia delle torri umane), cinc de nou amb folre, e tres and quatre de nou amb folre costruite simultaneamente (la prima - e unica - volta nella storia delle torri umane). Ci furono anche ulteriori successi. Per quanto riguarda le torri che erano \u201csolo\u201d carregats (che raggiungevano la cima, ma che cadevano in seguito): la torre de vuit (la prima nel XX secolo); quatre de nou, e la tres de deu amb folre i manilles (la prima nella storia delle torri umane). Il gruppo vinse inoltre la competizione di torri umane di Tarragona nel 1996, 1998, 2002, 2004 e 2006. Nel 2005 Castellers de Vilafranca riuscirono nella torre de nou amb folre, considerata la pi\u00f9 difficile torre mai costruita fino ad oggi.\nFrancesc Moreno \"Melilla\" fu il \"cap de colla\" tra il 1995 e il 2003, e Llu\u00eds Esclassans dal 2004 al 2007. David Miret fu eletto il nuovo \"cap de colla\" nel dicembre 2007.\nTorri umane realizzate.\nDurante la loro storia, i \"Castellers de Vilafranca\" hanno costruito la maggior parte di tipi possibili di torri umane mai costruite. La seguente tabella mostra una lista delle torri costruite per gruppo e per data in cui furono realizzate (carregat or descarregat) per la prima volta.\nOrganizzazione.\nSecondo l'organizzazione generale del gruppo, la direzione \u00e8 divisa in due organi \u2013 uno tecnico (Comitato Tecnico o semplicemente la T\u00e8cnica), e uno amministrativo (Consiglio).\nIl Comitato Tecnico si occupa di tutti gli aspetti della costruzione di torri umane. Il cap de colla ha la responsabilit\u00e0 pi\u00f9 grande, siccome \u00e8 il capo dell'associazione per la costruzione di torri. Viene consigliato, sostenuto e aiutato da un gruppo che comprende il sotscap de colla (vice-cap de colla) e \"due consiglieri tecnici\". Tre altri gruppi dipendono da questo gruppo centrale: il gruppo canalla\" team (responsabile per i bambini che coronano le torri), i gruppi pinyes, folres and manilles\" (responsabili per la prima, la seconda e terza base), e il gruppo medico. Ogni gruppo \u00e8 anche responsabile per la logistica, l'informazione tecnica e l'allenamento fisico, rispettivamente.\nIl Comitato direttivo si occupa dell'amministrazione del gruppo. Mentre supervisiona e gestisce i beni del gruppo, la responsabilit\u00e0 primaria dei membri del comitato riguarda la rappresentazione del gruppo esternamente verso la comunit\u00e0, i media e altre organizzazioni. All'interno del BOARD, la responsabilit\u00e0 pi\u00f9 grande \u00e8 del presidente. La segreteria e i cinque vice-presidenti sono responsabili verso di lui, e ognuno di essi \u00e8 responsabile di un'area specifica: attivit\u00e0 sociali, tesoriere, contatti con le autorit\u00e0 pubbliche, mantenimento di Cal Figarot e marketing e media. Il gruppo possiede anche tre consigli di consulenza: relazioni internazionali, servizio legale e un consiglio degli anziani.\nCal Figarot, il quartiere generale del gruppo.\nCal Figarot \u00e8 il quartiere generale del gruppo. L'edificio in stile neogotico, costruito da August Font de Carreres XIX secolo, fu acquistato nel 1983. Un magazzino adiacente venne comprato nel 1998, ed entrambi gli edifici furono rinnovati per meglio soddisfare i bisogni del gruppo. Il magazzino ha uno spazio interno di 600 m2. L'edificio \u00e8 in elegante stile neog\u00f3tico con dettagli decorativi dell'inizio del XX secolo. Il gruppo ha diverse stanze, come una palestra, una segreteria, uno spazio aperto con varie funzioni e una caffetteria/ristorante. Il pi\u00f9 importante e pi\u00f9 bel posto \u00e8 il giardino, la principale zona d'incontro del gruppo, dove hanno luogo le sessioni di allenamento in primavera, estate e autunno.\nCastellers de Vilafranca nel mondo.\nI Castellers de Vilafranca sono stati il pi\u00f9 internazionale gruppo di torri umane. Essi si sono esibiti in:\nI Castellers de Vilafranca hanno anche divulgato la tradizione delle torri umane nei Pa\u00efsos Catalans (territori in cui sono tradizionalmente parlate variet\u00e0 di catalano):\nPartecipazione alla gara di torri umane in Tarragona.\nIl gruppo ha vinto le seguenti Competizioni di torrii umane di Tarragona (la competizione di torri umane che si tiene ogni due anni nella citt\u00e0 di Tarragona nel sud della Catalogna):"}
{"id": "2049631", "revid": "1442080", "url": "https://it.wikipedia.org/wiki?curid=2049631", "title": "Campionato del mondo di scacchi 1975", "text": "Il campionato del mondo di scacchi 1975 era previsto a Manila tra lo statunitense Robert Fischer, campione in carica, e il sovietico Anatolij Karpov, vincitore del Torneo dei Candidati.\nIl match per\u00f2 non ebbe mai luogo a causa di dissidi tra Fischer e la FIDE sulla formula del campionato: l'americano infatti chiese di abbandonare il formato al meglio delle 24 partite, proponendo invece che il campione fosse il giocatore che vincesse per primo 10 partite, senza contare le patte, e che in caso di 9-9 il campione conservasse il titolo. In un congresso a Nizza, la FIDE accolse parzialmente la proposta, stabilendo che il campione sarebbe stato il primo a vincere 10 partite, oppure il giocatore in vantaggio dopo 36 partite; fu invece respinta la clausola del 9 pari, che avrebbe costretto lo sfidante a vincere per 10-8. Come risposta, Fischer si rifiut\u00f2 di difendere il titolo.\nNel marzo 1975, un congresso straordinario della FIDE, tenutosi a Bergen-aan-Zee, accolse la richiesta di non porre limiti al numero di partite, ma respinse di nuovo la regola del 9 pari. Fischer si rifiut\u00f2 definitivamente di giocare e il 1 aprile Karpov, nel frattempo qualificatosi per sfidare l'americano battendo nel 1974 Viktor Kor\u010dnoj nella finale dei Candidati a Mosca, venne proclamato Campione del Mondo.\nQualificazioni.\nPrecedentemente alla rottura tra Fischer e la FIDE, si svolsero comunque le qualificazioni per il Campionato.\nFu la prima volta in cui vennero disputati due tornei interzonali: uno a San Pietroburgo, dal 3 al 28 luglio 1973, altro a Petr\u00f3polis, in Brasile, tra il 23 luglio e il 27 agosto. Entrambi i tornei furono giocati con la formula del girone all'italiana tra 18 giocatori, con tre qualificati per torneo. Juchym Heller, Le\u016d Paluhae\u016dski e Lajos Portisch, arrivati secondi a pari merito nell'interzonale di Petr\u00f3polis, dovettero disputare uno spareggio a Portorose, tra il 5 e il 22 settembre, che elimin\u00f2 Heller.\nI match dei candidati furono delle sfide individuali, ad eliminazione diretta, tra otto giocatori (i sei degli interzonali pi\u00f9 Boris Spasskij (sconfitto nell'ultimo Campionato del Mondo) e Tigran Petrosyan (che aveva perso l'ultima finale dei Candidati). Le sfide si svolsero con le seguenti formule:\nTutte le partite, eccetto la finale, si conclusero per il raggiungimento del numero di vittorie."}
{"id": "2049636", "revid": "1524446", "url": "https://it.wikipedia.org/wiki?curid=2049636", "title": "New Firm", "text": "Il termine New Firm indica l'accesa rivalit\u00e0 calcistica tra e Dundee United, due squadre scozzesi con base sulla costa orientale. Il termine \"New Firm\" \u00e8 stato coniato negli anni '80, periodo in cui entrambe le squadre hanno vinto gran parte dei loro trofei, in contrapposizione all'Old Firm, il derby di Glasgow tra e Rangers, ovvero le due squadre che da sempre monopolizzano il calcio scozzese.\nDerby disputati.\nAl 27 febbraio 2022 le due squadre si sono affrontate 247 volte, con 98 successi dell'Aberdeen, 79 successi del Dundee United e 70 pareggi.\nLa seguente tabella contiene tutti i dati riguardanti gli scontri diretti tra le due squadre in partite ufficiali."}
{"id": "2049646", "revid": "767487", "url": "https://it.wikipedia.org/wiki?curid=2049646", "title": "George Willis Ritchey", "text": "Ritchey, educato come costruttore di mobili, progett\u00f2 e costru\u00ec con Henri Chr\u00e9tien il telescopio riflettore \"Ritchey-Chr\u00e9tien\".\nSvolse un ruolo importante nella progettazione del montaggio e nel trasporto degli specchi telescopici di 60 pollici e 100 pollici presso il Mount Wilson Observatory. Ha lavorato a stretto contatto con George Ellery Hale.\nGli sono stati dedicati un cratere sulla Luna di 24\u00a0km di diametro e uno su Marte di 77\u00a0km di diametro ."}
{"id": "2049649", "revid": "124123", "url": "https://it.wikipedia.org/wiki?curid=2049649", "title": "Alan Scholefield", "text": "\u00c8 famoso inoltre per aver scritto il romanzo \"Dirty Weekend\" del 1990 e per la serie \"Winter's Crimes\"."}
{"id": "2049653", "revid": "922800", "url": "https://it.wikipedia.org/wiki?curid=2049653", "title": "Manchester United Football Club 1966-1967", "text": "La pagina racchiude rosa e statistiche del nella stagione 1966-1967."}
{"id": "2049655", "revid": "287204", "url": "https://it.wikipedia.org/wiki?curid=2049655", "title": "Alfa Romeo Sprint", "text": ""}
{"id": "2049656", "revid": "1571097", "url": "https://it.wikipedia.org/wiki?curid=2049656", "title": "Elena no/Una", "text": "Elena no/Una \u00e8 il 14\u00ba singolo da interprete di Lucio Battisti, pubblicato il 24 marzo 1972 per la casa discografica Dischi Ricordi.\nIl disco.\n \"Elena no\", che la casa discografica sfrutt\u00f2 per produrre un singolo con un brano gi\u00e0 pubblicato precedentemente (\"Una\") sul lato B.\nCopertina.\nLa fotografia presente in copertina \u00e8 stata scattata durante il tour del 1970.\nSuccesso.\nIl singolo fu il 91\u00ba pi\u00f9 venduto del 1972.\nTracce.\nTutti i brani sono di Battisti - Mogol.\nI brani.\nElena no.\nPer il testo del brano \"Elena no\" Mogol si \u00e8 ispirato alla vita coniugale di Pierluigi Ratti e sua moglie Elena, degli amici a cui Mogol era solito far ascoltare in anteprima le nuove composizioni insieme a Lucio Battisti.\nUna.\nIl lato B, \"Una\", ma poi venne scalzato da \"Mi ritorni in mente\".\nNel concept album \"Amore e non amore\", \"Una\" \u00e8 inserita tra le "}
{"id": "2049661", "revid": "400694", "url": "https://it.wikipedia.org/wiki?curid=2049661", "title": "Stiff Upper Lip (singolo)", "text": "Stiff Upper Lip \u00e8 un brano musicale del gruppo rock AC/DC.\nComposto da Angus Young e Malcolm Young, appare per la prima volta sull'album omonimo.\n\u00c8 stata eseguita al Saturday Night Live.\nVideo.\nIl video, girato a Manhattan, \u00e8 diretto da Andy Morahan."}
{"id": "2049667", "revid": "2091899", "url": "https://it.wikipedia.org/wiki?curid=2049667", "title": "Alfa Romeo Alfasud Sprint", "text": "L'Alfa Romeo Alfasud Sprint \u00e8 un'autovettura coup\u00e9 sportiva, costruita dalla casa italiana Alfa Romeo dal 1976 al 1989. Dal 1983 cambia la denominazione in Alfa Romeo Sprint.\nIl contesto.\nNata da Giorgetto Giugiaro, il primissimo progetto risale al 1968, otto anni prima del suo lancio commerciale. Designata da alcuni, ed anche dalla stessa Alfa Romeo nella prima cartella stampa, come la sostituta della \"GT 1300 Junior\". L\"'Alfa Sud Sprint\" aveva lo stesso pianale della berlina da cui derivava e la meccanica di base, caratterizzata da un motore boxer montato in posizione longitudinale e trazione anteriore, con il classico schema \"tutto avanti\", abbastanza insolito.\nIl 21 settembre 1976 viene presentata alla Baia Domizia (Caserta), e mostrata in seguito al Salone di Torino nel mese di novembre dello stesso anno; allo stesso tempo viene commercializzata in Italia, Germania, Francia e Svizzera. Per i restanti mercati d'Europa verr\u00e0 venduta a partire dal gennaio 1977.\nLa linea si presenta differenziata dalla berlina, per le linee pi\u00f9 spigolose e una forma leggermente a cuneo, molto simile all'Alfetta GT.\nIl lunotto molto inclinato snellisce il posteriore che \u00e8 a \"coda tronca\" con linee molto spigolose, che viene tagliato di netto per formare un quasi naturale accenno di spoiler, non influendo sull'abitabilit\u00e0 interna.\nUn segno molto insolito per un coup\u00e9 \u00e8 la presenza dei finestrini posteriori abbassabili. I gruppi ottici anteriori circolari sono composti da quattro fari tondi allo iodio gemellati, del diametro di 130\u00a0mm, integrati nella calandra nera che raccoglie anche lo scudetto cromato, raccordato ai fari per mezzo di due baffi, anch'essi cromati. I paraurti sono cromati e molto avvolgenti alla carrozzeria, protetti da una cintura di gomma nera, e quelli anteriori raggruppano anche gli indicatori di direzione, rettangolari di plastica trasparente e bianca. Lo spoiler anteriore non nasce con la carrozzeria, ma \u00e8 applicato per mezzo di bottoni. Dietro al finestrino posteriore \u00e8 presente uno sfogo d'aria circolare rifinito con un piccolo coperchio di plastica nera con un quadrifoglio in rilievo, dal bordo cromato e l'interno dei petali \u00e8 retinato. Il portabagagli stup\u00ec subito per la sua capacit\u00e0 di ben 325 dm\u00b3, anche se per\u00f2 aveva una pecca che fu giudicata grave da molti, fra i quali la rivista Quattroruote: nonostante la linea a due volumi, il sedile posteriore era fisso e non poteva quindi essere ribaltato per ampliare lo spazio utile per lo stivaggio dei bagagli. Notevole, comunque, \u00e8 lo spazio anche per i passeggeri posteriori.\nNel 1983 perde parte del nome (ridenominata semplicemente \"Sprint\"), proprio con l'uscita di produzione della berlina. Nello stesso periodo era iniziato il largo uso di plastiche nelle finiture dell'auto, la linea per\u00f2 piaceva ancora e si provvide ad una trasposizione delle parti metalliche in parti plastiche. A partire dall'anno di produzione 1983, fioriscono in gran numero le serie speciali dedicate soprattutto ai mercati francesi e tedeschi.\nLa produzione termina nel 1989, con l'uscita della Sprint.\nSpecifiche tecniche.\nAl suo debutto la Sprint, essendo basata sulla meccanica e sul telaio della Alfasud, \u00e8 stata dotata di freni a disco su tutte e quattro le ruote, con quelli anteriori del tipo entrobordo. Nella parte anteriore \u00e8 presente una sospensione con schema indipendente MacPherson, mentre posteriormente c'\u00e8 un assale rigido con travi finali con barra di Panhard. Dal 1984 tutte le Sprint hanno ottenuto molte componenti dall'Alfa Romeo 33, come le sospensioni anteriori e i freni anteriori non pi\u00f9 del tipo entrobordo ma installati sui mozzi della ruota e alla parte posteriore dotata dei meno costosi freni a tamburo. Ci\u00f2 significa che l'Alfa 33 1\u00aa generazione e le Sprint prodotte nel periodo 1983-1989 condividono praticamente la stessa meccanica.\nVersioni ed allestimenti.\nL'assemblaggio dell'Alfasud Sprint avviene insieme a quella della versione berlina nell'impianto di Pomigliano d'Arco, che si trova nel sud Italia, da cui il nome originale \"Sud\". Sotto il cofano della prima versione c'\u00e8 una nuova versione del motore boxer da 1.186 cc a quattro cilindri dell'Alfasud, con cilindrata aumentata a 1.286 cc, alimentato da un carburatore doppio corpo che sviluppa 76 CV a 6.000 giri/min. Abbinato al motore boxer c'\u00e8 un cambio manuale a cinque marce sincronizzato. L'interno \u00e8 rivestito in colore marrone scuro con un materiale denominato \"alfatex\" in similpelle e con stoffa scozzese. In opzione sono presenti i cerchi in lega, un orologio al quarzo e la vernice metallizzata.\nNel maggio del 1978 esce di scena il motore 4 cilindri da 1.286 cc ed entrano in listino un 1.351 cc e un 1.490 cc, entrambi alimentati da un carburatore doppio corpo. Esteticamente l'Alfasud Sprint perde molte parti cromate, che vengono annerite o sostituite da parti plastiche. Le plastiche degli indicatori di direzione anteriori divengono arancioni mentre le gemme di quelli laterali cambiano forma, da tonde a quadrate. Anche l'interno subisce una lieve modifica, i sedili sono pi\u00f9 imbottiti ed eleganti con l'impiego di un velluto pi\u00f9 raffinato con un nuovo disegno anatomico. Di serie vengono montate anche le cinture di sicurezza. Il 1.351 cc \u00e8 venduto in Italia di serie, mentre il 1.490 cc, concepito principalmente per il mercato estero, \u00e8 venduto a richiesta. Il 1.351 eroga 79 CV a 6000 giri/min, mentre il 1.490 eroga 84 CV a 5800 giri/min.\nAppena un anno dopo, nel giugno del 1979, un altro aggiornamento delle motorizzazioni \u00e8 stato introdotto e l'Alfasud Sprint cambia denominazione in \"Alfasud Sprint Veloce.\" Grazie ai due carburatori a doppio corpo e a un pi\u00f9 alto rapporto di compressione, la potenza del motore \u00e8 aumentata a 86 CV per il 1.3 e 95 CV per il 1.5.\nAlfa Romeo Sprint (1983-1989).\nNel 1983 con l'uscita di scena dell\"'Alfasud\" berlina il nome diventer\u00e0 solamente \"Sprint\" e subisce un lieve restyling. La mascherina viene realizzata in plastica nera, come anche il paraurti anteriore che incorpora ora lo spoiler mentre quello posteriore incorpora il retronebbia e i gruppi ottici posteriori vengono modificati adottando una forma trapezoidali che si unisce al porta targa con una fascia in plastica nera, sormontato dallo stemma Alfa Romeo. Le modanature laterali e sullo scudetto Alfa variano a seconda del motore: sono grigie per la 1,3, rosse per la 1.5 e verdi per la 1.5 \"Quadrifoglio\". La plancia totalmente in plastica nera, viene rivista e per alcuni particolari ridisegnata. Anche i sedili vengono rivisti con panno nero operato bianco nelle zone di appoggio e in \"alfatex\" nelle altre parti, stessi materiali sono utilizzati per i pannelli porta. Altra differenziazione si trova nell'adozione dei volanti e dei pomelli del cambio: in plastica per la 1.3, in finto legno per la 1.5.\nNel marzo 1983 al Salone di Ginevra, viene introdotta la versione 1.5 \"Quadrifoglio Verde\" che adotta il 1.490 cc da 105 CV erogati a 6.000 giri/min. I dischi anteriori sono ventilati, al posteriore \u00e8 presente uno spoiler e i cerchi sono in lega con una trama a 8 fori circolari verniciati in grigio che calzano pneumatici TRX Michelin da190/55. Avr\u00e0 lo scudetto verde e non cromato, i fendinebbia di serie, sedili e pannelli porta con panno nero operato verde, cos\u00ec come verde \u00e8 anche la moquette, tessuto nero per le fasce di contenimento e alfatex per tutte le restanti parti. Vengono variate le sospensioni ed il terminale di scarico doppio e lucidato. Il volante \u00e8 in pelle a tre razze.\nNel 1987 esce di scena la motorizzazione 1.490 sostituita da un 1.712 \"Quadrifoglio Verde\" da 118 CV erogati a 5800 giri/min derivato da quello della \"33 1.7 Quadrifoglio Verde\", con una velocit\u00e0 massima di 196\u00a0km/h. Agli inizi del 1988 questo motore sar\u00e0 affiancato da un altro motore con iniezione elettronica e catalizzatore. Esteticamente non vengono realizzate vistose modifiche. Spariscono le fasce paracolpi laterali, anche dai paraurti e lo specchietto retrovisore esterno diventa in tinta vettura. La 1.7 Quadrifoglio Verde adotta uno spoiler posteriore in tinta vettura, le ruote maggiorate, freni a disco autoventilanti sulle ruote anteriori ed una diversa taratura delle sospensioni. Per quanto riguarda gli interni i poggiatesta sono tutti pieni e la 1.7 Quadrifoglio Verde adotta un tessuto operato bottonato.\nVersioni speciali.\n\"Alfasud Sprint Veloce 1.5 Plus (1981)\".\nRivisitata dal Centro Stile Alfa Romeo e prodotta in 2000 unit\u00e0 di cui solo 700 furono destinate al mercato italiano, le restanti furono cos\u00ec ripartite: 500 in Francia, 250 in Germania, 250 in Svizzera, 150 in Gran Bretagna, le altre 150 verso altri paesi. Caratterizzata dalla colorazione esclusiva bronzo metallizzato, ha due filettature dorate che corrono lungo l'intera fiancata e un'altra alla base del padiglione che si allarga in corrispondenza delle parti laterali del portellone sulle quali compare la scritta \"Plus\". Vengono anche impreziositi, sempre con decorazioni dorate, i raggi dei cerchi in lega. Lo spoiler anteriore e i bordi del quadrifoglio in tinta vettura. Altri segni di distinzione sono la scritta posteriore di identificazione vettura verniciata di nero opaco e il terminale di scarico in acciaio inox.\nI vetri diventano bronzei, i sedili in velluto, con disegno rigato nella parte centrale dello schienale, sono in coordinato con i pannelli, mentre volante e pomello del cambio sono color legno. Nella plancia i comandi del riscaldatore sono di color bruno scuro. Sempre nella plancia vi \u00e8 incorporata una targhetta che reca un quadrifoglio affiancato dalla scritta \"Plus\" e la numerazione progressiva della vettura, al posto dell'orologio analogico se ne presenta uno digitale della Jaeger.\n\"Alfasud Sprint Veloce 1.5 Trofeo (1982)\".\nPresentata nel 1982 era una serie limitata che celebrava il trofeo monomarca Alfasud Sprint.\nIn Germania l'Alfa Romeo present\u00f2 la vettura con lo slogan \"Ama essere guidata velocemente...\". Al mercato tedesco vennero assegnate 200 unit\u00e0 mentre a quello francese 400, nonostante la tiratura complessiva non raggiungesse le 1000 unit\u00e0.\nLa \"Trofeo\" si contraddistingue per il colore grigio chiaro metallizzato e due strisce, una nera ed una grigia lungo i fianchi che racchiudono la scritta \"Trofeo\". I montanti centrali esterni e i cerchi in lega sono verniciati di grigio scuro, ed il terminale dello scarico \u00e8 in acciaio inox.\nI vetri sono azzurrati e nella plancia \u00e8 presente una targhetta che riporta il simbolo bianco rosso e blu e la scritta \"Trofeo\". Come nella \"Plus\" equipaggia l'orologio digitale della Jaeger, e si ritrova anche il volante e il pomello del cambio in simil legno. I sedili sono realizzati in tweed misto lana color grigio. \nPer i francesi era disponibile anche una variante con tetto apribile bronzato.\n\"Alfasud Sprint Veloce 1.5 Saloon '82 (1982)\".\nPresentata al salone di Ginevra del 1982 e commercializzata in 250 esemplari nel mercato svizzero. Disponibile nelle sola colorazione grigio chiaro metallizzato, si distingueva per la presenza sulle fiancate di due sottili filettature, una grigia ed una nera, e tre bande, blu, rosso e bianco, sulle parti laterali del portellone, mentre proprio alla base del portellone compariva la dicitura \"Salon 82\".\nAltro segno di distinzione era la presenza di serie del tetto apribile e gli interni in tweed grigio.\n\"Alfasud Sprint Speciale (1983)\".\nFu una serie limitata del 1983 destinata al mercato britannico prodotta in circa 250 unit\u00e0.\nFurono impiegati i paraurti in plastica con verniciature per le parti basse anteriori e posteriori di nero opaco.\nDue strisce di colore grigio scuro correvano lungo le fiancate, la presenza di una minigonna, e uno spoiler applicato alla base del lunotto. Anche la mascherina venne lievemente modificata, spariscono i due baffi cromati e vengono sostituiti da un unico spesso baffo. I cerchi in lega da 13\", contraddistinti dalla fascia perimetrale lucidata, e l'interno in tweed grigio con finiture in texalfa.\nUn tocco pregiato era l'impianto stereo di serie Pioneer KP5400 assieme ai vetri azzurrati e al tetto apribile, mentre sulla plancia una targhetta riportava la numerazione dell'esemplare.\nLa Sprint Speciale era disponibile nelle colorazioni rosso Alfa, nero Romano, avorio Ionico, grigio Messina metallizzato e argento Ligure metallizzato.\nVersioni speciali mercati stranieri.\nSprint 1.3 Trofeo - Francia (1984).\nCommercializzata da maggio del 1984, questa nuova versione della \"Trofeo\" era disponibile in soli 200 esemplari interamente dedicati al mercato francese. Prodotta sulla base della Sprint 1.3 questa serie differiva per la presenza di due filettature sulle fiancate, del tutto identiche a quelle dell'Alfasud Sprint Veloce 1.5 Trofeo, la presenza del tetto apribile trasparente della Britax, le filettature rosse del paraurti, la targhetta \"Trofeo\" sulla plancia e il volante e il pomello del cambio in pelle.\nSprint 1.5 Quadrifoglio Verde Balocco - Francia (1984).\nEdizione speciale per il solo mercato francese assemblata sulla base della Sprint 1.5 Quadrifoglio Verde.\nEsternamente presentava una scritta \"Balocco\", e dalle cerniere delle porte vi erano tre brevi strisce oblique verdi alle quali seguiva una linea sottile che terminava alla fine del vetro posteriore inglobando gli sfoghi d'aria e nella quale era rappresentato un quadrifoglio verde. Sul portellone posteriore era presente uno spoiler, mentre il tetto apribile era coperto da un telo nero gommato. La sola colorazione disponibile era bianco Capodimonte e la calandra era in tinta vettura.\nSprint 1.5 Quadrifoglio Verde Gran Prix - Germania (1984).\nFu commercializzata in alcuni stati d'Europa, tra cui la Germania, dove ne giunsero 100 unit\u00e0. In aggiunta alla comune Sprint 1.5 Quadrifoglio Verde era dotata di minigonne, passaruota supplementari, specchietti retrovisori, paraurti, calandra, montante della porta e sfoghi dell'aria nel colore della carrozzeria. Un logo \"Grand Prix\" campeggiava nella zona posteriore ed era anche riportato nei tappetini interni. La \"Grand Prix\" era disponibile nei colori rosso Alfa, nero, bianco Capodimonte e, a richiesta, grigio Nisida metallizzato.\nSprint 1.5 Quadrifoglio Verde Gran Prix - Francia (1986).\nVenne commercializzata in Francia, denominata anch'essa \"Grand Prix\" come la sorella venduta in Germania nel 1984.\nLe due \"Grand Prix\", tedesca e francese, in realt\u00e0 hanno poco e niente in comune, esteticamente parlando. Venduta di serie color rosso Alfa era possibile ordinarla come optional grigio Nisida metallizzato. Le caratteristiche sono fasce paracolpi e paraurti completamente in tinta vettura, fari di posizione, anabbaglianti, abbaglianti e fendinebbia gialli.\nA caratterizzarla c'era una linea nera dalla base del parabrezza sino al montante del portellone posteriore con la scritta \"Grand Prix\" seguita da tre barre blu, rosso e bianco. Gli interni in tessuto operato bianco e nero con rinforzi e in alfatex.\nSprint 1.5 Quadrifoglio Verde Salon de Gen\u00e8ve '86 - Svizzera (1986).\nFu un'edizione speciale commercializzata in Svizzera. Del solo colore grigio Nisida metallizzato, le fiancate della vettura presentano una grossa linea grigio scuro, tipo \"Trofeo\", mentre i paraurti sono in tinta vettura ed hanno una filettatura nera cos\u00ec come le fasce laterali paracolpi. Gli interni sono in velluto nero gessato, con rinforzi e finiture in alfatex. Di serie il tetto apribile e il volante in legno."}
{"id": "2049674", "revid": "767487", "url": "https://it.wikipedia.org/wiki?curid=2049674", "title": "Tunng", "text": "I Tunng sono un gruppo musicale folk del Regno Unito. Essi sono spesso associati con il genere della folktronica a causa delle influenze elettroniche evidenti in alcuni dei loro lavori.\nStoria del gruppo.\nIl gruppo si \u00e8 formato nel 2003 dall'iniziativa di Sam Genders e Mike Lindsay.\nI Tunng sono spesso noti per il loro uso di strani strumenti, comprese le conchiglie di mare. Becky Jacobs dei Tunng \u00e8 la sorella minore del musicista elettronico Max Tundra. Oltre a cinque album e numerosi singoli, i Tunng hanno fatto alcune cover tra cui \"The Pioneers\", dei Bloc Party, che compare insieme all'originale nella colonna sonora del telefilm \"The O.C.\", in una puntata al termine della terza stagione. Un'altra cover nota della band \u00e8 quella della canzone \"No Man Can Find The War\" di Tim Buckley per l'album tributo del 2005 \"Dream Brother: The Songs of Tim and Jeff Buckley\".\nLa loro canzone \"Bullets\" \u00e8 stata usata per i titoli di coda della 4\u00aa stagione di Weeds, per l'episodio \"Till We Meet Again\" nel settembre del 2008. \"Jenny Again\", una traccia da \"Comments of the Inner Chorus,\" \u00e8 stata invece utilizzata come colonna sonora per lo spot che la NSPCC ha realizzato per lanciare il \"NSPCC Child's Voice Appeal\".\nNel 2010 \u00e8 stato pubblicato \"...And Then We Saw Land,\" primo album dei Tunng senza la partecipazione di Sam Genders, che aveva lasciato il gruppo per seguire un progetto personale, \"Diagrams,\" che lo ha portato alla pubblicazione di due album, \"Black Light\" (2012) e \"Chromatics\" (2015). Il 18 giugno 2013 i Tunng hanno pubblicato un nuovo album, intitolato \"Turbines.\""}
{"id": "2049675", "revid": "119260092", "url": "https://it.wikipedia.org/wiki?curid=2049675", "title": "Casa Desolata", "text": "Casa Desolata (\"Bleak House\") \u00e8 il nono romanzo di Charles Dickens, pubblicato per la prima volta mensilmente fra il marzo 1852 ed il settembre 1853.\nContesto storico.\nAnche se non fa parte delle opere pi\u00f9 celebri di Dickens, \u00e8 ritenuto uno dei romanzi pi\u00f9 riusciti dell'autore e contiene uno dei pi\u00f9 vasti, complessi, ed intriganti gruppi di personaggi secondari del suo intero corpus letterario, uniti a svariate sottotrame.\nAl centro del romanzo \u00e8 la causa legale di lungo corso denominata \"Jarndyce contro Jarndyce\", dibattuta da anni senza esito alcuno nelle aule della Cancelleria di Giustizia del Gran Cancelliere. La causa tratta di un lascito ereditario contestato da vari eredi, ed il suo lungo dibattimento \u00e8 gi\u00e0 costato tra le 60,000 e le 70,000 sterline in sole spese legali, fatto emblematico del fallimento procedurale della Cancelleria.\nIl feroce attacco mosso da Dickens al sistema giudiziario britannico \u00e8 motivato in parte dalla sua esperienza personale come praticante di legge, e in parte dall'esperienza acquisita nelle varie cause per i diritti d'autore dei suoi primi romanzi. La sua graffiante critica della lentezza ed arcaicit\u00e0 delle modalit\u00e0 operative della Cancelleria di Giustizia, diede corpo in maniera memorabile alle preesistenti frustrazioni dell'autore verso il sistema. Sebbene il ritratto impietoso dato da Dickens degli avvocati e giudici della Cancelleria sia sostanzialmente immeritato ed esagerato, il romanzo aiut\u00f2 il processo di ammodernamento dell'intero sistema giudiziario culminato nella riforma legale del 1870. Dickens ambienta il romanzo prima delle riforme del 1842 e 1852, che avevano gi\u00e0 abolito molti superflui passaggi burocratici per sveltire i processi.\nTrama.\nIl romanzo racconta le vicende e gli intrighi che ruotano attorno ad una causa giudiziaria fra i componenti della famiglia Jarndyce, che dura da molti anni e che ha portato alla rovina di quasi tutti coloro che ne sono stati coinvolti. La narrazione avviene in parte attraverso la voce della protagonista Esther Summerson e in parte attraverso un narratore onnisciente.\nL'ultimo Jarndyce, John, \u00e8 il proprietario della tenuta di Bleak House (\"Casa Desolata\"), che d\u00e0 nome al romanzo. Dickens intreccia alla vicenda principale molte sottotrame, riguardanti le vicende familiari e sentimentali di Esther, la vita nella magione confinante con Casa Desolata, appartenente a Sir Leicester Deadlock, le indagini su un omicidio che sembra avere misteriosi legami con la causa.\nSir Leicester Deadlock e Lady Honoria Deadlock (pi\u00f9 giovane di lui di oltre vent'anni) vivono nella casa di campagna di Chesney Wold. Senza che Sir Leicester lo sappia, Lady Deadlock ha avuto, prima di sposarlo, un amante, il capitano Hawdon, da cui ha avuto una figlia, Esther Summerson. Lady Deadlock, credendo che la figlia sia morta, ha scelto di vivere i giorni che le rimangono 'annoiata a morte', conformandosi alla vita dell'alta societ\u00e0.\nEsther viene allevata da Miss Barbary, sorella di Lady Deadlock dai modi spartani, che instilla in Esther un senso di durezza e di vanit\u00e0 delle cose terrene che la protagonista dovr\u00e0 combattere lungo tutto l'arco del romanzo. Esther non comprende che Miss Barbary \u00e8 sua zia, pensando che sia solo la propria madrina. Quando Miss Barbary muore, l'avvocato Kenge, su istruzione del proprio cliente John Jarndyce, si fa carico del futuro di Esther. Jarndyce diventa il tutore di Esther e la invia a studiare per sei anni a Reading, per poi condurla a vivere con s\u00e9 a Casa Desolata, insieme a due minori sotto tutela, cugini fra di loro, Richard Carstone e Ada Clare, affinch\u00e9 Esther divenga governante di Casa Desolata e dama di compagnia di Ada.\nAda e Richard sono beneficiari dell'eredit\u00e0 contesa nella causa Jarndyce e Jarndyce, che ha messo contro da molto tempo diversi componenti della famiglia Jarndyce. John Jarndyce risulta beneficiario dell'eredit\u00e0 secondo un altro testamento: in termini non meglio esplicitati, Richard e Ada da un lato e John dall'altro risultano in conflitto per via dei diversi testamenti. Presto Richard e Ada s'innamorano l'uno dell'altro. Il tutore John non si oppone, ma constatando che il carattere di Richard \u00e8 minato da una forte incostanza, stipula con lui un patto: prima di fidanzarsi con Ada dovr\u00e0 trovare una professione cui dedicarsi. Richard, dopo una serie di tentativi non riusciti (studia per diventare medico, avvocato e infine soldato), decide di utilizzare le proprie conoscenze in campo giuridico, per ottenere l'eredit\u00e0 contesa, in ci\u00f2 osteggiato da John, che vede nella causa la maledizione della famiglia.\nAnche Lady Deadlock risulta beneficiaria secondo uno dei testamenti coinvolti nella causa. Quando Tulkinghorn, avvocato di Sir Leicester, legge ad alta voce un \"affidavit\", ella riconosce la scrittura e tale vista la colpisce al punto da portarla quasi allo svenimento, segno che l'avvocato non manca di notare, ripromettendosi, lui che \u00e8 depositario dei segreti pi\u00f9 inconfessabili del bel mondo londinese, di indagare. Al fine di capire qualcosa di pi\u00f9, Tulkinghorn decide di rintracciare il copista che ha redatto il manoscritto, per scoprire che era un povero diavolo conosciuto come Nemo, morto di recente in una casa in affitto, dove era solito nascondersi per consumare oppio. L'unico che sembra avere qualche familiarit\u00e0 con il morto \u00e8 un barbone, Jo, che si dedica volontariamente a spazzare le strade.\nAnche Lady Deadlock cerca di identificare il copista e, a tale scopo, assume le vesti della propria cameriera francese, Mademoiselle Hortense. Cos\u00ec camuffata, paga Jo perch\u00e9 la conduca alla tomba di Nemo. Tulkinghorn \u00e8 comunque convinto che il segreto di Honoria, qualunque esso sia, pu\u00f2 rappresentare un pericolo per l'onorabilit\u00e0 del proprio cliente, Sir Leicester, e per questo inizia a seguire ogni minima mossa della donna, ricorrendo anche all'aiuto prezzolato di Mademoiselle Hortense, che sembra odiare la padrona.\nEsther e Honoria s'incontrano per caso ad una messa e hanno poi una conversazione a Chesney Wold. Inizialmente le due non riconoscono i legami familiari che le legano, ma presto Lady Deadlock comprende che la propria figlia abbandonata non \u00e8 morta. Esther si ammala gravemente (Dickens non specifica se si tratti di vaiolo, cosa presumibile, visto che il male la lascia permanentemente sfigurata) e viene curata da Charley, una povera bambina che ella ha salvato dalla povert\u00e0 e che le fa da cameriera e da cui ha probabilmente contratto il male. In una conversazione rivelatoria, Honoria confessa ad Esther di essere sua madre, avvertendola, per\u00f2, che \u00e8 costretta a mantenere il segreto.\nEsther sopravvive alla malattia ma ha ormai perduto la propria bellezza. Richard spende nel frattempo tutte le proprie risorse per portare a conclusione la causa Jarndyce e Jarndyce, in favore suo e di Ada. Ormai ossessionato dalle sorti della causa, egli, spinto a ci\u00f2 dall'astuto avvocato Vholes, ha inoltre rotto con il tutore John, che egli ormai crede suo avversario nella causa. Anche in ci\u00f2 sfidando la volont\u00e0 di John, Richard sposa segretamente Ada e spreca tutto il patrimonio di lei in spese legali. Ada, inoltre, rimane incinta. Esther stessa ha una passione segreta per il dottor Woodcourt, figlio di un'amica di famiglia di John. Woodcourt, medico di bordo in diverse imbarcazioni dirette in India, ha conosciuto Esther prima che lei rimanesse sfigurata dalla malattia, ma tornando dall'Oriente il suo sentimento non cambia. Esther ha nel frattempo accettato la proposta di matrimonio del suo tutore, John Jarndyce.\nHortense e Tulkinghorn hanno ormai scoperto il passato di Honoria. Dopo un calmo ma disperato confronto con l'avvocato, Lady Deadlock fugge di casa e lascia una lettera al marito, implorandone il perdono. Tulkinghorn licenzia Hortense, che non gli \u00e8 pi\u00f9 utile. Sentendosi abbandonata tanto dall'avvocato che dalla padrona, Hortense uccide Tulkinghorn e cerca di far ricadere la colpa su Honoria. Sir Leicester, di fronte alla scoperta della morte del proprio fedele avvocato e della fuga della moglie, patisce un terribile colpo che lo costringe a letto, ma si sforza di comunicare a Honoria che la perdona e che l'aspetta.\nL'ispettore Bucket, che ha gi\u00e0 indagato sulla morte di Nemo, capisce di dover risolvere vari misteri concernenti la causa Jarndyce e Jarndyce. Sir Leicester gli affida il compito di rintracciare Honoria. Pur sospettandola dell'assassinio di Tulkinghorn, Bucket arresta George Rouncewell (l'unico ad esser stato visto con l'avvocato la notte dell'omicidio ed uno dei tanti ad avere con lui dei conti in sospeso). Nella ricerca di Lady Deadlock, Bucket si fa accompagnare da Esther. Esther e Bucket riescono a trovare Honoria davanti al cimitero dove \u00e8 seppellito Nemo (che non \u00e8 altri che il capitano Hawdon), ma ella \u00e8 gi\u00e0 morta.\nNel frattempo, un ultimo e definitivo testamento che annulla i precedenti viene trovato e sembra che ormai la causa possa concludersi: il grosso dell'eredit\u00e0 deve andare a Richard e Ada. John Jarndyce, nel frattempo, libera Esther dal vincolo del fidanzamento, capendo che ella sar\u00e0 pi\u00f9 felice con Woodcourt. Si recano tutti all'udienza finale: i costi processuali hanno consumato l'intero importo dell'eredit\u00e0 e la causa pu\u00f2 concludersi perch\u00e9 la cifra contesa ormai non esiste pi\u00f9. Richard viene colpito assai duramente dalla notizia e Woodcourt comprende che egli si trova ormai agli ultimi stadi della tubercolosi che lo consuma da quando l'eredit\u00e0 ha occupato tutti i suoi pensieri. John va al capezzale di Richard, dopo tanto tempo che i due non si vedevano pi\u00f9, e il moribondo riconosce la sua bont\u00e0 e gli chiede perdono per la sua condotta: poco dopo la morte di Richard, Ada partorisce un bimbo che porta il nome del padre. Madre e figlio vengono accolti in casa del tutore. Esther e Woodcourt si sposano e vanno a vivere nello Yorkshire, in una nuova Casa Desolata che John Jarndyce ha donato loro. I due novelli sposi avranno due figli.\nI due pi\u00f9 importanti filoni paralleli del romanzo sono quello concernente le vicende di Caddy Jellyby e della madre, ossessionata da un filantropismo che le fa perdere di vista interessi ed esigenze dei propri familiari (per il bene degli abitanti del villaggio africano di Borrioboola-Gha) e quello che riguarda George Rouncewell, figlio della governante di Chesney Wold, che ha servito sotto il capitano Hawdon, e che finir\u00e0 per diventare assistente di un Sir Leicester ormai decaduto.\nPersonaggi di \"Casa Desolata\".\nCome sua abitudine, Dickens tratteggi\u00f2 molti dei personaggi del romanzo basandosi su persone reali trasfigurandoli con la propria immaginazione. Hortense \u00e8 basata sulla cameriera svizzera assassina Maria Manning. La filantropa Mrs Jellyby, che trascura i propri famigliari per dedicarsi a cause umanitarie, \u00e8 una satira delle attiviste donne come Caroline Chisholm. L'infantile ma amorale Harold Skimpole viene comunemente inteso come un ritratto dello scrittore e critico letterario James Henry Leigh Hunt. Dickens scrisse in una lettera datata 25 settembre 1853: \"Penso che sia il pi\u00f9 somigliante ritratto mai dipinto a parole!... Si tratta assolutamente di una riproduzione di una persona reale\"; e un critico contemporaneo dello scrittore comment\u00f2: \"Riconobbi Skimpole istantaneamente;... e cos\u00ec tutti quelli con cui parlai del personaggio pensavano fosse Leigh Hunt\". L'amico di Mr Jarndyce, Mr Boythorn, \u00e8 ispirato allo scrittore Walter Savage Landor. Il romanzo inoltre include uno dei primi detective della letteratura inglese, l'Ispettore Bucket. Il personaggio \u00e8 probabilmente basato sul vero Ispettore Charles Frederick Field che all'epoca aveva da poco formato un dipartimento di investigatori a Scotland Yard.\nAnalisi e critica.\nLa maggior parte della critica circa \"Casa Desolata\" si focalizza sulla singolare struttura narrativa del romanzo: la storia viene narrata da un narratore in terza persona non identificato, e da una narratrice in prima persona, Esther Summerson, la protagonista della storia. Il narratore in terza persona parla al presente, spaziando ampiamente geograficamente tra classi sociali differenti (dall'aristocratica dimora dei Dedlock al misero quartiere londinese Tom-All-Alone), dando piena libert\u00e0 a Dickens di poter satirizzare il sistema giudiziario britannico; anche se la percezione del narratore ha dei limiti, fermandosi in superficie nel descrivere l'aspetto ed i comportamenti dei personaggi senza alcuna pretesa di raccontarne la vita privata. Esther Summerson narra la sua propria storia al passato (come David in \"David Copperfield\" o Pip in \"Grandi speranze\"), e il tono del suo racconto \u00e8 caratterizzato dalla modestia, la consapevolezza dei propri limiti, e la buona volont\u00e0 nello svelare al lettore i suoi pensieri e sentimenti. Questi due approcci narrativi diversi non si incrociano mai, sebbene spesso corrano in parallelo. Lo scrittore Nabokov, dopo aver descritto il modo nel quale la voce di Esther cambia nel corso del romanzo, concluse che il far narrare parte della storia al personaggio di Esther sia stato il pi\u00f9 grosso errore di Dickens nel pianificare l'opera.\nPer molte generazioni di lettori e studenti, il tema principale trattato in \"Casa Desolata\" \u00e8 stato la virulenta denuncia dell'inefficienza del sistema giudiziario britannico, sommerso da una burocrazia immane. Verso la met\u00e0 del diciannovesimo secolo, la riforma giudiziaria nel Regno Unito fu oggetto di forti critiche e lunghi dibattiti, e Dickens trov\u00f2 in essa un soggetto ideale per un romanzo. \nGeorge Gissing e G. K. Chesterton sono solo alcuni dei critici letterari e scrittori che reputano \"Casa Desolata\" il miglior romanzo scritto da Charles Dickens. Come Chesterton scrisse: \"\"Casa Desolata\" non \u00e8 certamente la miglior opera di Dickens; ma forse \u00e8 il suo miglior romanzo\". Harold Bloom nel suo libro \"The Western Canon\", considera \"Casa Desolata\" il pi\u00f9 grande capolavoro di Dickens. Daniel Burt, nel suo libro \"The Novel 100: A Ranking of the Greatest Novels of All Time\", classifica \"Casa Desolata\" alla posizione numero 12 nella lista dei 100 migliori romanzi di sempre.\nAnticipando di qualche anno lo Sherlock Holmes di Conan Doyle, \"Casa Desolata\" \u00e8 stato indicato come \"il primo romanzo nel quale un detective ha un ruolo significativo\". A tal proposito \u00e8 bene far comunque notare l'esistenza del precedente letterario costituito dal personaggio di Auguste Dupin, creatura scaturita dalla penna dello scrittore statunitense Edgar Allan Poe di qualche anno antecedente al romanzo di Dickens.\nAdattamenti cinematografici e televisivi.\nUn cortometraggio del 1901, intitolato \"The Death of Poor Joe\", ispirato a \"Casa Desolata\", \u00e8 il pi\u00f9 vecchio film esistente basato su un'opera di Charles Dickens.\nNell'epoca del muto, \"Casa Desolata\" venne trasposto al cinema nel 1920 e poi ancora nel 1922.\nLa BBC ha prodotto tre adattamenti televisivi di \"Bleak House\". Il primo nel 1957 ma trasmesso nel 1959 in undici episodi di 1 ora e mezzo di durata l'uno. Il secondo nel 1985 con Diana Rigg e Denholm Elliott, trasmesso nel 1985 in otto puntate. Il terzo adattamento risale al 2005, trasmesso in quindici episodi con un cast formato da Gillian Anderson, Denis Lawson, Charles Dance, e Carey Mulligan.\nBleak House, Kent.\n\"Bleak House\" a Broadstairs, nella zona nord-est del Kent vicino Margate, \u00e8 dove Dickens soggiorn\u00f2 con la famiglia ogni estate per almeno un mese, dal 1839 al 1851, quando inizi\u00f2 a diventare famoso come scrittore. Fort House, situata sulla cima della collina di Fort Road, venne ribattezzata \"Bleak House\" dopo la morte di Dickens, in suo onore."}
{"id": "2049682", "revid": "287204", "url": "https://it.wikipedia.org/wiki?curid=2049682", "title": "Klaus Kinigadner", "text": "Ex-crossista, Kinigadner fu uno dei primi veri superider moderni. Partecip\u00f2 ai campionati europeo e mondiale come pilota ufficiale KTM.\nRitiratosi dalle corse a livello professionistico nel 2005, \u00e8 poi stato team manager KTM in supermoto prima del ritiro della casa a livello ufficiale.\nAttualmente segue una scuola di Supermotard ed Enduro insieme a Gilles Salvador."}
{"id": "2049683", "revid": "599013", "url": "https://it.wikipedia.org/wiki?curid=2049683", "title": "Mejdi Traoui", "text": ""}
{"id": "2049685", "revid": "3115", "url": "https://it.wikipedia.org/wiki?curid=2049685", "title": "Collegiata di Sant'Antonio Abate", "text": "La chiesa collegiata di Sant'Antonio abate si trova a Locarno nell'omonima piazza.\nStoria.\nLa chiesa venne eretta nella prima met\u00e0 del XIV secolo, anche se l'aspetto odierno (a parte la facciata) risale a successivi rimaneggiamenti terminati nel 1664 per quanto riguarda l'edificio esteriore, al 1682 per quanto riguarda il coro ed al 1692 per quanto riguarda la navata. L'11 gennaio 1863 croll\u00f2 una delle volte di una campata, provocando la morte di 47 persone presenti in quel momento all'interno dell'edificio. In seguito ai lavori di ricostruzione venne modificata la facciata dell'edificio, realizzandola in stile neoclassico su ispirazione della chiesa di San Vittore di Cannobio.\nDescrizione.\nCampanile.\nIl campanile venne costruito nel XVII secolo, anche se successivamente venne pi\u00f9 volte rialzato nel corso del XVIII secolo. Al suo interno si trovano cinque campane elettrificate:\nInterno.\nLa pianta \u00e8 a navata singola, con diverse cappelle disposte lungo i due lati maggiori ed un transetto. Il soffitto \u00e8 sorretto da pilastri corinzi mentre le campate hanno la volta a botte; la crociera \u00e8 conclusa da una cupola. Lungo le pareti interne e nelle cappelle laterali si trovano diversi dipinti ed affreschi di maestri locali del XVIII e XIX secolo.\nOrgano a canne.\nSulla cantoria lignea in controfacciata, si trova l'organo a canne. Lo strumento, costruito nel 1872 da Adeodato Bossi-Urbani, \u00e8 frutto di rimaneggiamenti e restauri successivi, di cui l'ultimo nel 1991 ad opera di Italo Marzi, che ne hanno alterato le sue originarie caratteristiche.\nDopo circa un decennio in pessime condizioni (perdite d'aria e materiali di pessima fattura utilizzati nei restauri costringevano l'organo ad un veloce deterioramento) lo strumento \u00e8 stato sottoposto nella primavera del 2016 ad un'accurata manutenzione straordinaria ad opera di Ilic Colzani che, pur dovendo mantenere il materiale costruttivo dei precedenti interventi (l'edificio \u00e8 infatti un bene tutelato a livello cantonale), ha permesso allo strumento di esprimere al meglio le proprie potenzialit\u00e0 timbriche.\nLo strumento, che mantiene la severa cassa neoclassica originaria, ha due tastiere di 61 note ciascuna ed una pedaliera concavo-radiale di 32. La trasmissione \u00e8 mista, meccanica per i manuali e il pedale ed elettrica per i registri e le combinazioni. Dispone di 43 registri."}
{"id": "2049690", "revid": "1573940", "url": "https://it.wikipedia.org/wiki?curid=2049690", "title": "Leuconotopicus borealis", "text": "Il picchio della coccarda (Leuconotopicus borealis ()) \u00e8 un uccello della famiglia Picidae.\nDescrizione.\nHa all'incirca le stesse dimensioni del cardinale rosso: \u00e8 lungo circa 20\u201323\u00a0cm, ha un'apertura alare di circa 36\u00a0cm e pesa circa 45\u00a0g. Il retro \u00e8 segnato da strisce orizzontali bianche e nere.\nIl picchio della coccarda \u00e8 in particolare caratterizzato da capo e nuca di colore nero che circondano delle chiazze bianche sulle guance. Raramente allo scoperto, eccetto durante la stagione degli amori e durante il periodo di difesa del territorio, il maschio presenta una sottile striatura di colore rosso su entrambi i lati della \u201ccuffia\u201d nera, che viene chiamata \u201ccoccarda\u201d (e questo spiega il suo nome).\nBiologia.\nRiproduzione.\nI picchi della coccarda sono appartengono ad una specie territoriale, non migratoria, ed allevano la prole in modo cooperativo. Spesso la coppia digenitori rimane fissaper molti anni. La stagione della nidificazione dura da aprile a giugno. La femmina depone da trea quattro uova per nidiata, mentre il maschio le cova. Entrambi covano le uova per 10-12 giorni. Una colta nati, i piccoli rimangono nel nido in media per 26 giorni. Fino alla piumata, i giovani rimangono spesso con i genitori, formando gruppi che possono comprendere anche pi\u00f9 di nove membri, ma che tipicamente non ne accolgono pi\u00f9 di tre o quattro. All'interno di ogni gruppoc'\u00e8 solo una coppia di uccelli maturi, che in genere danno alla luce una nidiata all'anno. Gli altri membri del gruppo, detti aiutanti al nido, generalmente i maschi della nidiata precedente, collaborano ad incubare le uova e a crescere i piccoli. Le femmine invece lasciano di solito il gruppo prima della stagione dell'accoppiamento successivo, alla ricerca di gruppi di maschi solitari.\nAlimentazione.\nSi nutre principalmente di formiche, coleotteri, bruchi, blattodei, insetti del legno, ragni ed occasionalmente anche di frutta e bacche.\nDistribuzione e habitat.\nStoricamente, L'areale di questo picchio si estendeva nel Sud-Est degli Stati Uniti dalla Florida al New Jersey ed al Maryland, fino a Texas ed Oklahoma ad Est e ad Ovest, e fino a Missouri, Kentucky, e Tennessee verso l'interno. Oggi invece si stima che ci siano 5000 gruppi, per un totale di circa 12500 Picchi della coccarda dalla Florida alla Virginia ed in Oklahoma e Texas; questo numero rappresenta circa l'1% della popolazione originale. Sono estinti in New Jersey, Maryland, e Missouri.\nUna mappa precisa si pu\u00f2 trovare nei link esterni; presso quel link si pu\u00f2 ottenere la mappa nei singoli stati. In Texas, il Picchio della coccarda pu\u00f2 essere osservato presso le foreste W.G. Jones State Forest e Sam Houston National Forest. (vedi collegamenti)\nQuesta specie di picchio costruisce la sua casa nelle foreste di pini. Predilige in particolare il \"Pinus palustris\", ma la scelta non \u00e8 esclusiva. Mentre altri picchi scavano il nido in cavit\u00e0 di alberi morti dove la corteccia \u00e8 marcia e soffice, il Picchio della coccarda \u00e8 l'unico che scava solo cavit\u00e0 in alberi di pino vivi. I pini antichi favoriti dalla specie soffrono spesso a causa di un fungo chiamato \u201cred heart rot\u201d, che intacca la parte centrale del tronco, rendendola pi\u00f9 morbida. Un nido richiede comunque da uno a tre anni per essere scavato.\nUn agglomerato di alberi adatti allo scopo prende il nome di \u201ccluster\u201d (grappolo o mazzo) e pu\u00f2 includere da 1 a 20 o pi\u00f9 alberi con cavit\u00e0 su una superficie compresa tra i 3 ed i 60 acri (da 12\u00a0000 a 240\u00a0000\u00a0m\u00b2). La superficie media di un cluster \u00e8 di 10 acri (40\u00a0000\u00a0m\u00b2). Gli alberi di questo tipo hanno numerosi pozzi di resina, che trasudano linfa. Gli uccelli lasciano che la linfa fluisca apparentemente come difesa nei confronti dei serpenti Colubridae e di altri possibili predatori. Le dimensioni tipiche di un territorio assegnato ad un gruppo varia generalmente tra i 125 ed i 200 acri (da 500\u00a0000 a 800\u00a0000\u00a0m\u00b2), ma osservatori hanno registrato anche territori da un minimo di 60 acri (240\u00a0000\u00a0m\u00b2), fino ad un massimo di 600 acri (2.40\u00a0km\u00b2). La dimensione dei territori pu\u00f2 variare in base alla bont\u00e0 dell'habitat ed alla densit\u00e0 di popolazione.\nQuesta specie gioca un ruolo essenziale nell'intricata rete della vita delle foreste di pini del Sud degli USA. Un buon numero di altri uccelli e mammiferi utilizza come tana o nido le cavit\u00e0 scavate ed abbandonate dai Picchi della coccarda, come cince, sialia ed altre specie di picchio come il Picoides pubescens, il Picoides villosus, ed il Melanerpes carolinus. Picchi di dimensioni pi\u00f9 grandi possono allargare le cavit\u00e0 originariamente scavate dai Picchi della coccarda tanto che successivamente vengono abitate anche da animali pi\u00f9 grossi, quali ad esempio il gufo \u201cMegascops asio\u201d, l'anatra sposa, e addirittura il procione. Le cavit\u00e0 sono usate anche da Pteromyini, e molte specie di rettili ed insetti (ad esempio api e vespe).\nPer aumentare la popolazione di Picchi della coccarda, stati come il Texas, la Louisiana e la Georgia, stanno preparando attraverso i loro enti di difesa ambientale cavit\u00e0 artificiali nei pinus palustris. Gli addetti lo fanno in due modi. Il metodo pi\u00f9 recente e rispettoso della natura consiste nello scolpire una cavit\u00e0 ed inserire un nido artificiale. Il secondo metodo, pi\u00f9 vecchio ed oggi meno usato, consiste nel trapanare l'albero e aspettare che il picchio stesso vi costruisca il nido.\nConservazione.\nL'attenzione degli esperti di conservazione era puntata sul picchio della coccarda gi\u00e0 prima dell'Endangered Species Act del 1970.\nVista l'importanza fondamentale dell'habitat di nidificazione nel processo di riproduzione, molti sforzi sono stati dedicati alla creazione di siti di nidificazione ideali in grande numero.\nGli agglomerati di alberi adatti alla nidificazione sono risparmiati dal taglio forestale, per preservare gli alberi a largo diametro, che impiegano molti anni a crescere. I siti stessi sono stati resi pi\u00f9 attraenti. Incendi controllati sono stati usati per ridurre la crescita di piante decidue nei dintorni dei siti. I picchi della coccarda preferiscono infatti zone a crescita decidua ridotta. Naturalmente, le fiamme sono controllate con estrema attenzione per via dell'alta infiammabilit\u00e0 delle barriere di resina accumulate dai picchi.\nNel tentativo di incrementare la popolazione di questi picchi, i dipartimenti di gestione della fauna selvatica degli Stati di Texas, Louisiana e Georgia stanno creando cavit\u00e0 artificiali nelle piante di \"Pinus palustris\". Vi sono due tecniche principali a questo scopo. La prima, pi\u00f9 diffusa e recente, prevede la scolpitura della cavit\u00e0 nel legno e l'inserimento di un nido artificiale. La seconda, pi\u00f9 vecchia ed in disuso, prevede la trapanatura del legno e la speranza che gli uccelli vi nidifichino.\nIl processo naturale di creazione della cavit\u00e0 \u00e8 energicamente dispendioso e ci\u00f2 comporta il fatto che i picchi della coccarda siano pi\u00f9 interessati alla competizione per cavit\u00e0 gi\u00e0 esistenti piuttosto che dediti alla costruzione di nuove. Per questo possono abitare i nidi artificiali e ricolonizzare zone precedentemente abbandonate.\nOltre a creare nuove cavit\u00e0, gli operatori ambientali si dedicano anche a proteggere quelle esistenti. Il metodo pi\u00f9 comune per farlo \u00e8 il ricorso a placche metalliche che impediscono ad altre specie di allargare o modificare la forma dell'ingresso del nido. Queste strozzature metalliche vanno monitorate attentamente, per assicurare di non creare impedimenti al picchio e per adattarle alla crescita degli alberi."}
{"id": "2049692", "revid": "34773303", "url": "https://it.wikipedia.org/wiki?curid=2049692", "title": "Regno di Granada", "text": ""}
{"id": "2049693", "revid": "991694", "url": "https://it.wikipedia.org/wiki?curid=2049693", "title": "Yato dell'Unicorno", "text": ""}
{"id": "2049694", "revid": "38120", "url": "https://it.wikipedia.org/wiki?curid=2049694", "title": "Tenma di Pegaso", "text": ""}
{"id": "2049695", "revid": "991694", "url": "https://it.wikipedia.org/wiki?curid=2049695", "title": "Hakurei dell'Altare", "text": ""}
{"id": "2049697", "revid": "21880", "url": "https://it.wikipedia.org/wiki?curid=2049697", "title": "Picchio della coccarda", "text": ""}
{"id": "2049700", "revid": "258720", "url": "https://it.wikipedia.org/wiki?curid=2049700", "title": "Squalo longimanus", "text": ""}
{"id": "2049701", "revid": "38120", "url": "https://it.wikipedia.org/wiki?curid=2049701", "title": "Sage (I Cavalieri dello zodiaco)", "text": ""}
{"id": "2049702", "revid": "38120", "url": "https://it.wikipedia.org/wiki?curid=2049702", "title": "Asmita di Virgo", "text": ""}
{"id": "2049703", "revid": "38120", "url": "https://it.wikipedia.org/wiki?curid=2049703", "title": "Cardia di Scorpio", "text": ""}
{"id": "2049704", "revid": "38120", "url": "https://it.wikipedia.org/wiki?curid=2049704", "title": "Sisifo di Sagitter", "text": ""}
{"id": "2049705", "revid": "2015336", "url": "https://it.wikipedia.org/wiki?curid=2049705", "title": "Casino Nobile", "text": "Il Casino Nobile o Casino Principale \u00e8 un edificio di Villa Torlonia, villa di Via Nomentana a Roma.\nDall'ingresso della Villa si accede mediante un piccolo vialetto alberato in terra battuta e ghiaia (seconda traversa a destra del piazzale interno d'accesso) che immette ad uno scalone che a sua volta introduce ad un ampio spiazzale ov'\u00e8 l'ingresso del Casino.\nUna particolarit\u00e0, la biglietteria del Casino Nobile \u00e8 direttamente sullo spiazzale d'accesso di Villa Torlonia.\nStoria.\nQuando Giovanni Raimondo Torlonia acquist\u00f2 il fondo agricolo della Vigna Colonna nei pressi della Via Nomentana commission\u00f2 Giuseppe Valadier il restauro degli edifici compresi nel fondo della vigna.\nI primi lavori di restauro e di ampliamento del Casino durarono dal 1802 al 1806 e compresero stucchi e riassetto quadri interni (alcuni dei quali sono stati spostati nella sala interna del Casino detta a \"Berceau\").\nAlla morte di Giovanni Torlonia i lavori di miglioria e di ampliamento dello stabile furono continuati da parte del figlio Alessandro Torlonia chiamando altri artisti.\nL'idea di Alessandro era quella di rendere monumentale l'ingresso dello stabile inserendo un vestibolo sulla facciata.\nSul frontone venne inserito un altorilievo in terracotta rappresentante una scena di Trionfo di Bacco realizzata da Rinaldo Rinaldi.\nDal 1925 al 1943 il Casino Nobile fu usato come residenza di Mussolini a Villa Torlonia che vi abit\u00f2 insieme alla famiglia: in tale periodo furono aggiunti alla struttura due bunker e operati ammodernamenti.\nIl piano terra ed il piano nobile avevano funzione di rappresentanza e le sale avevano decorazioni a tema variabile da sala in sala.\nIl seminterrato ed il 2\u00ba piano erano adibiti ad alloggi per la servit\u00f9.\nL'accesso al livello seminterrato era garantito da una galleria sotterranea ancora oggi esistente.\nDal piano seminterrato si accede ai due \"bunker\" fatti erigere da Benito Mussolini e ad una sala ipogea:\nDescrizione.\nEsterno.\nLa facciata, originaria del Valadier, \u00e8 costituita da un pronao composto di un porticato al pianterreno, mentre al primo piano \u00e8 formato da un loggiato e colonne con capitelli in stile ionico che sorreggono un frontone triangolare con un altorilievo.\nLa parte inferiore di questa facciata era formata da una base d'appoggio a bugnato con parti imitanti il travertino. Qui, anticamente, era consentito l'accesso alle carrozze.\nNell'atrio sono conservati due sculture: una \"Base moderna con frammento di sarcofago antico\" della II\u00aa met\u00e0 del III secolo d.C. e una \"Base moderna composta da un'ara antica\" di tarda et\u00e0 flavia (fine I secolo d.C.-primi anni del II secolo d.C.)..\nInterno.\nIl Museo della Villa.\nNell'interno si trovano il Museo della Villa ed il Museo della Scuola Romana, pi\u00f9 un seminterrato chiuso al pubblico.\nA parte i dipinti moderni, di propriet\u00e0 del Comune di Roma, le statue e gli arredi provengono in larga parte dalle collezioni Torlonia (sebbene non siano che una piccola parte rispetto alle cospicue collezioni di antichit\u00e0 e di arte ancora in possesso della famiglia e conservate in un palazzo di via della Lungara)..\nIngresso.\nQuesta sala \u00e8 di forma ellittica con dodici colonne in marmo bianco. La volta \u00e8 suddivisa in scomparti da stuccature, per ogni scomparto vi sono raffigurati gli stemmi Torlonia ed allegorie della Fama. Le pareti sono in simil-marmo fior di pesco. Il pavimento \u00e8 in marmo di Carrara e bardiglio che riprende il disegno del soffitto.\nPrimo vestibolo.\nQuesta sala \u00e8 la prima alla sinistra dell'ingresso. Le pareti sono in simil-marmo-breccia corallina. Il soffitto \u00e8 a cassettoni con parti dorate e figure raffiguranti putti, piccoli rosoni e volute.\nIn questa stanza vi sono delle sculture della collezione Torlonia:\nBagno.\nQuesta sala \u00e8 ispirata alle \"stufe\" rinascimentali sia alla sua disposizione nel contesto dell'edificio che nelle pitture murarie a grottesco.\nTra le pitture, realizzate da Pietro Paoletti, che raffigurano storie vi sono:\nQuesti quadri, posti tra decorazioni dai colori vivaci, sono eseguiti con la tecnica di olio su muro, eccetto la scena di \"Galatea\", in parte realizzata in affresco anch'esso dal Paoletti.\nCompletano il tutto delle colonne.\nBiblioteca.\nNella biblioteca vi sono solamente le decorazioni della volta a botte con, al centro, un quadro di Pietro Paoletti raffigurante \"Dante e Virgilio che incontrano i poeti antichi\".\nVi si trova una copia della \"Danzatrice con il dito al mento\" o \"Danzatrice Manzoni\", dal nome del commendatario Domenico Manzoni che commission\u00f2 la statua nel 1811 per 4400 scudi ad Antonio Canova. La statua \u00e8 in marmo di Carrara e risulta tronca di testa mani e piedi. Si trovava in una nicchia della tribuna con fontana di Villa Torlonia e mostra una superficie altareata dai danni atmosferici.\nStanza a \"berceau\".\nIl nome \"berceau\" sta ad indicare la decorazione della volta che crea cos\u00ec un finto pergolato.\nAl centro era posto un riquadro con putti volanti intorno ad uno stemma dei Torlonia.\nTuttavia, questo riquadro, di Domenico del Frate, \u00e8 andato perduto.\nSulle pareti vi erano dei dipinti di Giovan Battista Caretti raffiguranti dei panorami.\nSono tre di un totale di dieci posti originariamente nella sala da pranzo del casino di villa Torlonia ed erano ancora in questa sede quando, nel 1829, pass\u00f2 in eredit\u00e0 da Giovanni ad Alessandro Torlonia, ma furono dispersi nel 1832 quando furono condotte delle migliorie per volere di Alessandro Torlonia. Nel 1997 sono stati ritrovati tre dei dieci altorilievi in alcuni sotterranei del Teatro di villa Torlonia. Sono copie di esemplari oggi custoditi nel Museo Correr di Venezia e in alcune collezioni delle Gallerie d'Italia.\nI tre bassorilievi, tutti in gesso, raffigurano:\nPortico.\nLa stanza, collega le due ali del palazzo. \u00e8 marcata da colonne toscane in travertino e d\u00e0 all'esterno mediante porte vetrate.\nVi sono conservate 2 statue, entrambe sono state restaurate da Cavaceppi verso la fine del XVIII secolo:\nLe due stanze site ai due lati sono spoglie e vi sono la sala video e documentazione.\nCamera di Psiche.\nLa camera \u00e8 sita di fronte alla Stanza a \"Berceau\"ed \u00e8 chiamata cos\u00ec per gli affreschi istorianti scene di Psiche realizzati sulla volta da Pietro Paoletti in stile raffaellesco.\nLe scene sono cos\u00ec rappresentate:\nLe altre opere nella stanza sono le statue:\nCamera dei poeti e degli artisti italiani.\nQuesta camera deve il nome ai trentadue ritratti di Pietro Paoletti inseriti in un contesto di architettura pitturata in stile neogotico.\nTra i ritratti pi\u00f9 rappresentativi vi sono:\nTra le sculture, invece, vi \u00e8 una \"Diana gabina\" di anonimo del XIX secolo., in ghisa. Si tratta di una copia di un originale greco scolpito da Prassitele nel 345-346 a.C. per il tempio di Artemide Brauronia dell'acropoli di Atene e, attualmente, conservata al Museo del Louvre e recuperata dagli scavi di Gabii nel 1792. Raffigura Diana nell'atto di indossare gli abiti. Nel XIX secolo, per la moda dell'epoca, ne furono create diverse copie. Questa presenta tracce di doratura trovate nell'ultimo restauro invitano a supporre che la statua anticamente era completamente rivestita del biondo metallo. Proviene dai pressi del Villino medievale di Villa Torlonia.\nSecondo vestibolo.\n\u00c8 una sala limitrofa all'ingresso, posta simmetricamente al 1\u00ba vestibolo a cui \u00e8 molto simile nell'aspetto.\n\u00c8 pitturata con delle pitture ad imitare il marmo giallo antico.\nIl soffitto \u00e8 a cassettoni con stucchi a forma di rosette e foglie di acanto.\nTra le statue in questa sala vi sono:\nSala da ballo.\n\u00c8 la sala centrale del Casino Nobile e in altezza occupa 2 piani. Caretti mantenne la struttura originaria da Valadier, per\u00f2 aggiunse i due ballatoi, uno per lato, dei dipinti, stucchi dorature e marmi. Le colonne con capitelli compositi, il fregio di amorini, e i lacunari dorati sono di Pietro Galli.\nNella volta sono rappresentati:\nLe pareti sono decorate in giallo antico a simulare il marmo. Anticamente il pavimento era composto da un mosaico policromo, identico al mosaico di Palestrina, che nel 1888 fu trasportato nel palazzo Torlonia di piazza Scossacavalli ed oggi sostiruito da marmi dai colori sgargianti.\nLe statue nella sala sono:\nScalinata.\nLa scalinata congiunge il pianterreno col piano nobile e fu costruita dal Caretti in un piccolo spazio, con scalini sono in marmo e ringhiera balaustrata in bronzo cesellato, entrambi opera di Filippo Ghirlanda.\nSulla scalinata vi \u00e8 una statua rappresentante un torso di Heracle in marmo lunense di et\u00e0 adrianea (prima met\u00e0 del II secolo d.C.-primi decenni del III secolo d.C.) su erma moderna, restaurato dal Cavaceppi. Durante il restauro Cavaceppi aveva segato le gambe della statua per montarla su un'erma moderna in base alla moda in voga all'epoca ed all'influenza di Johann Joachim Winckelmann. La parte retrostante \u00e8 volutamente incompleta per dare risalto al fronte. Heracle viene raffigurato in et\u00e0 matura con barba folta e riccioli con una tenia torta, mentre il torace mostra la possanza muscolare. Sulla spalla sinistra \u00e8 allacciata la leont\u00e8 e la mano sinistra regge la clava. a statua \u00e8 riconducibile all'Heracles bibax o Heracles dexioumenos della II\u00aa met\u00e0 del IV secolo a.C.; proviene dal palazzo Torlonia di piazza Venezia, poi inserito in una delle nicchie esterne del teatro di Villa Torlonia.\nAnticamera.\nLa scalinata immette all'anticamera del piano nobile composta della loggia del pronao. Qui i soffitti sono decorati da Decio Trabalza con rappresentazioni dell'Aurora, del Giorno e della Notte.\nNell'anticamera vi sono le seguenti statue:\nSala di Bacco.\nChiamata cos\u00ec per gli affreschi delle \"Storie del mito di Bacco\", realizzati da Francesco Podesti; lo stesso pittore dipinse in questa sala anche gli affreschi delle \"Quattro stagioni\" e dei \"Tre continenti\". L'affresco del soffitto rappresentante \"Bacco che incontra Arianna\" \u00e8 in parte perduto a causa di un crollo, ma rimangono integri tutti i dipinti delle pareti. Gli affreschi del Podesti sono incorniciati da una struttura in stile grottesco del Caretti. Il pavimento \u00e8 costituito da un mosaico colorato raffigurante Ercole bambino che strozza i serpenti.\nCamera gotica.\n\u00c8 stata quasi interamente affrescata e mosaicizzata dal Caretti in stile gotico.\nLe vetrate sono dipinte a trompe-l'\u0153il. Il pavimento \u00e8 mosaicizzato con tessere di marmo sempre in stile gotico.\n2 tondi nel soffitto raffigurano altrettanti episodi della Gerusalemme liberata:\nGabinetto di Venere.\nTrattasi di una piccola stanza con soffitto a cassettoni con al centro un riquadro attribuito a Luigi Coghetti, \"La toletta di Venere\".\nCamera da letto.\nCome conclusione dei due lati vi erano altrettante camere da letto con panneggi a cortine da letto a baldacchino con, al centro, dei riquadri inerenti a \"La Toletta di Venere\" e \"Psiche portata dai Venti\" di Pietro Paoletti.\nDall'archivio del Tempo si \u00e8 potuto risalire ai mobili originari, sono stati poi ritrovati fortuitamente nel 1997 in un deposito ministeriale:\nLa stanza \u00e8 in stile neobarocco ed \u00e8 databile agli inizi del Novecento. Appartenne a Giovanni Torlonia junior, indi a Benito Mussolini dal 1923 al 1943.\nIl letto \u00e8 realizzato su una base lignea di olmo con placcature in noce. Le colonne laterali sono impreziosite da decorazioni tortili e volute. Le coperte sono vivacemente colorate in giallo simil ottone e rosso cardinale. Le 2 testate sono arricchite da volute ed i piedi del letto da intagli. I piedi anteriori constano di prolungamenti costituiti da colonnine a tortiglioni.\nI due comodini ed il com\u00f2 con maniglie antropomorfe sono in stile seicentesco ligure. Una credenza ornata di lesene \u00e8 posta su una base a gradino.\nL'arredo \u00e8 completato da una consolle con tre cassetti poggia su una base composta da volute e putti. Due colonnette lignee si ergono a forma di candelabro e forse reggevano uno specchio.\nNon sono esposti l'armadio e la specchiera.\nStanza di passaggio.\nQuesta stanza venne usata da Mussolini come budoir ed \u00e8 ricoperta da carta da parati. Un restauro ha portato alla luce un piccolo fregio ed un affresco dello stesso stile della Sala di Bacco.\nNella cappella sono esposti:\nCamera egizia.\nCos\u00ec chiamata per gli affreschi alle pareti d'ispirazione egizia di Luigi Fioroni rappresentanti delle storie di Cleopatra e Marco Antonio.\nGli affreschi sono circondati da un affresco a cornice con geroglifici, colonne finte e architetture di basalto finte di Caretti.\nLa pavimentazione \u00e8 realizzata con marmo e bardiglio, con 2 mosaici raffiguranti ancora delle storie di Cleopatra e Antonio.\nLe scene degli affreschi sono cos\u00ec strutturate:\nSala di Alessandro.\nCome attestano gli arredi, questa camera anticamente era utilizzata come sala da pranzo. \u02dc\u00c8 completamente affrescata con scene richiamanti Alessandro il Macedone (con allusione elogiativa al committente Alessandro Torlonia). Il fregio a bassorilievo raffigura il trionfo di Alessandro a Babilonia, opera di Bertel Thorvaldsen.\nSulle pareti vi sono dipinte delle allegorie. Il pavimento \u00e8 realizzato a commesso con scene zodiacali, realizzato da Carlo Seni, in uno stile detto \"all'etrusca\". Sulle edicole alle pareti sono poste delle statue di Apollo e delle muse di Alessandro Magno della scuola di Thorvaldsen e Pietro Tenerani, sormontate da allegorie esplicative di Francesco Coghetti.\nIl Museo della Scuola Romana.\nQuesto museo \u00e8 sito al 2\u00ba piano del Casino Nobile.\nLe opere esposte, perlopi\u00f9 quadri, sono inerenti a un periodo che spazia dalla Prima e la Seconda guerra mondiale ed appartengono alla \"Scuola di via Cavour\" ed al realismo romano.\nTra le opere vi sono esposti lavori di:\nTra le opere esposte vi sono:"}
{"id": "2049706", "revid": "38120", "url": "https://it.wikipedia.org/wiki?curid=2049706", "title": "El Cid di Capricorn", "text": ""}
{"id": "2049710", "revid": "1776051", "url": "https://it.wikipedia.org/wiki?curid=2049710", "title": "The Dirty Dozen (Krokus)", "text": "The Dirty Dozen \u00e8 un album raccolta dei Krokus pubblicato nel 1993."}
{"id": "2049714", "revid": "1123217", "url": "https://it.wikipedia.org/wiki?curid=2049714", "title": "Mimiviridae", "text": "Mimiviridae \u00e8 una famiglia di virus a DNA, l'unica dell'ordine Imitervirales. Questi virus hanno come ospite naturale i protisti, in particolare amebe."}
{"id": "2049717", "revid": "363629", "url": "https://it.wikipedia.org/wiki?curid=2049717", "title": "Consiglio per la sicurezza nazionale", "text": "Il Consiglio per la sicurezza nazionale (in inglese: \"National Security Council\") \u00e8 il principale organo che consiglia e assiste il presidente degli Stati Uniti d'America in materia di sicurezza nazionale e politica estera.\nStoria.\nIl Consiglio fu creato nel 1947, ad opera del presidente Harry S. Truman, attraverso il \"National Security Act\". L'intento era quello di assicurare il coordinamento e la collaborazione tra marina, esercito, aviazione ed altri strumenti della politica di sicurezza nazionale (come la CIA, creata anch'essa con la stessa legge).\nFin dalla sua istituzione la funzione del Consiglio \u00e8 stata anche quella di consigliare e assistere il presidente in materia di sicurezza nazionale e politica estera. Il Consiglio inoltre ha servito il presidente come braccio principale per il coordinamento di tali politiche tra le varie agenzie governative.\nMembri.\nIl Consiglio \u00e8 presieduto dal presidente degli Stati Uniti d'America. I suoi membri di diritto (sia statutari che non) sono il vicepresidente, il segretario di Stato, il segretario del Tesoro, il segretario della Difesa, il segretario all'Energia e l'assistente del presidente per la Sicurezza degli affari nazionali: quest'ultimo ha anche il titolo di Consigliere per la sicurezza nazionale e fa parte dell'Ufficio esecutivo del presidente ed \u00e8 il funzionario che ha l'incarico di supervisionare quotidianamente gli affari del Consiglio per la sicurezza nazionale.\nIl capo dello stato maggiore congiunto \u00e8 il principale consulente militare del Consiglio per la sicurezza nazionale, il Direttore dell'Intelligence Nazionale \u00e8 il consulente per l'intelligence. Il procuratore generale e il direttore dell'Ufficio per la gestione e il bilancio sono invitati a partecipare alle riunioni relative alle loro responsabilit\u00e0. I capi degli altri dipartimenti ed agenzie esecutive, cos\u00ec come altri alti funzionari, possono essere invitati a partecipare alle riunioni del Consiglio quando ci\u00f2 \u00e8 appropriato in relazione ai loro compiti e alle loro responsabilit\u00e0 e in relazione all'occasione e al momento."}
{"id": "2049729", "revid": "773636", "url": "https://it.wikipedia.org/wiki?curid=2049729", "title": "Chiesa di San Quirico (Sorano)", "text": "La chiesa di San Quirico \u00e8 un edificio religioso situato a San Quirico, nel comune di Sorano in provincia di Grosseto.\nStoria.\nLa chiesa fu costruita agli inizi del XVIII secolo nell'area in cui si estendeva un podere granducale di probabili origini seicentesche. L'edificio religioso sorse originariamente come cappella rurale, della quale non \u00e8 tuttora nota l'intitolazione.\nAlla fine del Settecento, la chiesa fu elevata a parrocchia, vista l'espansione dell'abitato di San Quirico a seguito del definitivo abbandono della vicina citt\u00e0 rupestre di Vitozza, tanto da richiedere la costruzione di un nuovo edificio, pi\u00f9 ampio del preesistente: tali lavori furono effettuati negli anni venti del XIX secolo. La chiesa cos\u00ec ricostruita venne dedicata ai santi Quirico e Giulitta, per ricordare la pi\u00f9 antica chiesa situata nella vicina Vitozza, oramai in fase di avanzato degrado.\nUlteriori lavori di ampliamento furono effettuati agli inizi del XX secolo, che portarono l'edificio religioso alle attuali dimensioni.\nDescrizione.\nLa chiesa di San Quirico si presenta come un semplice edificio religioso a pianta rettangolare, con strutture murarie esterne rivestite in intonaco nella facciata principale anteriore e parzialmente lungo i fianchi laterali, ove per\u00f2 inizia il rivestimento in conci di tufo che caratterizza diffusamente l'intera area absidale esterna.\nLa facciata si presenta dalle linee alquanto semplici, col portale d'ingresso rettangolare che si apre al centro di essa, preceduto da una breve gradinata; al di sopra di esso un recente restauro ha determinato alcuni cambiamenti dalla presenza di tre nicchie nella parte sommitale ad una collocata al centro della parte superiore, al di sopra di una lunetta semicircolare.\nNella parte posteriore del fianco laterale destro si eleva un campanile a sezione quadrata, con la cella campanaria posta nella parte superiore che risulta aperta da due monofore ad arco tondo che si aprono sul lato della facciata e su quello dell'abside; la parte sommitale della torre campanaria culmina con una merlatura: nell'insieme, il campanile si caratterizza per la presenza di elementi stilistici di gusto neoromanico.\nL'interno si presenta a navata unica con pareti intonacate, bipartita da un'ampia arcata semicircolare che precede il tratto della chiesa prossimo all'area presbiterale, ove vi \u00e8 collocato l'altare principale dedicato a san Quirico; la parte posteriore \u00e8 caratterizzata dalla presenza dell'abside. Lungo i lati della navata si trovano altri due altari, dedicati rispettivamente a sant'Antonio da Padova e alla Madonna del Rosario."}
{"id": "2049732", "revid": "729019", "url": "https://it.wikipedia.org/wiki?curid=2049732", "title": "Nicolangelo Carnimeo", "text": "Biografia.\nLaureato in giurisprudenza, scienze politiche e sociali, fu nominato ufficiale nel 1909. Combattente nella guerra italo turca e nella prima guerra mondiale, dal 1940 al 1941 fu comandante della seconda divisione Coloniale dell'Africa Orientale Italiana, nonch\u00e9 ufficiale del X Comando di Difesa Territoriale. Fu artefice con il generale Orlando Lorenzini della difesa della colonia eritrea dagli attacchi britannici del generale William Platt, nonostante la successiva capitolazione alle armi alleate durante la battaglia di Cheren. Il 27 marzo 1941 fu promosso, per merito di guerra, a generale di divisione.\nCatturato dagli inglesi, il generale Carnimeo fu internato in una campo di concentramento. A posteriori gli stessi avversari inglesi ebbero parole di elogio per l'ottima condotta difensiva della piazzaforte nei 56 giorni di accanito assedio, attuata in condizioni militari inferiori. A sua volta il generale Carnimeo rese omaggio al valore delle truppe indiane. A tuttora, il Generale \u00e8 considerato dagli storici, per quanto dimostr\u00f2 nella difesa di Cheren, uno dei migliori generali italiani della seconda guerra mondiale. Nel dopoguerra raggiunse il grado di generale di corpo d'armata e dopo il congedo ricopr\u00ec la carica di consigliere di Stato addetto alla 3\u00aa sezione consultiva di Roma. Il 28 novembre 1957 fu nominato Cavaliere di Gran Croce Ordine al Merito della Repubblica Italiana."}
{"id": "2049734", "revid": "1005847", "url": "https://it.wikipedia.org/wiki?curid=2049734", "title": "Campionato del mondo juniores di scacchi", "text": " \nIl Campionato del mondo juniores di scacchi \u00e8 un torneo di scacchi riservato a giocatori under-20, organizzato dalla FIDE a partire dal 1951.\nLa prima edizione si svolse a Birmingham e fu organizzata da William Ritson-Morry, ideatore di questa manifestazione. In seguito si tenne ogni due anni fino al 1973, dopodich\u00e9 si \u00e8 svolto con cadenza annuale.\nDal 1982 la FIDE organizza anche il Campionato del mondo juniores femminile.\nOgni paese membro della FIDE pu\u00f2 iscrivere al torneo un solo giocatore, ad eccezione del paese ospitante che pu\u00f2 iscriverne due. La prima edizione del 1951 venne organizzata con il sistema svizzero su 11 turni, in seguito venne adottata la formula dei gironi preliminari con accesso alle finali (finale A, finale B, ecc.). A partire dal 1975 si svolge ancora con il sistema svizzero, normalmente su 13 turni.\nInizialmente il vincitore otteneva, se non lo aveva gi\u00e0, il titolo di Maestro Internazionale; all'edizione 2018 il vincitore riceve il titolo di Grande maestro, mentre il secondo e terzo classificato il titolo di Maestro Internazionale (per il torneo femminile rispettivamente Grande Maestro Femminile e Maestro Internazionale femminile). Quattro vincitori del campionato del mondo juniores di scacchi, - Boris Spasskij, Anatolij Karpov, Garri Kasparov e Viswanathan Anand - hanno poi vinto il campionato del mondo assoluto. Tra le vincitrici della sezione femminile, la cinese Zhu Chen \u00e8 la sola giocatrice ad aver vinto successivamente il Campionato del mondo femminile.\nLa FIDE organizza anche il Campionato del mondo giovanile, suddiviso nelle categorie di et\u00e0 under-18 (dal 1987), under-16 (dal 1981), under-14 (dal 1979), under-12 (dal 1986), under-10 (dal 1986) e under-8 (dal 2006).\nVincitori del campionato open.\nLe colonne sono ordinabili con i pulsanti a fianco dei titoli.\nSecondi e terzi posti nel campionato open.\nSono riportati i secondi e terzi posti di alcune edizioni. Il paese di appartenenza \u00e8 indicato con le sigle del CIO."}
{"id": "2049735", "revid": "287204", "url": "https://it.wikipedia.org/wiki?curid=2049735", "title": "Algama", "text": "LAlgama (; anche Algoma) \u00e8 un fiume della Russia siberiana orientale, affluente di destra del Gonam nel bacino idrografico dell'U\u010dur. Scorre nel Nerjungrinskij rajon e nell'Aldanskij ulus della Sacha-Jakuzia, e nell'Ajano-Majskij rajon del Territorio di Chabarovsk.\nNasce dal versante settentrionale dei monti Stanovoj, scorrendo poi attraverso l'altopiano dell'Aldan in direzione nord-est, in una zona quasi disabitata, ricca di laghi (se ne contano circa 1.500), il maggiore lago del bacino \u00e8 il Bol'\u0161oe Toko. Sfocia nel Gonam a 3,5\u00a0km dalla foce. La lunghezza del fiume \u00e8 di 426\u00a0km, il bacino imbrifero \u00e8 di 21\u00a0500\u00a0km\u00b2. I maggiori affluenti sono il Tuksani (90\u00a0km) e l'Idjum (317\u00a0km), provenienti entrambi dalla destra idrografica.\nIl fiume \u00e8 gelato, mediamente, da fine ottobre ai primi di maggio."}
{"id": "2049737", "revid": "287204", "url": "https://it.wikipedia.org/wiki?curid=2049737", "title": "Algoma", "text": ""}
{"id": "2049740", "revid": "309289", "url": "https://it.wikipedia.org/wiki?curid=2049740", "title": "Idjum", "text": "LIdjum () \u00e8 un fiume della Russia siberiana orientale (Territorio di Chabarovsk e Sacha-Jacuzia), affluente di destra dell'Algama (nel bacino idrografico della Lena).\nHa origine dalla sezione occidentale della catena dei monti Stanovoj, da una loro sezione chiamata monti Tokijskij, scorrendo successivamente con direzione mediamente settentrionale, con un corso piuttosto accidentato e con presenza di rapide. Sfocia nell'Algama a 47\u00a0km dalla foce, I maggiori tributari del fiume sono Mulam (104\u00a0km) e Chodurkan (96\u00a0km) dalla sinistra idrografica, D\u00ebss (75\u00a0km) dalla destra.\nL'Idjum \u00e8 gelato, mediamente, da fine ottobre/inizio novembre alla prima met\u00e0 di maggio."}
{"id": "2049741", "revid": "767487", "url": "https://it.wikipedia.org/wiki?curid=2049741", "title": "Taylor Mehlhaff", "text": "Nella NFL.\nScelto al draft dai New Orleans Saints, nella stagione 2008 ha giocato 3 partite realizzando 3 su 4 field goal con il pi\u00f9 lungo di 44 yard, 9 su 10 extra point, 17 kickoff per 1103 yard di cui uno uscito fuori dal campo di gioco, uno in touchback e 15 ritornati. Il 28 ottobre \u00e8 stato tagliato dai \"Saints\" dopo aver sbagliato l'extra point contro i San Diego Chargers."}
{"id": "2049742", "revid": "80339", "url": "https://it.wikipedia.org/wiki?curid=2049742", "title": "Idyum", "text": ""}
{"id": "2049746", "revid": "125355499", "url": "https://it.wikipedia.org/wiki?curid=2049746", "title": "Nel regno della fantasia", "text": "Nel regno della fantasia \u00e8 una serie di romanzi per ragazzi, appartenente al mondo di Geronimo Stilton, personaggio scrittore e giornalista che vive nell'isola dei Topi (nella citt\u00e0 di Topazia) e dirige il giornale pi\u00f9 famoso della sua isola: \"L'eco del roditore\".\nAltri romanzi del regno della fantasia.\nGeronimo Stilton ha inoltre scritto molti altri libri, appartenenti a diverse collane, ambientati nel Regno della Fantsia:\nSerie \"Le nuove avventure nel regno della fantasia\"\nSerie \"Cronache del regno della fantasia\"\nSerie \"I cavalieri del regno della fantasia\"\nSerie \"Le 13 spade\"\nInoltre sono ambientati nel Regno della Fantasia anche alcuni romanzi scritti da Tea Stilton:\nSerie \"Principesse del regno della fantasia\"\nSerie \"Nel Regno di Incanto\"\nSerie \"Le Ribelli di Incanto\"\nSerie \"Le Principesse dell'Alba\""}
{"id": "2049747", "revid": "2730", "url": "https://it.wikipedia.org/wiki?curid=2049747", "title": "The Crusaders", "text": "The Crusaders sono stati un gruppo musicale statunitense molto popolare nei primi anni settanta grazie soprattutto al loro stile caratterizzato della fusione di jazz, soul e pop. Dal 1961, anno della loro fondazione, hanno pubblicato pi\u00f9 di quaranta album, dei quali i primi diciannove sotto il nome di The Jazz Crusaders, nome che fu abbandonato dal gruppo nel 1971.\nBiografia.\nNel 1960, dopo alcune prime esperienze musicali in alcune band di Houston, in Texas, il pianista Joe Sample, il percussionista Stix Hooper, il sassofonista Wilton Felder e il trombonista Wayne Henderson si trasferiscono a Los Angeles, in California, dove, con il nome di \"The Jazz Crusaders\" firmano con l'etichetta Pacific Jazz Records, con la quale rimangono per tutti gli anni sessanta.\nUtilizzando come strumenti solisti sia il trombone che il sassofono tenore, lo stile del gruppo accoglie influenze dall'hard bop, il soul e il rhythm and blues.\nIl 1971 vede il chitarrista Larry Carlton ed il bassista Robert \"Pops\" Popwell entrare nel gruppo, che decide di ridurre il proprio nome in \"'The Crusaders\". Anche il loro stile subisce alcuni cambiamenti, essendo adesso pi\u00f9 vicini al jazz ed al funk e facendoli cos\u00ec ricondurre al filone della \"jazz fusion\". Grazie a questa evoluzioni il gruppo inizia a riscuotere alcuni successi e ad entrare nelle classifiche ufficiali.\nIl successo con il grande pubblico arriva nel 1979, quando il brano \"Street Life\", cantato da Randy Crawford, entra nella R&amp;B Top 10 e si piazza 36^ nella Billboard's Hot 100 Chart, facendo raggiungere all'album omonimo la posizione n\u00b018.\nPurtroppo gi\u00e0 nel 1975 Wayne Henderson aveva abbandonato il gruppo per dedicarsi alla propria attivit\u00e0 di produttore, dopo aver pubblicato con il gruppo ben ventotto album.\nNel 1983 anche Stix Hooper, un altro dei membri fondatori, lascia la band e questo avvenimento segna la fine di un periodo.\nDopo aver registrato altri tre album nel corso degli anni ottanta, \"The Crusaders\", con i soli Sample e Felder rimasti come membri della formazione originale, trovano una nuova popolarit\u00e0 nel 1991, con l'uscita di \"Healing the Wounds\", che raggiunge la vetta della classifica Top Contemporary Jazz e la posizione 174 della Billboard's 200.\nQuesto \u00e8 il loro unico nuovo album degli anni novanta, periodo in cui Wayne Henderson decide di ricreare, assieme a Wilton Felder e a Larry Carlton e con il parere contrario di Joe Sample, i \"Jazz Crusaders\", che nel 1995 pubblicano \"Happy Again\".\nNel 2003 i \"The Crusaders\" di Sample, Felder e Hooper, pubblicano \"Rural Renewal\", album alle cui registrazioni hanno partecipato anche Ray Parker Jr. e Eric Clapton mentre Henderson, con il nome di \"Jazz Crusaders\" fa uscire \"Soul Axes\".\nDiscografia.\nThe Jazz Crusaders:\nThe Crusaders:\nJazz Crusaders:"}
{"id": "2049750", "revid": "309289", "url": "https://it.wikipedia.org/wiki?curid=2049750", "title": "Ireljach", "text": "LIreljach () \u00e8 un fiume della Russia siberiana orientale (Sacha-Jakuzia), affluente di sinistra della O\u010d\u010duguj-Botuobuja nel bacino idrografico del Viljuj.\nScorre nel bassopiano della Jacuzia centrale, in una zona ricca di giacimenti di diamanti per lo sfruttamento dei quali \u00e8 stata costruita la cittadina di \"Mirnyj\", maggiore citt\u00e0 del bacino e una delle pi\u00f9 rilevanti nell'intera Jacuzia. Sfocia nell'O\u010d\u010duguj-Botuobuja presso il villaggio di Almaznyj."}
{"id": "2049752", "revid": "196390", "url": "https://it.wikipedia.org/wiki?curid=2049752", "title": "I giardini di Marzo", "text": ""}
{"id": "2049753", "revid": "80339", "url": "https://it.wikipedia.org/wiki?curid=2049753", "title": "Ireljah", "text": ""}
{"id": "2049755", "revid": "80339", "url": "https://it.wikipedia.org/wiki?curid=2049755", "title": "Ireljakh", "text": ""}
{"id": "2049756", "revid": "1305772", "url": "https://it.wikipedia.org/wiki?curid=2049756", "title": "Laurent Pidoux", "text": "Pidoux fu il primo campione nazionale di supermoto della storia, vincendo nel 1988 il Campionato Francese. Si distinse nello stesso campionato anche negli anni seguenti, oltre che nelle competizioni di Superbikers."}
{"id": "2049758", "revid": "80339", "url": "https://it.wikipedia.org/wiki?curid=2049758", "title": "Irelyakh", "text": ""}
{"id": "2049759", "revid": "266224", "url": "https://it.wikipedia.org/wiki?curid=2049759", "title": "Acqua azzurra acqua chiara", "text": ""}
{"id": "2049760", "revid": "1305772", "url": "https://it.wikipedia.org/wiki?curid=2049760", "title": "Ursula Haubner", "text": "\u00c8 un'alta dirigente del BZ\u00d6, come in precedenza lo \u00e8 stata dell'FP\u00d6.\nBiografia.\n\u00c8 nata a Bad Goisern, Austria, da una famiglia di \nconvinti nazisti. Il padre a soli quindici anni si iscrisse all'allora illegale Partito nazista austriaco (DNSAP), trasferendosi poi in Germania per entrare nella Legione austriaca affiliata alle SA; ritorn\u00f2 poi in Austria per partecipare al fallito putsch nazista del luglio 1934 contro il governo di Dolfuss. Dopo l'Anschluss del 1938, il padre, iscrittosi allo NSDAP, ricopr\u00ec la carica di responsabile giovanile regionale del Fronte tedesco del lavoro (DAF) a Linz. La madre era stata una dirigente (F\u00fchrerin) della Lega delle ragazze tedesche. Nel dopoguerra entrambi i genitori vennero sottoposti al, peraltro blando, processo di denazificazione austriaco. Vennero giudicati \"Minderbelastet\" cio\u00e8 nazisti con basso livello di responsabilit\u00e0, subendo un breve periodo di ostracismo professionale.\nInsegnante e dirigente di partito, nel 2005 Ursula Haubner \u00e8 stata nominata Ministro per gli Affari Sociali della Repubblica Austriaca, sostituendo nel ruolo il collega di partito Herbert Haupt (cui era gi\u00e0 succeduta come Presidente del FP\u00d6 nel giugno 2004).\nUrsula Haubner \u00e8 stata una dei leader del gruppo degli \"scissionisti\" della FP\u00d6 che, sotto la guida di suo fratello J\u00f6rg Haider, nell'aprile 2005 fuoriusc\u00ec dal partito per fondare la BZ\u00d6.\nDal 1991 al 2003 \u00e8 stata assessore comunale a Bad Hall mentre dal 2003 ne \u00e8 consigliere comunale.\nDal 2006 al 2013 \u00e8 stata una parlamentare del BZ\u00d6.\nDecreto Haubner.\nUna forte atmosfera di scontro politico e sociale accolse nel 2006 l'emanazione da parte del ministro degli Affari sociali Haubner del cosiddetto decreto Haubner sugli aiuti all'infanzia.\nCon il supplemento al Decreto Haubner del 3 agosto 2006, i figli di stranieri legalmente residenti in Austria avrebbero perso, o non sarebbero state loro concesse retroattivamente, diverse mensilit\u00e0 di assegni di assistenza all'infanzia, di assegni familiari e parte dei benefici dell'assistenza sociale. Varie proteste pubbliche fecero seguito alla notizia rilasciata dalla stazione radio \u00d61 (Austria 1). Enti di beneficenza, le Chiese cattolica (l'arcivescovo di Vienna, cardinale Christoph Sch\u00f6nborn) e protestante, il Partito Socialdemocratico austriaco (SP\u00d6), i Verdi e il presidente federale Heinz Fischer richiesero l'immediata abrogazione del decreto.. Adducendo il ministro Haubner trattarsi di una semplice svista che, tuttavia, non era in grado di colmare dato che, secondo le disposizioni vigenti, il suo decreto non poteva essere ritirato, un decreto di modifica venne approvato il 15 dicembre 2006 in Parlamento con i voti di SP\u00d6, del Partito Popolare Austriaco (\u00d6VP) e dei Verdi. \nInoltre i Verdi presentarono una mozione di censura nei confronti del ministro degli Affari sociali, mozione che fu tuttavia respinta dalla maggioranza del parlamento.\nVita privata.\n\u00c8 sposata, ha due figlie e cinque nipoti."}
{"id": "2049762", "revid": "656701", "url": "https://it.wikipedia.org/wiki?curid=2049762", "title": "Duecentoquarantadue", "text": ""}
{"id": "2049763", "revid": "309289", "url": "https://it.wikipedia.org/wiki?curid=2049763", "title": "Ilin-Jurjach", "text": "LIlin-Jurjach (; in lingua sacha: \u0418\u043b\u0438\u043d-\u042e\u0440\u044d\u0445, \"Ilin-Jur\u0117ch\") \u00e8 un fiume della Russia siberiana orientale, componente di destra della Rossocha (bacino idrografico della Alazeja).\nHa origine nella periferia occidentale del bassopiano della Kolyma dalla confluenza dei fiumi Chotol (lungo 159\u00a0km) e \u010caskina-Sjane (102\u00a0km); scorre successivamente in un territorio pressoch\u00e9 disabitato, pianeggiante e ricchissimo di laghi (se ne contano circa 3\u00a0000, per una superficie complessiva di 1\u00a0500\u00a0km\u00b2 sui 9\u00a0730 totali del bacino). Unendosi all'Arga-Jurjach d\u00e0 origine al fiume Rossocha. L'Ilin-Jurjach ha una lunghezza di 178\u00a0km (337\u00a0km se contati dalla sorgente del Chotol). Il principale tributario del fiume \u00e8 l'Ulachan-S\u0117n (75\u00a0km).\nL'Ilin-Jurjach \u00e8 gelato, mediamente, dai primi di ottobre ai primi di giugno."}
{"id": "2049766", "revid": "656701", "url": "https://it.wikipedia.org/wiki?curid=2049766", "title": "Duecentoquarantaquattro", "text": ""}
{"id": "2049767", "revid": "1305772", "url": "https://it.wikipedia.org/wiki?curid=2049767", "title": "Arga-Jurjach", "text": ""}
{"id": "2049768", "revid": "80339", "url": "https://it.wikipedia.org/wiki?curid=2049768", "title": "Arga Jurjach", "text": ""}
{"id": "2049769", "revid": "656701", "url": "https://it.wikipedia.org/wiki?curid=2049769", "title": "Duecentoquarantasei", "text": ""}
{"id": "2049771", "revid": "80339", "url": "https://it.wikipedia.org/wiki?curid=2049771", "title": "Arga-Jurjah", "text": ""}
{"id": "2049772", "revid": "126257", "url": "https://it.wikipedia.org/wiki?curid=2049772", "title": "Legnanello", "text": ""}
{"id": "2049773", "revid": "80339", "url": "https://it.wikipedia.org/wiki?curid=2049773", "title": "Arga-Jurjakh", "text": ""}
{"id": "2049774", "revid": "656701", "url": "https://it.wikipedia.org/wiki?curid=2049774", "title": "Duecentoquarantotto", "text": ""}
{"id": "2049775", "revid": "80339", "url": "https://it.wikipedia.org/wiki?curid=2049775", "title": "Arga-Yuryakh", "text": ""}
{"id": "2049779", "revid": "656701", "url": "https://it.wikipedia.org/wiki?curid=2049779", "title": "Duecentocinquantaquattro", "text": ""}
{"id": "2049781", "revid": "110157", "url": "https://it.wikipedia.org/wiki?curid=2049781", "title": "Arga-Jurjach (affluente della Rossocha)", "text": "LArga-Jurjach (), conosciuto anche come \"Argaa-Jurech\", \u00e8 un fiume della Russia siberiana orientale], componente di sinistra della Rossocha nel bacino dell'Alazeja. Scorre nel Srednekolymskij ulus della Sacha-Jakuzia.\nFormata alla confluenza dei fiumi Zeja e Taba-Bastaach che scorrono dal versante orientale della catena dei monti Ulachan-Sis, scorrendo successivamente in direzione mediamente sud-orientale e orientale nel vasto bassopiano della Kolyma, in un territorio disabitato, paludoso e interessato dal permafrost. Unendosi all'Ilin-Jurjach d\u00e0 origine al fiume Rossocha. L'Arga-Jurjach ha una lunghezza di 312\u00a0km; l'area del suo bacino \u00e8 di 5\u00a0600\u00a0km\u00b2. Il suo maggior affluente \u00e8 l'A\u010d\u010dygyj-Jurjach (lungo 126\u00a0km) proveniente dalla destra idrografica.\nIl fiume gela, mediamente, da fine settembre - primi di ottobre a fine maggio - primi di giugno."}
{"id": "2049783", "revid": "656701", "url": "https://it.wikipedia.org/wiki?curid=2049783", "title": "Duecentocinquantotto", "text": ""}
{"id": "2049785", "revid": "599013", "url": "https://it.wikipedia.org/wiki?curid=2049785", "title": "National Portrait Gallery (Londra)", "text": "La National Portrait Gallery di Londra \u00e8 una celebre pinacoteca del Regno Unito, situata nei pressi di Trafalgar Square in St. Martin's Place, alle spalle della National Gallery.\n\u00c8 tra i 20 musei pi\u00f9 visitati al mondo, con pi\u00f9 di 2 milioni di visitatori nel 2012.\nAl suo interno vi si trova una delle pi\u00f9 vaste collezioni di ritratti al mondo: l'esposizione si articola su tre piani e conta pi\u00f9 di 1300 opere collocate in ordine cronologico, dal Rinascimento all'epoca contemporanea.\nStoria.\nFondazione e sedi.\nLa significativa importanza che ricopre la ritrattistica nell'ambito della storia e della cultura britanniche spinse Philip Henry Stanhope, Thomas Babington Macaulay e Thomas Carlyle a fondare nel 1856 quella che all'epoca era la pi\u00f9 grande area espositiva per ritratti esistente, nonostante ancora oggi detenga questo primato insieme ad altre celebri gallerie del mondo.\nL'iniziativa di creare una galleria nazionale che avesse l'intenzione di offrire al pubblico una vasta raccolta dei ritratti raffiguranti i maggiori esponenti della storia, della cultura e della scienza della Gran Bretagna fu espressa per la prima volta dallo stesso fondatore Lord Stanhope gi\u00e0 nel 1842. Dopo una serie di vicissitudini, dopo essere entrato alla Camera dei Lord, egli riusc\u00ec ad accattivarsi il consenso del parlamento e della Regina Vittoria solo nel 1856 per l'ottenimento dei fondi necessari alla realizzazione del museo. Complessivamente il governo stanzi\u00f2 una somma iniziale di 2000 sterline, che consent\u00ec l'istituzione della fondazione il 2 dicembre 1856 presso degli alloggi temporanei al numero 29 di Great George Street. L'inaugurazione ufficiale avvenne il 15 gennaio 1859.\nL'inadeguata sede iniziale, la crescita del numero delle opere esposte e l'aumento del numero dei visitatori (da 5.300 nel 1859 a 34.500 nel 1869) contribuirono a favorire un trasferimento in strutture pi\u00f9 ampie ed idonee della \"Royal Horticultural Society's\" in Exhibition Road a South Kengsinton. Ben presto, anche a causa di un incendio e dell'aumento dei visitatori (80.000 nel 1877), la raccolta venne trasferita al Bethnal Green Museum, fino a quando, a causa della precariet\u00e0 delle strutture e delle infiltrazioni di pioggia che deteriorarono alcune tele, si decise di costruire una sede permanente.\nIl filantropo William Henry Alexander alla fine decise di donare la somma iniziale di 60.000 sterline a patto che il governo donasse un miglio di terreno nei pressi di St James Street e che proponesse come architetto Ewan Christian. I lavori ebbero inizio a St. Martin Place alle spalle della National Gallery e per il completamento Alexander aggiunse allo stanziamento iniziale altre 20.000 sterline ed un ritratto di John Thurloe.\nVi sono stati ulteriori ampliamenti della struttura nel corso del XX secolo, la prima nel 1933 finanziata da Lord Duveen, la seconda nel 2000 da parte di Christopher Ondaatje che occupa uno spazio compreso fra il museo e l'antistante National Gallery fornito di scala mobile per condurre alle esposizioni dei piani superiori.\nLa raccolta.\nLa galleria ospita i ritratti dei pi\u00f9 celebri personaggi della storia e della cultura inglese nelle pi\u00f9 disparate forme artistiche, infatti oltre ai dipinti, vi sono sculture, fotografie e caricature. Nella collezione si annovera tra l'altro il celebre \"ritratto Chandos\", uno dei pi\u00f9 belli e verosimili fra quelli raffiguranti William Shakespeare.\nLe opere artistiche ivi custodite coprono un lasso temporale che va dall'epoca della dinastia Tudor fino ai giorni nostri. Oltre a pregevoli opere, come gli autoritratti di Joshua Reynolds e William Hogarth, se ne custodiscono molte aventi, pi\u00f9 che pregio artistico, una notevole importanza storica, come il ritratto anamorfico di Edoardo VI di William Scrots, di Sir Thomas More e della sua famiglia, dei partecipanti alla \"Conferenza di Somerset House\" del 1604, delle Sorelle Bront\u00eb, della Regina Vittoria e del Principe Alberto in una scultura in costume medievale.\nEsposizione.\nLo spazio espositivo della collezione permanente si articola attraverso i tre piani dell'edificio ed \u00e8 organizzato in ordine cronologico dall'ultimo piano verso il basso.\nTudor Galleries (secondo piano).\nOpere significative:\nIl Seicento (secondo piano).\nOpere significative:\nIl Settecento (secondo piano).\nOpere significative:\nEt\u00e0 Vittoriana (primo piano).\nOpere significative:\nXX secolo (primo piano e piano terra).\nOpere significative:"}
{"id": "2049786", "revid": "656701", "url": "https://it.wikipedia.org/wiki?curid=2049786", "title": "Duecentosessanta", "text": ""}
{"id": "2049787", "revid": "80339", "url": "https://it.wikipedia.org/wiki?curid=2049787", "title": "Ilin-Jurjah", "text": ""}
