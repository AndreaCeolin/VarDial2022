{"id": "2126487", "revid": "768068", "url": "https://it.wikipedia.org/wiki?curid=2126487", "title": "Lingua greca moderna", "text": "Il greco moderno, neoellenico o neogreco (in greco \u039d\u03ad\u03b1 \u0395\u03bb\u03bb\u03b7\u03bd\u03b9\u03ba\u03ac \"n\u00e8a ellinik\u00e0\" o \u039d\u03b5\u03bf\u03b5\u03bb\u03bb\u03b7\u03bd\u03b9\u03ba\u03ae \"neoellinik\u00ec\" ; storicamente e colloquialmente anche conosciuto come \u03a1\u03c9\u03bc\u03b1\u03af\u03b9\u03ba\u03b1 \"rom\u00e8ika\" ) \u00e8 l'ultimo stadio del processo evolutivo della lingua greca, attualmente parlata da circa 15,5 milioni di persone, soprattutto in Grecia e a Cipro.\nConvenzionalmente e in modo simbolico, si comincia a parlare di greco moderno a partire dalla caduta dell'Impero bizantino, nel 1453.\nPer molto di questo tempo la lingua \u00e8 esistita in una forma di diglossia, con vari dialetti parlati a livello locale e regionale coesistenti con forme arcaiche di greco. Durante il XIX e XX secolo fu tentata l'introduzione della kathar\u00e9vousa in sostituzione del greco demotico (da non confondersi col demotico egizio), la forma di greco parlato dalla maggior parte dei greci.\nAttualmente, il greco moderno standard, lingua ufficiale sia in Grecia sia a Cipro, \u00e8 basato sulla \"\u03b4\u03b7\u03bc\u03bf\u03c4\u03b9\u03ba\u03ae \u03b3\u03bb\u03ce\u03c3\u03c3\u03b1\" (dhimotik\u00ec ghl\u00f2ssa), ovvero sulla lingua \"popolare\".\nClassificazione.\nIl greco forma un ramo indipendente delle lingue indoeuropee. Insieme al greco ufficiale, tutte le forme sopravviventi di greco sono discendenti della koin\u00e8, eccetto il dialetto zaconico, parlato nel Peloponneso e discendente dell'antico dialetto dorico.\nDiffusione.\nAttualmente il totale delle persone che parlano il greco \u00e8 stimabile tra i 14 e i 17 milioni di persone soprattutto, come detto, in Grecia e a Cipro, sebbene vi siano comunit\u00e0 greche di rilevanza storica che utilizzano il greco in numerose zone un tempo dominio dell'impero bizantino. Esistono comunit\u00e0 grecofone in Albania, Bulgaria, Turchia, Romania e in alcuni paesi che si affacciano sul Mar Nero, come Ucraina, Russia e Georgia, e in alcuni paesi del bacino del Mediterraneo, come Italia, Egitto e Israele.\nIl greco \u00e8 anche parlato da numerosi emigranti e discendenti di emigranti che attualmente vivono in Nord America e Australia.\nStatus.\nIl greco \u00e8 la lingua ufficiale della Grecia, dove la lingua \u00e8 parlata dal 99,5% della popolazione, e di Cipro, dove \u00e8 sempre stata la lingua ufficiale dello stato cipriota storico (nella parte di Cipro che si \u00e8 formata dopo l'invasione militare turca si parla invece il turco). L'adesione della Grecia all'Unione europea ha fatto in modo che il greco fosse riconosciuto come lingua ufficiale dell'Unione europea.\nStudio della lingua.\nLa prima grammatica della lingua greca moderna \u00e8 quella di Nikolaos Sophianos di Corf\u00f9, scritta nella prima met\u00e0 del XVI secolo. Successivamente furono pubblicate le grammatiche di Girolamo Germano (1622) e Simon Portius (1632). Tutte e tre le grammatiche includono elementi derivati dalla lingua colta e Sophianos descrive le caratteristiche specifiche del suo dialetto nativo. Le opere forniscono comunque un resoconto coerente di una lingua parlata comune sia pur con varianti locali. Una grammatica inedita di Romanos Nikephoros (XVII secolo) contiene molte interessanti osservazioni sulle differenze regionali nel parlato. All'inizio del XVIII secolo, Alessio de Somavera (padre Alexis de Sommevoir, cappuccino francese dell'Alta Marna che pass\u00f2 molti anni a Costantinopoli, Smirne e in altre terre di lingua greca) pubblic\u00f2 il primo lessico del greco volgare. Pi\u00f9 recentemente si segnala la grammatica del greco moderno di Manolis A. Triantafyllidis, tradotta in 14 lingue ed ancor oggi considerata una fonte affidabile dai linguisti.\nGrammatica.\nLe principali differenze grammaticali fra greco antico e moderno sono nella flessione, cio\u00e8 nella coniugazione verbale e nella declinazione dei nomi. Si possono riassumere le principali innovazioni nei seguenti punti:\nLessico.\nNel lessico, il greco moderno vernacolare adotta con grande facilit\u00e0 prestiti da lingue straniere, mentre il greco purista preferisce coniare nuove parole modellandole su quelle antiche.\nVerbi.\nVedi anche: \nLe diatesi sono 3: attivo, medio e passivo. Il medio \u00e8 come i nostri riflessivi: \u03b1\u03bb\u03bb\u03ac\u03b6\u03c9 (cambio) \u03b1\u03bb\u03bb\u03ac\u03b6\u03bf\u03bc\u03b1\u03b9 (mi cambio); \u03c3\u03b7\u03ba\u03ce\u03bd\u03c9 (alzo) \u03c3\u03b7\u03ba\u03ce\u03bd\u03bf\u03bc\u03b1\u03b9 (mi alzo).\nI tempi sono 7: presente, imperfetto, futuro semplice, futuro anteriore, aoristo, passato prossimo e trapassato prossimo.\nI modi sono\n4 finiti: indicativo, congiuntivo, imperativo, condizionale;\n2 infiniti: participio, infinito (di uso completamente diverso rispetto al greco antico)\nFonologia del neogreco.\nPer la fonologia, ovvero per la pronuncia esatta del neogreco secondo l'accento standard di Atene e dell'Attica, ci si servir\u00e0 dell'alfabeto fonetico internazionale stabilito dall'IPA, riportando di fianco esempi in parole italiane o di altre lingue.\nAlcune consonanti cambiano pronuncia (si \"ammorbidiscono\") davanti ai fonemi palatali (o anteriori) [i], con cui si intendono le lettere \u03b7 \u03b9 \u03c5 e i dittonghi \u03b5\u03b9 e \u03bf\u03b9, e [\u025b], con cui si intendono la lettera \u03b5 e il dittongo \u03b1\u03b9 (vedi pi\u00f9 sotto).\nCombinazioni vocaliche del neogreco.\nQuelle che seguono non sono veri dittonghi, bens\u00ec combinazioni di vocali a cui corrisponde spesso un solo suono o una combinazione di vocale e consonante.\nI nessi consonantici del neogreco.\nTutte le consonanti indicate come doppie nella grafia sono di fatto scempiate nella lingua standard (ma non in variet\u00e0 dialettali come il cipriota, per esempio). Recenti riforme dell'ortografia tendono quindi alla loro semplificazione anche in forma scritta, ma nell'uso sono ancora comuni forme doppie come \u03c4\u03c1\u03b5\u03bb\u03bb\u03cc\u03c2/\u03c4\u03c1\u03b5\u03bb\u03cc\u03c2 (pazzo).\nEsistono anche diverse letture per alcuni nessi consonantici:\nCome detto prima, non sono propri del greco i suoni /b/, /d/, /g/, che, qualora non provenienti da parole straniere, sono presenti al pi\u00f9 solo per il fenomeno che coinvolge le combinazioni \u03bc\u03c0, \u03bd\u03c4, \u03b3\u03ba. Queste sono anche usate per rendere tali suoni nelle trascrizioni di nomi e termini stranieri. Allo stesso modo non sono presenti le affricate /\u02a7/ (cena) e /\u02a4/ (gente) (d'altronde il greco manca di ogni postalveolare come /\u0283/ di sciocco), che, nel caso, vengono sostituite dalle vicine \u03c4\u03c3 e \u03c4\u03b6. Di qui le trascrizioni come \u03a4\u03b6\u03cc\u03c1\u03c4\u03b6\u03bf (Giorgio), \u039d\u03c4\u03ac\u03c1\u03b9\u03bf (Dario), \u03c4\u03b6\u03cc\u03b3\u03ba\u03b9\u03b3\u03ba (jogging)."}
{"id": "2126488", "revid": "287204", "url": "https://it.wikipedia.org/wiki?curid=2126488", "title": "Il pupazzo parlante n.3", "text": "Il pupazzo parlante n.3 (\"Night of the Living Dummy III\") \u00e8 il quarantesimo libro della serie horror per ragazzi \"Piccoli brividi\", realizzata da R. L. Stine.\nTrama.\nTrina \u00e8 una ragazza che vive in una vecchia casa di legno insieme al fratello Dan e ai genitori. Il padre dirige un'officina fotografica, ma \u00e8 anche un ex ventriloquo, e tiene tutti i dodici pupazzi che usava nella buia soffitta della casa. Trina e suo fratello, fin da bambini, hanno paura di salire in soffitta, in quanto li terrorizza il modo in cui i burattini sembrano fissarli, in particolare Rocky, un pupazzo con un'espressione arrabbiata e cattiva. Un giorno il padre porta a casa un nuovo pupazzo, con la testa spezzata in due da una crepa, lo ripara e gli d\u00e0 il nome di Smiley. Il pupazzo ha un'espressione malvagia e crudele. Trina trova un foglietto nel taschino del pupazzo in cui sono incise strane parole che legge ad alta voce, e subito dopo il pupazzo le sferra una sberla. Quando lo racconta a Dan, lui non le crede.\nIl pap\u00e0 d\u00e0 una notizia fastidiosa: fra qualche giorno arriver\u00e0 il loro cugino Zane. Trina e suo fratello odiano Zane perch\u00e9 ha dodici anni e dimostra di averne tre, siccome \u00e8 un autentico fifone che si spaventa molto facilmente. Nel giorno in cui arriva Zane, succede una cosa strana: quando apre la porta della sua stanza, il pupazzo Rocky precipita dalla porta e per poco non centra in pieno Zane. Quella sera Trina viene svegliata da Zane, che le dice di aver sentito della voci provenire dalla soffitta e chiede a Trina se pu\u00f2 andare in cucina a preparargli una tazza di latte e corn flakes per calmarsi. Trina acconsente, ma quando i due scendono in cucina trovano Rocky seduto a tavola.\nIl giorno dopo, durante una bella giornata, Zane trattiene i due fratelli nella casa per fotografare degli stupidi oggetti: quando le fotografie vengono riprodotte nella stanza a luci rosse, nelle foto appaiono i primi piani del pupazzo Rocky, e Zane se la prende con Trina e Dan. Trina ha molti sospetti su Dan, \u00e8 fortemente convinta che sia lui a spaventare Zane con i pupazzi, e sale in soffitta a cercare indizi, finch\u00e9 sente una strana vocina che le dice cose cattive. La voce proviene dal pupazzo Smiley. Dietro il divano, per\u00f2, sbuca fuori Dan che, ridendo per lo scherzo riuscito, spiega a Trina perch\u00e9 fosse in soffitta: credeva che fosse Zane a combinare quei pasticci con i pupazzi per poi incolpare loro, con lo scopo di vendicarsi degli scherzi subiti le precedenti volte che era venuto a fare loro visita. Dan voleva, quindi, aspettare Zane in soffitta per prenderlo con le mani nel sacco. Questa ipotesi convince Trina, e i due aspettano fino a notte fonda, finch\u00e9 una sagoma scura entra nella soffitta e afferra Rocky. Trina accende le luci e scopre che \u00e8 proprio Zane, che spiega che voleva vendicarsi degli scherzi di Trina e Dan. I tre fanno la pace.\nL'incubo ricomincia, per\u00f2, quando i tre ragazzi tornano da un giro in bici e trovano la camera di Zane disordinata e il pupazzo Rocky in mezzo alla stanza. Quella sera la famiglia decide di organizzare una cena invitando diverse persone. Succede una catastrofe: prima la macchina fotografica di Zane viene distrutta, poi la sala da pranzo e tutto il cibo finiscono per terra disordinati. I pupazzi Rocky e Smiley vengono trovati seduti a capotavola. Trina e Dan decidono di risalire in soffitta per attendere Zane, che secondo loro si stava ancora vendicando, questa volta Trina porta una fotocamera per fotografare Zane che prepara un altro scherzo. Aspettano finch\u00e9 una sagoma oscura afferra il pupazzo Rocky. Trina scatta alcune foto e nel flash vede il pupazzo Smiley con Rocky sulle sue spalle! Trina e Dan gli urlano di fermarsi, ma il fantoccio Smiley ribatte dicendo che il suo vero nome \u00e8 Slappy. I due fratelli vanno all'attacco e si scontrano in una zuffa, interrotta dal pap\u00e0 che fa irruzione nella soffitta. Trina urla al padre che Slappy \u00e8 vivo, ma il pap\u00e0 non le crede e la macchina fotografica con la foto viene distrutta durante la lotta. Appena il pap\u00e0 esce, Slappy, che si era immobilizzato, riprende vita e ricomincia la lotta, nella quale riferisce a Trina che loro due avevano letto la formula del biglietto misterioso del pupazzo, riportandolo in vita, e di conseguenza saranno i suoi servi per sempre. Trina e Dan riescono a bloccare il pupazzo e poi lo portano fuori sul retro del giardino (dove si trovava un vecchio e profondo pozzo) e ve lo lanciano dentro, credendo di essersene liberati per sempre.\nLa mattina dopo i due fratelli ritrovano il pupazzo in casa, e tutto il resto della famiglia esce lasciando i due fratelli disperati, ma Trina ha in mente un piano: provare a rileggere la formula per far tornare Slappy inanimato. Salgono silenziosamente in soffitta, e piano piano Trina sta per prendere il biglietto, ma Slappy la afferra strattonandola. Ha origine una breve lotta, durante la quale Dan riesce a strappare il biglietto dal pupazzo ed urla le parole scritte. Slappy per\u00f2 rimane in vita e promette ai due una sonora lezione per aver tentato di eliminarlo. Improvvisamente, per\u00f2, Trina nota che tutte le altre marionette si muovono. I pupazzi strisciando si avviano verso Trina e Dan e i due fratelli si stringono forte attendendo di essere presi. Incredibilmente, i pupazzi si stavano spostando verso Slappy, e lo circondano attaccandolo ferocemente. Zane fa un'improvvisa irruzione nella soffitta e tutti i pupazzi si accasciano a terra inanimati, Zane allora esclama che Trina e Dan stavano tramando una scherzo contro di lui e corre a dirlo al pap\u00e0 dei due. Dopo essere stati castigati a vita, poco prima di partire, Zane dice di voler fare il ventriloquo e allora il pap\u00e0 ordina a Trina di andar a prendere un pupazzo per il cugino. Inutile dire che il pupazzo regalato \u00e8 Slappy e, mentre Zane si avvia verso la sua macchina, Slappy fa l'occhiolino a Trina.\nEpisodio TV.\nDi questo libro \u00e8 stata fatta una trasposizione televisiva quasi fedele al romanzo originale, per\u00f2 con due leggere modifiche: se nel libro i pupazzi si accanivano contro Slappy, nella trasposizione \u00e8 Rocky ad inveire contro il malefico pupazzo: infatti, rincuorato dalle parole di Trina, che gli rammenta di essere il preferito di suo padre e che mai sarebbe trattato come uno schiavo, Rocky comprende di avere una famiglia e si ribella a Slappy, che gli aveva dato la vita.\nNel finale, invece, si vede Zane fermarsi prima di andare via, girare la testa verso i due ragazzi a centottanta gradi e dire loro: \"Noi tre ci rivedremo molto presto, cugini!\". I due ragazzi lo guardano stupefatti, segno evidente che l'anima malvagia di Slappy \u00e8 trasmigrata al corpo del povero Zane. La casa dei due ragazzi nell'episodio tv \u00e8 grande e carina, mentre nel libro viene descritta come una vecchia casa di legno. Zane \u00e8 pi\u00f9 grande di due anni dei due gemelli e non \u00e8 a conoscenza del fatto che i pupazzi fossero vivi, mentre in tv ha la loro et\u00e0 ed \u00e8 al corrente di tutto. Ultima cosa, il trucco di Slappy del cambiare il suo corpo \u00e8 molto usato in TV, mentre nei libri viene mostrato solo al quarto episodio.\nUna curiosit\u00e0: l'attore che interpreta Zane \u00e8 un Hayden Christensen agli albori della sua carriera."}
{"id": "2126490", "revid": "15756", "url": "https://it.wikipedia.org/wiki?curid=2126490", "title": "Arado Ar 79", "text": "L'Arado Ar 79 era un aereo da turismo monomotore ad ala bassa usato anche come addestratore avanzato acrobatico sviluppato dalla tedesca Arado Flugzeugwerke GmbH nella seconda parte degli anni trenta.\nDestinato al mercato dell'aviazione generale, riusc\u00ec a conseguire una serie di primati per la propria categoria, trovando anche un utilizzo in ambito militare come addestratore nella Magyar Kir\u00e1lyi Honv\u00e9d L\u00e9gier\u0151, l'aeronautica militare dell'allora Regno d'Ungheria.\nStoria del progetto.\nI successi ottenuti dall'industria aeronautica tedesca nelle varie competizioni riservate ai velivoli da turismo a cavallo degli anni trenta consigliarono all'Arado di sviluppare un nuovo modello adatto ad entrare in quel settore del mercato civile.\nIl progetto, avviato dal direttore dell'ufficio tecnico dell'azienda Walter Blume nel 1937, era relativo ad un moderno velivolo realizzato in tecnica mista, un monomotore monoplano ad ala bassa con cabina di pilotaggio a due posti affiancati e carrello d'atterraggio triciclo classico con elementi anteriori retrattili.\nTecnica.\nL'Ar 79 era un compatto velivolo da turismo con capacit\u00e0 acrobatiche che riprendeva l'impostazione dei pari ruolo di produzione tedesca degli anni trenta destinati al mercato civile, monomotore, monoplano ad ala bassa, biposto, con cabina chiusa.\nLa fusoliera, che integrava la cabina di pilotaggio a due posti affiancati, chiusa da un tettuccio ed accessibile dai lati dello stesso, era realizzata nella parte anteriore con una struttura di tubi d'acciaio saldati tra loro e ricoperti in tela trattata, e posteriormente con una a semiguscio (o monoscocca secondo altre fonti), terminando in un impennaggio classico monoderiva caratterizzato da un unico piano orizzontale.\nL'velatura era monoplana, con ala posizionata bassa e a sbalzo sulla fusoliera, realizzata con struttura lignea mono longherone e ricoperta in tela trattata e fogli di compensato.\nIl carrello d'atterraggio era un triciclo convenzionale, dotato di elementi anteriori ammortizzati che si ritraevano con movimento verso l'interno nel tronco centrale del piano alare integrati da un ruotino d'appoggio posto sotto la coda.\nLa propulsione era affidata ad un motore Hirth HM 504A-2, un 4 cilindri in linea rovesciato raffreddato ad aria in grado di erogare una potenza pari a 105 PS (77 kW), adeguata alle caratteristiche del modello. Posizionato all'estremit\u00e0 anteriore della fusoliera e racchiuso da una cofanatura di tipo automobilistico, era abbinato ad un'elica lignea bipala a passo fisso.\nImpiego operativo.\nNel 1938 l'Ar 79 riusc\u00ec ad ottenere una serie di risultati di rilievo conquistando alcuni primati internazionali di velocit\u00e0 per la propria categoria.\nIl 15 luglio l'Ar 79A V1 marche D-EKCX condotto da Herr L\u00fcber riusc\u00ec ad aggiudicarsi, con il solo pilota a bordo, il record di velocit\u00e0 sulla distanza di 1\u00a0000\u00a0km alla media di 229,04\u00a0km/h ed il successivo 29 luglio, in condizioni analoghe, quello sui 2\u00a0000\u00a0km alla media di 227,029\u00a0km/h ottenuto con l'Ar 79A V2 D-EHCR con Seelbach ai comandi.\nIn seguito venne approntato un Ar 79 appositamente modificato per il conseguimento di un primato sulla distanza, aggiungendo dei serbatoi di combustibile supplementari, uno dietro la cabina di pilotaggio da 520\u00a0L ed un secondo, sganciabile, da 106\u00a0L posizionato sotto la fusoliera. In questa configurazione, ai comandi dell'equipaggio composto dal tenente Pulkowski e dal sottotenente Jennet della Luftwaffe, riusc\u00ec a compiere un volo senza scalo di 6\u00a0303\u00a0km partendo da Bengasi, in Libia, fino a Gaya, in India, alla velocit\u00e0 media di 160\u00a0km/h.\nTra le varie imprese ottenute con un Ar 79 si ricorda anche il raid Budapest-Bombay-Budapest effettuato dall'ungherese Istv\u00e1n Horthy, nobile, pilota e, durante la seconda guerra mondiale, pilota da caccia nella Magyar Kir\u00e1lyi Honv\u00e9d L\u00e9gier\u0151, l'aeronautica militare dell'allora Regno d'Ungheria, perito in un incidente sul fronte orientale ai comandi di un M\u00c1VAG H\u00e9ja. Nell'impresa riusc\u00ec ad effettuare il viaggio andata e ritorno in sette giorni e mezzo ricoprendo una distanza di 12\u00a0860\u00a0km."}
{"id": "2126491", "revid": "404449", "url": "https://it.wikipedia.org/wiki?curid=2126491", "title": "Palazzo dello Spedale", "text": "Il palazzo dello Spedale \u00e8 un edificio situato nel centro storico di Castiglione della Pescaia, all'interno della cinta muraria, in via dell'Ospedale, nei pressi della porta attigua alla chiesa di San Giovanni Battista.\nStoria.\nIl complesso architettonico sorse all'inizio del XVII secolo come struttura assistenziale di riferimento per il centro storico cittadino. Nel corso dei secoli successivi, l'edificio ha subito vari interventi di ristrutturazione che lo hanno rimaneggiato fino alle attuali dimensioni. Le funzioni assistenziali sono tuttavia proseguite fino ai giorni nostri, essendo stato adibito a casa di riposo.\nDescrizione.\nIl palazzo dello Spedale si presenta come una semplice struttura architettonica a pianta rettangolare, con il prospetto principale che si articola su due livelli affacciandosi su via dell'Ospedale, mentre la facciata opposta sul lato orientale e il lato corto settentrionale si sviluppano su tre livelli per adattarsi al dislivello del terreno su cui sorge l'intero complesso.\nLungo i vari livelli si aprono finestre di forma quadrangolare, mentre al pian terreno della facciata principale si aprono alcuni portoni d'ingresso architravati di forma rettangolare."}
{"id": "2126492", "revid": "1328645", "url": "https://it.wikipedia.org/wiki?curid=2126492", "title": "Hawk Ostby", "text": " Nasce da madre indiana e padre norvegese, \u00e8 il primogenito di tre figli, due femmine che nasceranno in Svezia alcuni anni dopo. \nDell'India rimangono solo i natali in quanto pochi mesi dopo dalla nascita si trasferisce coi genitori a Oslo (Norvegia) studiando nelle localit\u00e0 di Nordstrand e Slemdal.\nUna volta raggiunti i quindici anni parte per un viaggio che lo porta dapprima in Malaysia e poi a Singapore. Al compimento della maggiore et\u00e0 decide di trasferirsi permanentemente negli Stati Uniti d'America ove tutt'oggi vive.\nDal debutto nel mondo del cinema \u00e8 in partnership con Mark Fergus, con il quale ha collaborato sempre. \nNel 2008 \u00e8 stato contattato insieme a Fergus per scrivere la sceneggiatura di \"Captain America - Il primo Vendicatore\" ma i due sono stati accantonati in favore di Christopher Markus e Stephen McFeely.\nRiconoscimenti.\nIl suo lavoro pi\u00f9 premiato \u00e8 stato \"I figli degli uomini\" (2006), film drammatico diretto da Alfonso Cuar\u00f3n. \u00c8 stato nominato ai premi Oscar 2007 nella categoria Miglior sceneggiatura non originale, riconoscimento poi vinto da William Monahan per \"The Departed - Il bene e il male\"."}
{"id": "2126496", "revid": "486946", "url": "https://it.wikipedia.org/wiki?curid=2126496", "title": "Storia del Palermo Calcio", "text": ""}
{"id": "2126497", "revid": "155634", "url": "https://it.wikipedia.org/wiki?curid=2126497", "title": "Giulia Gianesini", "text": "Biografia.\nOriginaria di Gallio, la Gianesini ha iniziato a partecipare a gare internazionali FIS nel dicembre del 1999. Ha fatto il suo esordio in Coppa Europa il 18 gennaio 2003 nello slalom speciale di Passo del Tonale, senza completarlo, mentre la sua prima gara in Coppa del Mondo \u00e8 stata lo slalom gigante di Semmering del 28 dicembre 2004, che non ha concluso.\nL'11 marzo 2005 ha colto a Roccaraso in slalom gigante il suo primo podio in Coppa Europa (2\u00aa) e ha ottenuto i primi punti in Coppa del Mondo il 26 gennaio 2008, quando \u00e8 giunta 24\u00aa nello slalom gigante di Ofterschwang. Sempre in slalom gigante ha colto il suo miglior piazzamento in Coppa del Mondo, 9\u00aa il 24 gennaio 2010 a Cortina d'Ampezzo, e l'ultimo podio in Coppa Europa, 3\u00aa il 15 febbraio 2011 ad Abetone.\nSi \u00e8 ritirata al termine della stagione 2013-2014; la sua ultima gara in Coppa del Mondo \u00e8 stato lo slalom gigante di S\u00f6lden del 26 ottobre e la sua ultima gara in carriera quello dei Campionati italiani 2014, il 30 marzo a Livigno: in entrambi i casi la Gianesini non ha completato la prova. In carriera non ha preso parte n\u00e9 a rassegne olimpiche n\u00e9 iridate."}
{"id": "2126499", "revid": "125886670", "url": "https://it.wikipedia.org/wiki?curid=2126499", "title": "Non aprite quella porta (film 1974)", "text": "Non aprite quella porta (\"The Texas Chain Saw Massacre\") \u00e8 un film del 1974 diretto da Tobe Hooper. Il film, un horror indipendente e a basso costo, venne distribuito nelle sale cinematografiche nel 1974.\nIl film narra la storia di un gruppo di cinque ragazzi texani che finiscono nelle grinfie di una famiglia di assassini cannibali tra i cui componenti spicca Faccia di Cuoio, che diverr\u00e0 uno dei pi\u00f9 famosi assassini seriali del cinema dell'orrore oltre che il personaggio principale di questo e altri film. Il personaggio \u00e8 distinto da una maschera di pelle umana, un grembiule da macellaio insanguinato e soprattutto da una motosega, che usa come arma per massacrare le sue vittime.\n\"Non aprite quella porta\" fu messo al bando in molti Paesi, e numerosi cinema lo tolsero dalla programmazione a causa delle proteste circa la violenza mostrata nel film. Nel corso degli anni si \u00e8 guadagnato la reputazione di essere uno dei migliori e pi\u00f9 influenti film dell'orrore di sempre, accreditato di aver dato origine a molti elementi ricorrenti nel cinema slasher, e di aver generato un franchise che ha continuato a raccontare le gesta di Faccia di Cuoio e della sua famiglia attraverso sequel, prequel, remake, fumetti e videogiochi.\nTrama.\n18 agosto 1973. A Newt, in Texas, un vandalo ha costruito delle sculture demoniache lungo un cimitero sfruttando i resti dei defunti. Un gruppo di studenti del college, Sally Hardesty, Pam, i loro rispettivi fidanzati Jerry e Kirk, e Franklin, il fratello di Sally, paralizzato dalla vita in gi\u00f9, si stanno recando a ispezionare la bara del nonno paterno di Sally e Franklin l\u00ec sepolto e la trovano intatta. Gli studenti decidono quindi di tornare al loro veicolo e di rimettersi in viaggio. Incontrano un autostoppista e decidono di offrirgli un passaggio, ma purtroppo per loro l'uomo si rivela ben presto un folle: si ferisce la mano con un coltello e poi ferisce Franklin con il suo rasoio a un braccio, prima che gli altri lo scarichino gi\u00f9 dal veicolo.\nI ragazzi si fermano da un benzinaio per fare rifornimento, ma lui li informa che rimarr\u00e0 sprovvisto di benzina fino al giorno dopo. Le ragazze decidono di entrare nel bar per prendersi alcune bibite accompagnate da Franklin che, parlando al proprietario, gli dice che sono venuti in questa regione per andare a rivedere la vecchia casa di suo nonno. Stranamente turbato dalla notizia, l'uomo avverte Franklin di non andare in quel luogo perch\u00e9 la gente di l\u00ec \u00e8 molto scortese e cattiva. Nonostante questo, dopo aver comprato un po' di carne alla griglia, i ragazzi decidono di continuare la strada per la vecchia casa.\nArrivati sul posto qualche ora dopo, Kirk e Pam decidono di recarsi al ruscello vicino per fare un bagno mentre Jerry, Sally e Franklin rimangono alla casa. I due trovano il ruscello totalmente prosciugato ma un forte rumore di pompe di un generatore li incuriosisce e li attira verso una villetta vicina. Kirk spera di poter chiedere al proprietario un po' di benzina ma i due si trovano di fronte qualcosa di strano: un'enorme area piena di veicoli abbandonati, alcuni dei quali intatti. Kirk decide di bussare alla porta della casa ma sembra non esserci nessuno; il ragazzo trova inoltre un dente umano sul portico e lo mostra a Pam che, disgustata, si va a sedere sotto un albero a qualche metro dalla casa, mentre Kirk continua a bussare. A furia di bussare la porta si apre da sola, essendo stata chiusa male, e il giovane decide di entrare, attirato da strani rumori provenienti dall'interno. Si avvicina cos\u00ec a una rampa di scale quando di colpo un enorme uomo con una maschera di pelle umana spunta da dietro l'angolo, lo afferra, lo tramortisce con un colpo di martello e poi lo finisce con altri colpi prima di richiudere con violenza la porta metallica che conduce alla sua stanza di \"macellaio\". Pam, preoccupata per il non ritorno del ragazzo, si inoltra nella casa per cercarlo ed entrata nella sala da pranzo scivola su una pila di resti umani e animali. Terrorizzata, la ragazza vomita e inizia a dare segni di isteria, urlando il nome del compagno, si rialza e torna nel corridoio. Riappare la figura mostruosa che la afferra e la porta in cucina, dove Pam viene brutalmente appesa su un gancio da carni che le si conficca nella schiena. Inoltre, scioccata e in agonia, \u00e8 costretta a vedere il feroce Faccia di Cuoio tagliare a met\u00e0 il cadavere di Kirk con una motosega. Jerry, visto che i suoi amici non tornano, decide di andare alla loro ricerca; arrivato allo stagno e trovandolo prosciugato, intuisce che si devono essere diretti alla casa l\u00ec vicino. Entrato nella villa, chiama i due ragazzi ma non risponde nessuno; pensando che si tratti di uno scherzo si mette a cercarli, non trovando nella casa anima viva, finch\u00e9 raggiunge la cucina dove trova un grosso frigo. Apertolo, vi ritrova all'interno Pam agonizzante ma ancora viva. Improvvisamente ritorna Faccia di Cuoio che colpisce Jerry con una mannaia, prima di rinchiudere nuovamente la ragazza nel congelatore.\nAll'imbrunire, dato che Jerry non era ancora tornato (avendo con s\u00e9 le chiavi del furgone), Sally e Franklin decidono di andare a cercare i loro amici ma, giunti nella boscaglia intorno alla villa, vengono assaliti dal serial killer che massacra Franklin con la motosega; Sally fugge nelle tenebre ma Faccia di Cuoio la insegue. La ragazza riesce a mettersi in salvo scappando nella villa e chiudendosi la porta alle spalle, prima di fuggire al piano superiore. L\u00ec trova due persone sedute sulle rispettive seggiole, il cadavere mummificato di una donna e un vecchio decrepito. Intanto il terribile assassino ha sfondato la porta con la motosega e sta per entrare nella stanza, ma Sally si getta dalla finestra e dopo un malconcio atterraggio fugge verso il benzinaio. Arrivata alla stazione in preda al panico pi\u00f9 totale chiede aiuto al proprietario, che riesce a malapena a calmarla e la informa che l\u00ec non \u00e8 presente un telefono, quindi deve uscire per chiamare qualcuno. Dopo poco l'uomo ritorna ma invece di soccorrere la ragazza la colpisce con una scopa rendendola esanime e la rinchiude in un sacco, gettandola sul suo camioncino. Sulla strada verso casa, il benzinaio trova l'autostoppista che i ragazzi avevano incontrato e, sceso dal furgoncino, lo rimprovera aspramente e lo colpisce pi\u00f9 volte: si scopre che quel tizio \u00e8 suo figlio ed \u00e8 stato proprio lui a vandalizzare i sepolti al cimitero. Il padre se la prende con lui perch\u00e9 quella scorribanda \u00e8 stata troppo avventata, ma il figlio gli risponde in maniera spasmodica e impudente.\nLa ragazza viene portata alla villa, dove il padre se la rif\u00e0 anche con Faccia di Cuoio, altro suo figlio, inseguendolo e inveendo contro di lui per essersi quasi fatto sfuggire una testimone; il serial killer scappa timidamente spaventato e non cerca neppure di difendersi. Sally viene dunque fatta sedere su una seggiola vicino all'anziano che aveva incontrato al piano superiore (chiamato dalla famiglia solamente \"Nonno\"), il quale le morde un dito e le succhia il sangue fuoriuscito. Non potendo pi\u00f9 reggere tutta questa tensione la povera ragazza sviene. Rinvenuta, si ritrova a cena con la famiglia legata sulla sedia e con davanti un piatto di salsicce umane, pronta per essere uccisa. Il fratello di Faccia di Cuoio, in costante conflitto col padre, propone che sia proprio il vecchio in stato quasi vegetativo a darle il colpo di grazia con un martello. Il nonno per\u00f2 a malapena riesce a tenere in mano lo strumento e approfittando di un'indecisione, Sally riesce a divincolarsi e fuggire dalla casa, venendo per\u00f2 inseguita da Faccia di Cuoio munito della sua motosega e dal fratello, che la raggiunge e la colpisce ripetutamente col suo rasoio. La giovane riesce ad arrivare alla strada proprio mentre sopraggiunge a tutta velocit\u00e0 un camion che, dopo aver investito e ucciso il fratello di Faccia di Cuoio, si ferma per darle soccorso. Mentre i due stanno per salire sul camion per\u00f2 arriva il corpulento serial killer, impedendo loro la fuga. Il camionista colpisce prontamente Faccia di Cuoio al volto con una chiave inglese prima di dileguarsi; Faccia di Cuoio cade tramortito e si ferisce a una gamba con la sua stessa motosega mentre un pick-up transita sul lato opposto della strada. Il conducente, vista la scena, dopo aver fatto un'inversione fa salire Sally sulla vettura, prima di sfrecciare via.\nIl film si conclude con Sally sul retro del pick-up, completamente ricoperta di sangue, che ride istericamente in evidente stato di shock mentre in lontananza il ferito Faccia di Cuoio agita furiosamente la sua motosega in mezzo alla strada per essersela fatta scappare e disperato per la morte del fratello maggiore.\nAvvenimenti dopo la fine.\nQueste scritte sono state inserite solo in Italia, ma nella versione ridoppiata del 1994 sono state tolte. Tali scritte inoltre non sono congruenti con nessun capitolo successivo della saga: innanzitutto, la famiglia non fu arrestata o condannata perch\u00e9 nel secondo capitolo \"Non aprite quella porta - Parte 2\" viene spiegato che la famiglia \u00e8 scomparsa dalla circolazione per poi riapparire, mentre in \"Non aprite quella porta 3D\", che offre un seguito diretto, viene mostrato che la famiglia \u00e8 stata bruciata viva nella propria casa colonica.\nProduzione.\nProdotto con un budget totale di , il film ha guadagnato dai botteghini del Nord America, rendendolo uno dei film indipendenti di maggior successo della storia del cinema. Il film venne presentato nella \"Quinzaine des R\u00e9alisateurs\" al Festival di Cannes 1975.\nContrariamente a ci\u00f2 che afferma la voce narrante, il film non ripropone fatti reali. \"Non aprite quella porta\", al pari dei film \"Psyco\" (1960), \"Deranged - Il folle\" (1974) e \"Il silenzio degli innocenti\" (1991), \u00e8 infatti solo parzialmente ispirato alla storia del serial killer del Wisconsin Ed Gein che uccideva le sue vittime, riutilizzando poi la loro pelle creando svariati oggetti e indumenti (tra cui una maschera, appunto). Gli interni della casa e in particolare il macabro salotto della famiglia furono comunque ricreati prendendo spunto da quelli filmati dalla polizia durante un sopralluogo a casa Gein.\nIl regista del film ha perci\u00f2 utilizzato la tecnica del falso documentario per rendere la storia maggiormente verosimile e pi\u00f9 adatta a spaventare il pubblico. Questo effetto fu talmente riuscito che tutt'oggi le biblioteche della cittadina di Burkburnett, Texas, e della vicina Wichita Falls, situate nei pressi in cui la storia \u00e8 stata ambientata, ricevono regolarmente richieste di copie originali di articoli di giornale legate agli eventi narrati nel film.\nSviluppo.\nIl soggetto di \"Non aprite quella porta\" nacque all'inizio degli anni settanta mentre Tobe Hooper lavorava come assistente di regia presso la University of Texas at Austin e cineoperatore di documentari. All'epoca egli aveva gi\u00e0 sviluppato una prima bozza di una storia fantasy che parlava di elementi quali isolamento, boschi, e oscurit\u00e0. Poi, dopo aver conosciuto Kim Henkel che gli consigli\u00f2 di passare dal fantasy all'horror, prese spunto da vari fatti di cronaca nera di San Antonio come ispirazione per il soggetto e bas\u00f2 alcuni elementi della trama sul serial killer Ed Gein, che commise i suoi crimini nel Wisconsin degli anni cinquanta. L'originale idea della motosega utilizzata come arma venne a Hooper mentre si trovava in un supermercato molto affollato. Scorgendo nel reparto ferramenta una motosega, pens\u00f2 come sarebbe stato facile farsi largo tra la folla se ne avesse impugnata una accesa. Durante la lavorazione del film, Hooper utilizz\u00f2 come titoli provvisori del progetto \"Headcheese\" e \"Leatherface\".\nHooper cit\u00f2 inoltre i cambiamenti culturali e politici dell'epoca come influenze centrali nello sviluppo dell'opera. La disinformazione intenzionale, volendo far credere che il \"film fosse ispirato a fatti realmente accaduti\", era una risposta da parte del regista al fatto di essere stato ingannato dal governo \"circa i fatti che accadevano nel mondo\", inclusi Watergate, la crisi petrolifera del 1973, e \"i massacri e le atrocit\u00e0 della guerra in Vietnam\".\nHooper e Kim Henkel scrissero insieme la sceneggiatura e formarono la societ\u00e0 Vortex Inc. con Henkel presidente e Hooper vice presidente. Poi chiesero a Bill Parsley, un amico di Hooper, di finanziare il progetto. Parsley cre\u00f2 una compagnia chiamata MAB Inc. attraverso la quale invest\u00ec per la produzione del film. In cambio, la MAB ottenne il 50% degli incassi e profitti futuri del film.\nCasting.\nMolti dei membri del cast erano all'epoca attori texani relativamente sconosciuti che avevano recitato in spot pubblicitari, televisione, o teatro, oltre che attori conosciuti personalmente da Hooper, come Allen Danziger e Jim Siedow. Il coinvolgimento nel film favor\u00ec l'inserimento di alcuni di loro nell'industria cinematografica mainstream. Il ruolo protagonista di Sally fu dato a Marilyn Burns, che in precedenza aveva lavorato solo a teatro. Teri McMinn era una studentessa che recitava in compagnie teatrali locali, incluso il Dallas Theater Center. Henkel la scrittur\u00f2 dopo aver visto una sua foto sul giornale \"Austin American-Statesman\", e richiese espressamente che per il provino la ragazza indossasse degli short attillati.\nNella versione in lingua originale, la voce narrante all'inizio del film \u00e8 quella dell'attore John Larroquette che fu amichevolmente ricompensato con uno spinello di marijuana ma che in oltre quarant'anni non ha mai visto il film.\nL'attore americano di origini islandesi Gunnar Hansen venne scelto per il ruolo di Leatherface. Ci\u00f2 che di per s\u00e9 colp\u00ec il regista e il co-sceneggiatore fu la sua capacit\u00e0 di recitare e, soprattutto, la sua imponente stazza fisica, dato che Hansen era alto 1,93 m. La sua decisione di recitare nel film nacque per \"semplici motivi\": non aveva mai lavorato a un vero film e pensava che recitare in un film horror sarebbe stata un'esperienza curiosa, oltre che interessante per imparare un po' di come vengono realizzate queste produzioni. Per lui sarebbe stato \"un lavoro estivo molto migliore rispetto alla gestione di un bar\" e non avrebbe mai immaginato che sarebbe diventato una \"icona dell'horror\". Il regista gli permise di sviluppare liberamente il suo personaggio. Hansen decise quindi che Leatherface sarebbe stato una persona con disabilit\u00e0 mentale che non aveva nemmeno imparato a parlare.\nLeatherface.\nTobe Hooper e Kim Henkel inizialmente volevano che Leatherface parlasse, ma Gunnar Hansen decise che sarebbe stato meglio di no. Egli decise inoltre che il serial killer sarebbe stato ritardato mentalmente e si rec\u00f2 quindi in una scuola per disabili per studiare tutti gli atteggiamenti che sarebbero stati utili per il suo personaggio. Leatherface nella sceneggiatura aveva dei dialoghi che erano dei mugugni con scritto a fianco, fra parentesi, cosa stava cercando di dire.\nNel film, Leatherface indossa tre maschere di pelle umana: la \"maschera da assassino\", la \"maschera da nonna\" e la \"maschera da ragazza dolce\". A proposito Gunnar Hansen comment\u00f2: \u00abLa ragione per la quale lui indossa una maschera, secondo Tobe e Kim, \u00e8 perch\u00e9 la maschera determina la sua personalit\u00e0 del momento. Chi vuole essere quel giorno determina quale maschera sceglier\u00e0. Cos\u00ec quando Drayton arriva a casa con Sally, Leatherface indossa la maschera da \"vecchia signora\" e porta un grembiule, ha un cucchiaio di legno in mano, si sente una casalinga, una massaia che vuole aiutare in cucina. Alla cena invece \"indossa\" una faccia diversa, la \"ragazza dolce\", pi\u00f9 \"elegante\". Il vestito da \"ragazza truccata\" consiste in una parrucca da donna e un completo nero da uomo, in quanto Leatherface si \u00e8 vestito \"bene\" per la cena in famiglia, come da tradizione delle famiglie patriarcali del profondo sud. Infine, la maschera da \"macellaio assassino\" \u00e8 quella che indossa per cacciare e massacrare le sue vittime. Dietro la maschera, in realt\u00e0, Leatherface \u00e8 un tipo molto semplice ... uccide chiunque gli si avvicini, obbedisce ai suoi familiari, vuole bene al nonno.\u00bb.\nGunnar Hansen sbatt\u00e8 pi\u00f9 volte la testa su vari oggetti poich\u00e9 la maschera che indossava non gli permetteva di vedere bene.\nI denti del cannibale sono stati fatti apposta dal dentista di Gunnar Hansen. La motosega utilizzata dal killer era una Poulan 306A.\nRiprese.\nLe riprese principali si svolsero in una fattoria dei primi del novecento situata a Quick Hill Road vicino Round Rock (Texas). Il budget limitato e le preoccupazioni circa il costoso equipaggiamento in noleggio costrinsero la troupe a girare sette giorni su sette alla settimana, per 16 ore al giorno. Il clima era molto afoso e umido e l'intero cast dovette lavorare in condizioni climatiche proibitive; con temperature che raggiunsero anche i .\n\"Non aprite quella porta\" fu girato utilizzando prevalentemente una cinepresa Eclair NPR 16mm. La maggior parte delle riprese si svolsero nella fattoria, che fu riempita di ossa di animali e materiale in latex atto a simulare la pelle umana. La casa non era climatizzata, e c'era molta poca ventilazione. La troupe copr\u00ec le pareti con spruzzi di sangue animale ottenuto dal macello locale. Il direttore artistico Robert A. Burns trov\u00f2 nella zona i resti di un gatto morto e di altri animali in vari stadi di decomposizione, che sparse in giro per la casa.\nGli effetti speciali furono di semplice fattura e limitati a causa del budget. Il sangue che si vede sullo schermo fu in molti casi reale, come nella scena dove Leatherface \"nutre\" il nonno. La troupe ebbe difficolt\u00e0 a procurarsi del sangue finto, e cos\u00ec Burns dovette tagliarsi la punta dell'indice con un rasoio. Per la sequenza in cui Sally \u00e8 legata a una sedia, ci sono volute circa 26 ore di riprese per completarla, dato che il cast era gi\u00e0 logoro sia fisicamente che psicologicamente. L'attrice dichiar\u00f2 quanto l'esperienza fosse stata orribile, perch\u00e9 era veramente terrorizzata e, proprio perch\u00e9 era legata a una sedia e aveva tutti quegli uomini costantemente attorno a lei, trov\u00f2 la situazione quasi insopportabile. A sua volta, Hansen l'ha designata come la scena pi\u00f9 intensa del film: \u00abPenso che siamo andati tutti un po' fuori di testa in quella scena\u00bb. I vestiti di scena della Burns restarono cos\u00ec impregnati di sangue finto che divennero \"quasi rigidi\" al termine delle riprese. La scena nella quale Leatherface uccide Kirk con la motosega preoccup\u00f2 l'attore William Vail (Kirk). Dopo aver detto a Vail di restare immobile, Hansen accost\u00f2 la motosega accesa a soli 3\u00a0cm dal suo viso. In alcune scene venne utilizzato un martello finto, ma nella maggior parte del film fu utilizzato un vero martello; tuttavia, l'attore che interpretava il nonno mirava ovviamente al pavimento e non alla testa dell'attrice nella scena dove viene incitato dagli altri membri della famiglia a ucciderla con un colpo sulla nuca. In definitiva molte riprese si rivelarono pericolose per l'incolumit\u00e0 degli attori, e Hooper alla fine del film disse che tutti i membri del cast si erano infortunati nel corso della lavorazione, chi pi\u00f9 chi meno. Per il salto fuori dalla finestra di Sally quando riesce a liberarsi, \u00e8 stata utilizzata una controfigura, che tuttavia non ha impedito alla Burns di ferirsi al ginocchio, dal momento che si \u00e8 gettata sul pavimento per mostrarle la scena. L'inquadratura ravvicinata di Leatherface che cadendo si ferisce la gamba con la motosega fu l'ultima ad essere girata; l'attore indossava una placca di metallo sopra l'arto, che era coperto con un pezzo di carne e una sacca di sangue. Il regista dichiar\u00f2 che \"tutti arrivarono ad odiarlo giunti alla fine della produzione\".\nPer stemperare la tensione delle registrazioni, gli attori e la troupe mangiarono dei brownies alla cannabis l'ultima notte di riprese. Hansen, che non aveva mai provato la droga prima, lott\u00f2 con le vertigini per girare una scena in cui attraversa la porta principale con la motosega.\nDurante le riprese, un giornalista tedesco rub\u00f2 una foto che ritraeva la famiglia di cannibali in posa fuori dalla casa. Quando il film venne distribuito in Germania, dopo anni di veti imposti dalla censura che arriv\u00f2 a ritirare il film dal commercio, fu proprio quella foto a essere usata come locandina della pellicola.\nMusica.\nLa colonna sonora fu composta da Hooper in collaborazione con il musicista Wayne Bell, mentre il tecnico del suono Ted Nicolaou si occup\u00f2 della registrazione e della riproduzione del suono. Oltre alla musica di sottofondo creata dai primi due, sette brani originali di diversi artisti texani compongono la musica originale del film. Di questi, forse il pi\u00f9 ricordato \u00e8 \"Fool for a Blond\", scritto e cantato da Roger Bartlett, che si sente nel momento in cui i giovani fermano il furgone sul lato della strada e danno un passaggio al fratello maniacale di Leatherface. Hooper dichiar\u00f2 di aver scelto questa canzone per quella particolare sequenza perch\u00e9 credeva che, in quel momento, Sally vedesse l'autostoppista come un folle innocuo, senza immaginare che si sarebbe auto-mutilato in quel veicolo pochi istanti dopo. Per il regista, la canzone fornisce un'atmosfera di leggerezza, causando un contrasto molto forte tra ci\u00f2 che si ascolta e ci\u00f2 che sarebbe avvenuto poco dopo sullo schermo.\nSono stati compiuti sforzi nel tentativo di rintracciare gli artisti originali e avviare il processo di produzione di un album della colonna sonora ufficiale del film, tuttavia, circostanze legate principalmente ai detentori del copyright dell'opera hanno reso il progetto irrealizzabile, in modo che non ci fosse mai una pubblicazione ufficiale della colonna sonora del film.\nEffetti sonori.\nPer produrre i vari effetti sonori presenti nel film, sono stati utilizzati innumerevoli strumenti musicali al fine di creare un'atmosfera spaventosa e inquietante. Durante la composizione delle musiche, Hooper e Bell per le scene di tensione scrissero diverse composizioni cos\u00ec da poter provare quelle che si adattavano meglio alle sequenze. Produssero le tracce anche prima che le scene fossero effettivamente girate, basandosi solo sul copione, come per esempio la presenza di personaggi nella stanza delle ossa o nelle sequenze d'inseguimento. Per ottenere un suono inquietante, sono stati utilizzati diversi strumenti, tra i quali strumenti musicali organici ed elettronici, un violoncello, un contrabbasso, una chitarra Lap Steel Fender e molti altri strumenti a percussione. Pianoforte, strumenti musicali giocattolo per bambini o di metallo sono stati usati per produrre particolari suoni, anche percuotendoli contro alcuni oggetti.\nLa manipolazione dell'intensit\u00e0 dei suoni naturali era di grande importanza. Nella scena dove Leatherface attacca Kirk con un martello, in primo luogo viene posto l'accento sul rumore sordo che l'arma produce colpendo il cranio della vittima; poi, si sente il botto della porta di metallo che sbatte. Mentre Pam, in cerca del suo ragazzo, entra nella stanza piena di ossa, la follia aumenta di pari passo con la dissonanza dei suoni in crescendo man mano che vengono mostrati mobili fatti con pezzi di scheletro umano, carcasse di animali e un pollo in una gabbia. Tuttavia, \u00e8 solo nella scena della cena, dove Sally viene torturata fisicamente e mentalmente dalla famiglia di psicopatici, che il terrore si intensifica in modo tale da far rasentare la follia al personaggio. Per la sequenza si decise di usare suoni acuti e meccanici che si fondono con le grida di Sally e i primi piani dei suoi occhi verdi e le risate animalesche della famiglia. Il celebre effetto sonoro che si sente nel prologo durante la macabra sequenza dei cadaveri profanati nel cimitero, fu prodotto da Bell. Dopo averlo registrato, il musicista lo fece ascoltare al regista, che, con timore reverenziale, lo design\u00f2 immediatamente quale tema principale del film.\nIl ronzio della motosega, il cui rumore prevale su tutti gli altri suoni che la circondano ogni volta che viene accesa, prende simbolicamente il posto della voce di Leatherface, essendo il suo strumento di morte l'unico modo in cui pu\u00f2 davvero esprimersi. Tuttavia, \u00e8 solo al culmine, quando il personaggio brandisce l'arma e insegue Sally, che arriva il sollievo finale - sia per Sally che per il pubblico, quando il film \u00e8 finito e arrivano i titoli di coda. L\u00ec, c'\u00e8 un passaggio improvviso e sorprendente dalla precedente agitazione al silenzio estremo, che serve a sottolineare quanto forte fosse la cacofonia implacabile della motosega e delle urla; il vuoto sonoro, mentre passano le scritte in sovrimpressione, permette una riflessione su ci\u00f2 che \u00e8 appena accaduto. Anche se altre decine di colonne sonore di film horror sono state abilmente composte per provocare sentimenti di disagio e paura, sono stati i suoni naturali presenti in \"Non aprite quella porta\" a rendere il film pioniere e classico nel genere.\nPost-produzione.\nI costi di produzione sforarono il budget prefissato di al montaggio. Le fonti differiscono circa il costo finale del film, con cifre che oscillano dai ai . La societ\u00e0 di produzione del film, Pie in the Sky, forn\u00ec in cambio del 19% della Vortex. Questo lasci\u00f2 Henkel, Hooper e il resto del cast e della troupe con una quota del 40.5%. Warren Skaaren, capo della Texas Film Commission, favor\u00ec l'accordo distributivo con la Bryanston Distributing Company. Si \u00e8 spesso affermato che il film fosse stato finanziato con gli incassi di \"La vera gola profonda\", un precedente film porno distribuito dalla Bryanston.\nIl 28 agosto 1974, Louis Peraino della Bryanston accett\u00f2 di distribuire il film nelle sale a livello internazionale. Peraino, era figlio di Anthony \"Big Tony\" Peraino, membro della famiglia mafiosa dei Colombo. Anni dopo, il production manager Ron Bozman afferm\u00f2: \u00abFacemmo un patto con il diavolo, [sigh], e penso che, in un certo qual modo, abbiamo ricevuto quello che ci meritavamo\u00bb. I produttori firmarono un contratto con la Bryanston e, dopo che gli investitori ebbero recuperato i loro soldi (con gli interessi), e dopo aver saldato le parcelle degli avvocati, e pagato gli intermediari, rimasero solamente di ricavi da dividersi tra i 20 membri del cast e il resto della troupe. Alla fine i produttori intentarono causa alla Bryanston per non aver loro pagato per intero la percentuale degli incassi al botteghino a loro dovuta. La Bryanston, giudicata colpevole, fu condannata a pagare , ma dichiar\u00f2 bancarotta e fu messa in liquidazione. Nel 1983, la New Line Cinema rilev\u00f2 i diritti distributivi della pellicola dalla Bryanston e diede ai produttori una fetta considerevole dei profitti.\nDistribuzione e censura.\n\"Non aprite quella porta\" ebbe la sua prima nella citt\u00e0 di Austin, Texas, il 1\u00ba ottobre 1974, quasi un anno dopo il termine delle riprese. Il film venne pubblicizzato negli Stati Uniti come \"tratto da fatti realmente accaduti\" e la trovata attrasse la curiosit\u00e0 degli spettatori. Alla fine il film incass\u00f2 oltre 30 milioni di dollari solo negli Stati Uniti d'America e in Canada, nonostante il budget ridotto. A livello di cinema indipendente, il record fu battuto solo nel 1978 da \"Halloween\" di John Carpenter, che incass\u00f2 47 milioni.\nNotoriamente Hooper sper\u00f2 fino alla fine che la Motion Picture Association of America (MPAA) concedesse il visto censura alla versione integrale del film, anche perch\u00e9 le scene effettivamente \"splatter\" mostrate davanti alla telecamera sono poche. Invece, la prima versione di \"Non aprite quella porta\" fu classificato \"X\", e vietato ai minori di 18 anni. Dopo svariati tagli, il film fu nuovamente sottoposto alla MPAA e ricevette una \"R\". Apparentemente un distributore reintegr\u00f2 le scene tagliate, e qualche cinema proiett\u00f2 la versione integrale come se fosse classificata \"R\" anzich\u00e9 \"X\". A San Francisco, alcuni spettatori uscirono dal cinema in preda al disgusto e nel febbraio 1976, due cinema di Ottawa, Canada, furono avvisati dalla polizia locale che se avessero proiettato il film sarebbero stati ritenuti colpevoli di oltraggio al pudore.\nIn Europa, dopo una prima proiezione sul mercato inglese a Londra, \"Non aprite quella porta\" fu vietato dalla British Board of Film Censors (BBFC) nella persona di Stephen Murphy, e dal suo successore James Ferman. A causa della messa al bando in Gran Bretagna, anche la stessa parola \"chainsaw\" (\"motosega\") fu vietata in qualsiasi titolo di film, cos\u00ec da scoraggiare gli imitatori. Nel 1998, nonostante la precedente messa al bando della BBFC, il Camden London Borough Council concesse il nulla osta al film con un divieto ai minori di 18 anni. L'anno seguente la BBFC revoc\u00f2 la messa al bando a \"Non aprite quella porta\", e un anno dopo il film fu trasmesso anche in televisione su Channel 4. In Francia, Germania ed Italia fu vietato ai minori di 18 anni.\nIn Australia, nel giugno 1975 la commissione di censura si rifiut\u00f2 di classificare la versione da 83 minuti del film; e nel dicembre dello stesso anno anche quella ridotta a 77 minuti. Nel 1981, la versione da 83 minuti sottoposta al vaglio dalla Greater Union Organization Film Distributors fu nuovamente rifiutata dalla censura. Solo nel 1984 il film ottenne la licenza di distribuzione dalla Filmways Australia classificato \"R\" (per soli adulti; assolutamente non adatto ai minori. Nessuno sotto i 18 anni pu\u00f2 noleggiare o comprare un prodotto con questa classificazione). La pellicola fu bandita in vari paesi, inclusi Brasile, Cile, Finlandia, Islanda, Irlanda, Norvegia, Singapore, Svezia e Germania Ovest.\nAccoglienza.\nResponso critico.\n\"Non aprite quella porta\" fu accolto da recensioni contrastanti quando usc\u00ec nei cinema per la prima volta. Linda Gross del \"Los Angeles Times\" lo defin\u00ec \"deplorevole\" e descrisse Henkel e Hooper come due individui pi\u00f9 interessati a creare un'atmosfera realistica che a girare un buon film, dato il \"copione di plastica\" che avevano scritto. Roger Ebert del \"Chicago Sun-Times\" disse che il film era \"violento, macabro e pieno di sangue come il titolo promette\", lodando la recitazione e l'esecuzione tecnica. Donald B. Berrigan di \"The Cincinnati Enquirer\" ebbe parole di elogio per la protagonista Burns: \"Marilyn Burns, nel ruolo di Sally, merita un premio Oscar speciale per una delle prove d'attrice pi\u00f9 intense e credibili nella storia del cinema\". Patrick Taggart del quotidiano \"Austin American-Statesman\" salut\u00f2 il film come l'horror pi\u00f9 importante fin dai tempi di \"La notte dei morti viventi\" di George A. Romero (1968). \"Variety\" trov\u00f2 che il film fosse ben fatto, nonostante la \"dose eccessiva di splatter\". John McCarty di \"Cinefantastique\" scrisse che la casa utilizzata nel film, a confronto faceva sembrare confortevole il motel di Norman Bates in \"Psyco\"\". Recensendo il film nel 1976 per \"Harper's Magazine\", Stephen Koch dichiar\u00f2 di trovare troppo estrema la violenza sadica presente nel film, e molto poco originale.\nA posteriori, la critica ha generalmente rivalutato la pellicola ritenuta un classico del genere horror lodandone sia l'estetica che la forza d'impatto emotiva. Facendo notare quanto il film \"fosse terrificante senza essere un bagno di sangue (se ne vede di pi\u00f9 in un film di Steven Seagal)\", Bruce Westbrook del \"Houston Chronicle\" defin\u00ec \"Non aprite quella porta\" un \"capolavoro isolato di paura e disgusto\". \"TV Guide\" scrisse che la pellicola \u00e8 \"intelligente\" nella sua \"rappresentazione senza sangue della violenza\", mentre Anton Bitel defin\u00ec \"un merito\" il fatto che il film fosse stato messo al bando nel Regno Unito, e un omaggio alla sua qualit\u00e0 artistica. In conclusione defin\u00ec \"Non aprite quella porta\" \"un assalto punitivo ai sensi\". In \"Hick Flicks: The Rise and Fall of Redneck Cinema\", Scott Von Doviak comment\u00f2 l'efficace utilizzo della luce del giorno in alcune scene, insolito nei film dell'orrore, come la vista di un cadavere su una lapide nella sequenza iniziale.\n\"Non aprite quella porta\" \u00e8 stato spesso definito uno dei film pi\u00f9 terrificanti di sempre. Rex Reed disse che era il film pi\u00f9 spaventoso che avesse mai visto. \"Empire\" lo descrisse \"il film horror pi\u00f9 genuinamente terrificante mai realizzato\". Ricordandosi della sua prima visione del film, il regista Wes Craven ammise di aver pensato che \"solo un pazzoide Mansoniano\" poteva aver concepito una cosa del genere. Secondo Stephen King il film \u00e8 un'opera di \"catastrofico terrore\". Il critico Robin Wood scrisse di ritenere \"Non aprite quella porta\" uno dei pochi film horror in possesso dell'autentica qualit\u00e0 di un incubo. \"Non aprite quella porta\" \u00e8 stato classificato da \"Entertainment Weekly\" come il secondo film pi\u00f9 pauroso della storia del cinema, subito dopo \"L'esorcista\" di William Friedkin.\nL'aggregatore di recensioni Rotten Tomatoes riporta un indice di gradimento della critica pari all'88%, con un punteggio globale di 7.89 su 10. Rudy Salvagnini nel suo \"Dizionario dei film horror\" d\u00e0 quattro stellette al film definendo l'opera: \"Film teso e perfettamente riuscito, in grado di caricare uno storia lineare, poi banalizzata da infinite imitazioni, con echi sovversivi e paranoici, colpendo con crudele sarcasmo l'istituzione familiare, grottescamente parodiata nei suoi fondamenti nella famiglia di cannibali. Brutale e senza piet\u00e0, il film crea le premesse per lo sviluppo del genere splatter pur non avendo con esso molto in comune se non la ferocia e la rappresentazione della razza umana come carne da macello\". Paolo Mereghetti nel suo \"Il Mereghetti. Dizionario dei film\", edizione 2002, assegna tre stelle alla pellicola scrivendo: \"Uno dei pi\u00f9 allucinanti horror di tutti i tempi: la violenza \u00e8 pi\u00f9 suggerita che mostrata, ma certe situazioni richiedono nervi molto saldi\".\nImpatto culturale.\n\"Non aprite quella porta\" \u00e8 considerato uno dei migliori e pi\u00f9 controversi film dell'orrore di tutti i tempi, opera di grande influenza nel genere. Nel 1999, Richard Zoglin di \"Time\" comment\u00f2 che il film aveva stabilito un \"nuovo standard per i film slasher\". \"The Times\" lo ha inserito nella lista dei 50 film pi\u00f9 controversi di sempre. Descrivendolo \"economico, sporco e fuori controllo\", Mark Olsen del \"Los Angeles Times\" ha dichiarato che il film \"definisce e sostituisce del tutto la nozione stessa di film d'exploitation\". Nel suo libro \"Dark Romance: Sexuality in the Horror Film\", David Hogan lo ha definito \"il thriller gore pi\u00f9 toccante di sempre e, in una visione pi\u00f9 ampia, tra i film horror pi\u00f9 efficaci mai realizzati ... la forza trainante di \"Non aprite quella porta\" \u00e8 qualcosa di molto pi\u00f9 orribile della sola sessualit\u00e0 deviata: \u00e8 la pazzia totale\". Secondo Bill Nichols, l'opera \"raggiunge la forza dell'arte autentica, profondamente inquietante, intensamente personale, ma allo stesso tempo molto pi\u00f9 che personale\". Leonard Wolf lod\u00f2 il film definendolo \"una squisita opera d'arte\" e lo paragon\u00f2 al classicismo della tragedia greca.\nIl personaggio di Leatherface si \u00e8 guadagnato da solo una significativa reputazione nell'ambito del genere horror e della cultura pop in generale, ritenuto da alcuni responsabile di aver introdotto l'impiego di oggetti convenzionali di uso comune come armi per commettere efferati omicidi e dell'immagine del killer silenzioso, imponente e privo di personalit\u00e0. Christopher Null di Filmcritic.com scrisse come \"Leatherface con la sua motosega sia entrato prepotentemente nell'immaginario collettivo, diventando una figura iconica come Freddy Krueger e il suo guanto con le lame o Jason Voorhees e la sua maschera da hockey\". Don Sumner disse che \"Non aprite quella porta\" non solo \u00e8 un classico ma ha anche il merito di aver introdotto un nuovo \"mostro\" nel pantheon dei film horror, capace di influenzare un'intera generazione di cineasti.\nCome esempio della violenza dilagante nei mass media, il film \u00e8 citato nella canzone \"Too Much Blood\" dei Rolling Stones, inclusa nell'album \"Undercover\" del 1983.\nNel 1990 \"Non aprite quella porta\" \u00e8 stato inserito nella Horror Hall of Fame, e fa parte della collezione permanente del Museum of Modern Art di New York.\nTematiche.\nAmbiente rurale statunitense.\nAmbientato in una sperduta fattoria nel profondo Texas, il film tratteggia con feroce ironia e brutale violenza il sud rurale degli Stati Uniti, e di riflesso l'intera societ\u00e0 americana. \"Non aprite quella porta\" pone le basi del filone cosiddetto \"Backwoods Brutality\", che ha per protagonista gente comune che si ritrova a difendersi da aggressioni improvvise senza motivo. Leatherface \u00e8 un mostro che uccide senza una ragione apparente e non \u00e8 necessario condurre un'indagine psicologica per capire perch\u00e9 lo faccia. Il critico cinematografico Christopher Sharrett sostiene che a partire da \"Psyco\" (1960) e \"Gli uccelli\" (1963) di Alfred Hitchcock, il cinema horror americano \u00e8 stato caratterizzato da una domanda ricorrente che verte \"sulla validit\u00e0 fondamentale del processo di civilizzazione americano\", e di come il concetto si sia amplificato nel corso degli anni settanta a seguito della delegittimazione dell'autorit\u00e0 costituita sulla scia dei traumi collettivi della guerra del Vietnam e dello scandalo Watergate. \"Se \"Psyco\" comincia come un'esplorazione di un nuovo senso dell'assurdo nella vita quotidiana e degli orrori nascosti sotto la superficie dell'american way of life\", egli scrisse, \"\"Non aprite quella porta\" spinge questa esplorazione all'estremo evitando ogni chiusura confortante\".\nRobin Wood descrisse Leatherface e la sua famiglia come vittime del capitalismo industriale; con il loro impiego di lavoranti al macello locale reso obsoleto dal progresso tecnologico. Naomi Merritt fece notare la rappresentazione nel film di una sorta di \"capitalismo cannibale\" in relazione alle teorie di Georges Bataille su tab\u00f9 e trasgressione. \nProseguendo l'analisi di Wood, disse che i valori della famiglia Sawyer \"riflettono, o corrispondono a quelli delle istituzioni americane prestabilite;... ma in maniera distorta e pervertita\".\nSecondo il punto di vista di Kim Newman, la rappresentazione di Hooper della famiglia Sawyer durante la scena della cena \u00e8 una parodia delle relative scene nelle sitcom americane: il padrone della stazione di servizio rappresenta la figura del padre di famiglia che lavora per portare a casa il \"pane\"; Leatherface \u00e8 dipinto come una casalinga borghese; l'autostoppista \u00e8 il teenager ribelle. Isabel Cristina Pinedo, autrice del saggio \"Recreational Terror: Women and the Pleasures of Horror Film Viewing\", scrisse: \"Il genere horror deve mantenere in equilibrio il terrore e la commedia se vuole percorrere con successo la linea sottile che lo separa dal terrorismo e dalla parodia ... questo delicato equilibrio viene raggiunto in \"Non aprite quella porta\" dove il personaggio del nonno decrepito incorpora elementi horror e comici, ma in realt\u00e0 un lato non sovrasta mai l'altro\".\nViolenza contro le donne.\nLa presunta misoginia insita nel film \u00e8 stata oggetto di ampia discussione critica; i critici e gli studiosi hanno spesso interpretato \"Non aprite quella porta\" come un paradigmatico film di exploitation in cui le protagoniste femminili subiscono violenze brutali e sadiche. Stephen Prince commenta che la stessa trama del film \u00e8 \"incentrata sul tormento della giovane donna imprigionata e sottoposta ad abusi in mezzo a arti in decomposizione... e mobili fatti di ossa umane e denti\". Come in molti altri film dell'orrore, nella pellicola \u00e8 presente la classica \"final girl\", eroina ed inevitabile unica sopravvissuta che talvolta riesce a sfuggire all'orrore che ha ucciso gli altri personaggi: Sally viene torturata e ferita sadicamente, ma riesce ancora a fuggire e sopravvive grazie all'aiuto di un camionista di passaggio. I critici sostengono che anche nei film horror in cui il rapporto tra morti maschili e femminili \u00e8 all'incirca uguale, le immagini che persistono saranno quelle della violenza commessa contro i personaggi femminili. Lo specifico caso di \"Non aprite quella porta\" fornisce supporto a questa tesi: tre uomini vengono uccisi in modo veloce, ma una ragazza viene brutalmente infilzata su un gancio da mattatoio e poi massacrata, e l'altra donna che riesce a sopravvivere, vi riesce soltanto dopo essere stata ripetutamente abusata fisicamente e mentalmente. Nel 1977, il critico Mary Mackey descrisse la scena del gancio del macellaio come probabilmente la peggior rappresentazione di un femminicidio nella storia del cinema. La Mackey inser\u00ec la pellicola nel lungo filone dei film violenti che descrivono le donne come deboli e incapaci di proteggersi.\nNel corso di uno studio psicologico, a un gruppo di cinque donne furono mostrati cinque film con scene di violenza sulle donne di differenti livelli. Dopo aver visto \"Non aprite quella porta\", le donne mostrarono segni di depressione e ansiet\u00e0; tuttavia, dopo una seconda visione trovarono la violenza contro le donne mostrata nel film meno offensiva e pi\u00f9 piacevole. Un altro studio, atto a investigare la percezione dei film horror da parte del pubblico, coinvolse 30 uomini e 30 donne, tutti studenti universitari. Uno dei ragazzi partecipanti descrisse le urla del personaggio di Sally, come la cosa pi\u00f9 \"elettrizzante\" del film.\nSecondo Jesse Stommel di \"Bright Lights Film Journal\", la mancanza di violenza esplicitamente mostrata nel film, costringe lo spettatore a immaginarla, con conseguenze pi\u00f9 devastanti dal punto di vista emotivo.\nVegetarianismo.\n\"Non aprite quella porta\" \u00e8 stato anche descritto come il \"film definitivo a favore del vegetarismo\". Il critico cinematografico Rob Ager descrisse l'ironia insita nel mostrare esseri umani che vengono macellati come bestie da macello, sfruttati come animali da allevamento, ribaltando cos\u00ec le rispettive posizioni nella vita reale. A proposito della feroce rappresentazione degli esseri umani come carne da macello, il regista Tobe Hooper conferm\u00f2 che \"si tratta di un film sulla carne\" e persino di aver smesso di mangiarne durante la lavorazione del film, dicendo: \u00abIn un certo senso, ho pensato che il cuore del film riguardasse la carne; si tratta della catena della vita e dell'uccisione di esseri senzienti\u00bb. In effetti, gli sgradevoli e insistiti rimandi alla macellazione delle \"bestie da carne\" sono ricorrenti nel film, tanto da far dire a qualche critico che il tutto pu\u00f2 essere letto anche come pamphlet vegetariano e animalista: le minuziose descrizioni delle tecniche di ammazzamento nel mattatoio, la famiglia di macellai che non riesce pi\u00f9 a distinguere fra carne umana ed animale, le vittime che subiscono trattamenti simili a quelli degli animali al macello; tutto contribuisce a creare una sorta di repulsione nei confronti della carne. Lo sceneggiatore e regista Guillermo Del Toro divenne vegetariano per qualche tempo dopo aver visto \"Non aprite quella porta\".\nLa saga.\nIl film \u00e8 presto diventato una saga, composta da tre sequel, un remake, un prequel del remake, un fim in 3D, un prequel e un ulteriore sequel dell'originale:\nHome video.\nIl film \u00e8 stato pubblicato in DVD per la prima volta nel 1998, mentre in Italia in varie edizioni disco singolo e in varie edizioni con doppio disco a partire dal 2003:\nNel 2005 \u00e8 stato inoltre distribuito dalla Eagle Pictures un documentario della durata di 60 min (USA 1988), sottotitolato in italiano, formato 1.33:1 dal titolo: \"Non Aprite Quella Porta - A Family Portrait - Rivisited\".\nNel video \u00e8 racchiusa la spiegazione pi\u00f9 dettagliata e pi\u00f9 approfondita di ci\u00f2 che \u00e8 accaduto. Uno sguardo dietro alle quinte di uno dei pi\u00f9 terribili film mai girato prima d'ora. Un video documentario che d\u00e0 risalto alle forze creative che sono dietro al film, \"Non aprite quella porta\" del 1974 e al suo sequel del 1986, con interviste ai membri del cast: Gunnar Hansen, Jim Siedow, Edwin Neal e John Dugan."}
{"id": "2126502", "revid": "117859609", "url": "https://it.wikipedia.org/wiki?curid=2126502", "title": "Fabrizio Laurenti", "text": "Tra le sue opere vanno ricordati i film: \"La casa 4 (Witchcraft)\", \"Contamination .7\", \"La stanza accanto\" e lo sceneggiato Rai, scritto da Pupi Avati, \"Voci notturne\",oggi considerato un cult da parte degli appassionati del genere.\n\u00c8 sposato da molti anni con l'attrice americana Mary Sellers, spesso interprete dei suoi film. \u00c8 il padre dell'attrice Rosabell Laurenti Sellers."}
{"id": "2126512", "revid": "1318658", "url": "https://it.wikipedia.org/wiki?curid=2126512", "title": "Randall Kenan", "text": " Cresciuto in una comunit\u00e0 rurale della Carolina del Nord, Kenan concentra i suoi scritti su ci\u00f2 che significa essere gay e di colore nel sud degli Stati Uniti. Tra i suoi libri troviamo anche la raccolta di racconti \"Let the Dead Bury Their Dead\", che \u00e8 stata premiata dal New York Times come \"Notable Book\" nel 1992. Kenan ha anche vinto un Guggenheim Fellowship, un Whiting Writers Award e il Premio Dos Passos.\nBiografia.\nPrimi anni.\nKenan nasce a Brooklyn, New York il 12 marzo 1963. Cresciuto inizialmente dai nonni, presto si trasferisce a vivere con la prozia a Chinquapin in Carolina del Nord, una comunit\u00e0 rurale composta da meno di un migliaio di persone. Kenan in seguito si baser\u00e0 proprio su quel luogo per creare Tims Creek, dove sono ambientati tutti i suoi racconti.\nFrequenta la University of North Carolina at Chapel Hill, nella quale si laurea nel 1985 in inglese e scrittura creativa. Studia con l'autrice Doris Betts. Seguendo un consiglio dell'istruttrrice e con l'aiuto dello scrittore ed editore Toni Morrison, viene assunto alla Random House di New York City.\nVita professionale.\nHa lavorato nello staff editoriale di Alfred A. Knopf fino al 1989, lo stesso anno ha quindi iniziato ad insegnare scrittura al Sarah Lawrence College e alla Columbia University. Attualmente insegna anche in altri atenei, tra cui la University of Mississippi, la University of Memphis e la Duke University.\nOpere.\nIl suo primo romanzo, \"A Visitation of Spirits\", viene pubblicato nel 1989. Pochi apprezzano l'opera, che non riceve molta attenzione. Nel 1992 viene dato alle stampe il secondo libro, una raccolta di racconti intitolata \"Let the Dead Bury Their Dead\". Le storie, ambientate nella comunit\u00e0 immaginaria di Tims Creek, si concentrano soprattutto su cosa significa essere povero, nero e gay nella societ\u00e0 del Sud. Il libro viene accolto come un revival della letteratura sudista e ottiene una nomination per il \"Los Angeles Times Book Award for Fiction\" ed entra nella rosa finale dei candidati al National Book Critics Circle Award. La raccolta di racconti porta per di pi\u00f9 rinnovata attenzione al primo romanzo, anch'esso ambientato a Tims Creek.\nKenan si identifica fortemente con ambedue le sue identit\u00e0, afroamericana e gay, entrambe evidenziate nei due libri successivi. Nel 1993 ha pubblicato la biografia di James Baldwin, scrittore e saggista gay afroamericano. Kenan ha affermato frequentemente che Baldwin \u00e8 uno dei suoi idoli. In seguito ha passato alcuni anni viaggiando in America e Canada per raccogliere storie di afroamericani, che ha poi pubblicato in \"Walking on Water: Black American Lives at the Turn of the Twenty-first Century\" (1999).\nKenan ha vinto un gran numero di premi letterari, tra cui un Guggenheim Fellowship, un Whiting Writers Award, lo Sherwood Anderson Award, il Premio Dos Passos, ed il Rome Prize dall'American Academy of Arts and Letters.\nNel 2007 ha pubblicato \"The Fire This Time\", titolo che richiama quello di James Baldwin, \"The Fire Next Time.\""}
{"id": "2126519", "revid": "124404567", "url": "https://it.wikipedia.org/wiki?curid=2126519", "title": "Heathen (gruppo musicale)", "text": "Gli Heathen sono un gruppo musicale statunitense di genere thrash metal, proveniente dalla San Francisco Bay Area.\nStoria.\nFondato nel 1984 dal chitarrista Lee Altus e il batterista Carl Sacco. Hanno pubblicato tre album in studio: Breaking the Silence (1987), Victims of Deception (1991) e The Evolution of Chaos (2010)."}
{"id": "2126525", "revid": "125863265", "url": "https://it.wikipedia.org/wiki?curid=2126525", "title": "Mario Avagliano", "text": "Biografia.\nGiornalista professionista, collabora con le pagine culturali de \"Il Messaggero e\" \"Il Mattino\". \u00c8 coniugato, ha due figli (Alessandro e Chiara) e vive a Roma. \u00c8 figlio dell'editore e scrittore Tommaso Avagliano. Ha ricevuto diversi riconoscimenti per la sua attivit\u00e0 di saggista storico: nell'aprile 2010 l'Anpi lo ha insignito del 7\u00b0 \"Premio Renato Benedetto Fabrizi\"; nel settembre 2012 si \u00e8 aggiudicato il Premio Fiuggi Storia (sezione biografie) e il 5\u00ba Premio \u201cGen. Div. Amedeo De Cia\u201d; nel dicembre 2014 si \u00e8 aggiudicato il Premio Cultura \"Santa Barbara\" di Rieti; nel dicembre 2018 si \u00e8 aggiudicato il Premio Fiuggi Storia (sezione saggistica) e nel settembre 2019 il XVIII Premio Pianeta Azzurro di Fregene per la sua carriera di saggista e il libro \"Dopoguerra\". Il 9 novembre 2014 \u00e8 stato nominato componente del Comitato d'onore scientifico e culturale della Fondazione del Museo della Shoah di Roma. Nel dicembre 2016 gli \u00e8 stato assegnato il Premio \"Cavesi nel Mondo\". \u00c8 stato uno dei protagonisti del film \"1938. Diversi\" di Giorgio Treves (2018), dedicato alle leggi razziali, presentato fuori concorso alla 75\u00aa Mostra del Cinema di Venezia e premiato con menzione speciale dell\u2019HRNs Award \u2012 Premio Speciale per i Diritti Umani e con il Nastro d'Argento 2019 come miglior documentario del cinema reale.\nStudi.\nMaturit\u00e0 classica al Liceo \"Marco Galdi\" di Cava de' Tirreni (1984). Laureato in Giurisprudenza nel 1989 all'Universit\u00e0 degli Studi di Salerno col massimo dei voti. Master in giornalismo e comunicazione di massa all'Universit\u00e0 Luiss di Roma (1991-1993). Giornalista professionista dal febbraio 1996 e giornalista pubblicista dal maggio 1992.\nAttivit\u00e0 di storico.\nAutore di vari saggi, si occupa di storia del Novecento, con particolare riferimento al fascismo e alla RSI, alla persecuzione razziale degli ebrei, alle vicende dell'armistizio dell'8 settembre 1943, agli internati militari, alla resistenza italiana, alla deportazione degli ebrei, dei politici e dei civili. \u00c8 membro dell'Irsifar (Istituto romano per la storia d'Italia dal fascismo alla resistenza), della Sissco, del comitato scientifico dell'Istituto storico \"Galante Oliva\" e direttore del Centro Studi della Resistenza dell'Anpi di Roma-Lazio. \u00c8 direttore, assieme a Marco Palmieri, della collana storica \"Il Filo Spinato\" della Marlin Editore, che raccoglie diari, memorie e testi inediti relativi alla storia del Novecento. \u00c8 anche webmaster dei portali storici www.storiaXXIsecolo.it e www.resistenzaitaliana.it. Dal 19 novembre 2011 al febbraio 2014 \u00e8 stato vicepresidente dell'Anpi di Roma e del Lazio, con delega alla Storia e Memoria. \u00c8 tra i curatori della serie di documentari \"La seconda guerra mondiale\" edita da \"la Repubblica\" (aprile-giugno 2015). Ha tenuto lezioni di storia contemporanea all\u2019Universit\u00e0 La Sapienza di Roma (2012/2019), all\u2019Universit\u00e0 del Lussemburgo (2013), all\u2019Universit\u00e0 di Dresda (2013), all'Universit\u00e0 di Salerno-Fisciano (2020) e all'Universit\u00e0 di Milano (2020-2021).\nAttivit\u00e0 di giornalista.\nResponsabile delle Relazioni Esterne e della Comunicazione Media di Anas Spa (Gruppo Fs Italiane), collabora con le pagine culturali de \"Il Messaggero\" e \"Il Mattino\" e con \"Pagine Ebraiche\", \"Patria Indipendente\", \"Shalom\", \"Nuovo Monitore Napoletano\" e \"Le Strade\". \u00c8 direttore responsabile del web magazine www.lestradedellinformazione.it, del portale www.stradeanas.it, del magazine aziendale \"Strada facendo\" edito da Anas ed \u00e8 direttore responsabile dei periodici Cavanotizie.it, Noceranotizie.it e Vietrinotizie.it e del magazine \"Polis SA\". Ha lavorato nell'ufficio stampa di tre Governi (Prodi I, D'Alema II, Amato II), \u00e8 stato portavoce del Ministero dei Lavori Pubblici Enrico Micheli (governo D'Alema I), capo ufficio stampa del comitato referendario di Mario Segni e di \"Trenta ore per la Vita\". Ha scritto per le seguenti testate: il Giornale Radio della Rai, \"L'Informazione\", \"il Giornale di Sicilia\", i giornali locali dell'Agl-L'Espresso, \"il Mattino di Padova\", \"la Voce di Mantova\", \"il Corriere del Mezzogiorno\", \"Kataweb\", \"E Polis, Il Gazzettino\" e \"La Citt\u00e0\" di Salerno. Ha curato varie campagne di comunicazione di carattere sociale, in particolare la campagna sulla valorizzazione turistica dei territori attraversati dall'Autostrada del Mediterraneo, premiata con il Premio Nazionale \u201cAldo Franco Pessina\u201d 2017, e la campagna sulla sicurezza stradale \"Guida e basta\" di Anas, premiata con il Premio \u201cSocial Media Marketing Award 2019\u201d. Ha tenuto lezioni di comunicazione e relazioni esterne e di storia dei trasporti all\u2019Universit\u00e0 Gregoriana di Roma (2002-2003), all'Universit\u00e0 Federico II di Napoli (2017) e alla Iulm di Milano (2019).\nOpere.\nNella sua attivit\u00e0 di saggista ha pubblicato numerosi libri sulla storia italiana, in prevalenza del XX secolo. Si segnalano qui in particolare:\nLIBRI\nLIBRI (curatele)\nSAGGI in OPERE COLLETTIVE\nFILM E DOCUFILM (partecipazioni)\nTra gli altri saggi:\nTra le altre pubblicazioni:"}
{"id": "2126532", "revid": "76963", "url": "https://it.wikipedia.org/wiki?curid=2126532", "title": "Andy Hallett", "text": "\u00c8 conosciuto per l'interpretazione di Lorne nella serie televisiva \"Angel\", spin-off di \"Buffy l'ammazzavampiri\".\n\u00c8 deceduto all'ospedale Cedars Sinai di Los Angeles a soli trentatr\u00e9 anni per un attacco di cuore, causato da una patologia cardiaca che lo affliggeva da cinque anni."}
{"id": "2126535", "revid": "297031", "url": "https://it.wikipedia.org/wiki?curid=2126535", "title": "Cleveland Orchestra", "text": "La Cleveland Orchestra \u00e8 un'orchestra sinfonica con sede a Cleveland, Ohio ed \u00e8 considerata una delle \"Big Five\", una delle cinque grandi orchestre degli Stati Uniti. \nL'orchestra fu fondata nel 1918 da Adella Prentiss Hughes, con Nikolai Sokoloff come direttore principale. I successivi direttori principali sono stati: Artur Rodzi\u0144ski (1933-1943), Erich Leinsdorf (1943-1944), George Szell (1946-1970), Pierre Boulez (1970-1972), Lorin Maazel (1972-1982), e Christoph von Dohn\u00e1nyi (1984-2002). Franz Welser-M\u00f6st ne \u00e8 l'attuale direttore.\nDal 1931 ha la sua sede alla Severance Hall, situata nell'University Circle di Cleveland, dove tiene la maggior parte dei concerti.\nIl lungo \"regno\" dell'ungherese George Szell ha portato l'orchestra ai massimi livelli mondiali e le ha conferito caratteristiche sonore simili alle orchestre europee. Sotto la sua direzione sono state realizzate numerose incisioni che hanno reso famosa l'orchestra in tutto il mondo. Oltre a quelle di Szell sono di rilievo le incisioni con direttori ospiti come Vladimir Ashkenazy, Oliver Knussen, Kurt Sanderling, Yoel Levi, Riccardo Chailly e Michael Tilson Thomas."}
{"id": "2126536", "revid": "103886394", "url": "https://it.wikipedia.org/wiki?curid=2126536", "title": "Sergius Golowin", "text": "Biografia.\nSergius Golowin nacque a Praga nel 1930, da padre russo e madre svizzera. Nel 1933 la madre di Sergius Golowin, la poetessa Alla von Steiger, decise di tornare a vivere in Svizzera, portando con s\u00e9 il figlio che all'epoca aveva 3 anni. Il padre di Sergius, lo scultore russo Alexander Golowin si trasfer\u00ec invece a Parigi dove visse senza la famiglia per il resto della vita.\nDopo gli studi, Golowin divent\u00f2 assistente bibliotecario al \"Berner Stadt und Universit\u00e4tsbibliothek\" (\u00ab Biblioteca municipale e universitaria della citt\u00e0 di Berna\u00bb), e fece parte della \"Jugendbewegung\", la federazione che riuniva i differenti movimenti giovanili. Dal 1957 al 1968, lavor\u00f2 come archivista a Burgdorf.\nDeputato al Gran Consiglio bernese dal 1971 al 1981 per il partito \"Landesring der Unabh\u00e4ngigen\" (LdU), la sua attivit\u00e0 politica fu focalizzata principalmente sulle questioni culturali del mondo giovanile e le tematiche ecologiste.\nSergius Golowin scrisse numerosi saggi sul folclore e l'esoterismo. Per aver contribuito a far conoscere la cultura e le tradizioni di coloro che vivono ai margini della societ\u00e0, nel 1974 gli fu assegnato lo \"Schweizerische Schillerstiftung\", il premio assegnato dall'Istituto Schiller che \u00e8 il pi\u00f9 antico riconoscimento culturale elvetico.\nSergius Golowin \u00e8 stato un testimone diretto degli eventi pi\u00f9 significativi della sua epoca. Aiut\u00f2 Timothy Leary nel suo esilio svizzero, fu amico di Friedrich D\u00fcrrenmatt, conobbe Martin \"Tino\" Schippert, il fondatore degli \u00ab Hells Angels \u00bb svizzeri e venne ritratto da H.R. Giger. Fu presente al celebre \"Symposium f\u00fcr Alchemie\" di Urs Tremp, presenzi\u00f2 al primo concerto di Polo Hofer e del suo gruppo Rumpelstilz, che sostennero successivamente la sua campagna elettorale.\nIn occasione dello Fichenskandal, la scoperta in Svizzera nel 1989 di dossier segreti sui nemici potenziali dello stato elvetico durante la Guerra Fredda, venne reso noto che Sergius Golowin era stato schedato dalle autorit\u00e0 svizzere come \u00abprominentester Nonkonformist von Bern\u00bb (\u00ab l'anticonformista pi\u00f9 in vista di Berna\u00bb).\nNel 1973 Golowin con la band Kosmischen Kurieren e la collaborazione di Klaus Schulze, ex membro dei Tangerine Dream, incise \"Lord Krishna von Goloka\", esperimento musicale eclettico e bizzarro dove improvvisazioni elettroniche si fondono con la voce registrata di Golowin."}
{"id": "2126541", "revid": "1573940", "url": "https://it.wikipedia.org/wiki?curid=2126541", "title": "Santuario della Madonna di Pietrabona", "text": "Il santuario della Madonna di Pietrabona si trova nel territorio del comune di Castel di Ieri (AQ).\nUbicazione.\nL'edificio sacro si trova a circa 3\u00a0km dall'abitato di Castel di Ieri in direzione di Goriano Sicoli. Per raggiungere il santuario si deve percorrere la strada \"Claudia Valeria\" e successivamente immettersi in una strada interpoderale, che segue sostanzialmente il Rio Scuro fino a circa duecento metri dal santuario. L'ultimo tratto del percorso, scostandosi dalle forre del vallone sulla destra, \u00e8 sentiero di circa due metri, da percorrersi necessariamente a piedi. Si arriva cos\u00ec alla parte orientale del \"Vallone del\" Rio Scuro\" e, all'altezza di circa 700 metri, c'\u00e8 un piccolo terrazzo roccioso tra la parete della montagna e il burronedove sorge la chiesetta. Il complesso \u00e8 \"incuneato\" alla base di una massa calcarea che scende verticalmente, a 629\u00a0m s.l.m.sul torrente \"rio scuro\"\nIl Vallone del rio scuro, si protende verso occidente, fiancheggiando la montagna della selva per inerpicarsi dritto verso \" le casette\" e, a sinistra(ovest) verso il passo di Forca Caruso.\nLa storia e la leggenda.\nSecondo la tradizione \u00e8 stata eretta in onore della Madonna quale atto di ringraziamento per aver liberato la contrada dalla peste.\nUna leggenda sostiene che la Madonna sia apparsa sopra una parete rocciosa (da qui il nome di Pietrabona) e abbia salvato un contadino dall'alluvione.\nVari miracoli le vengono attribuiti, soprattutto sulle malattie dei bambini.\nDescrizione.\nIl primo impianto del santuario \u00e8 costituito da un edificio a torre addossato alla parete rocciosa e un avanzo di arco che immette in una piccola caverna. Vicino a questa caverna \u00e8 presente una piccola cavit\u00e0 con un ossario.\nIl secondo impianto, costruito subito dopo, \u00e8 costituito dalla chiesa e dall'abitazione dell'eremita.\nLa chiesa si sviluppa in un unico corpo longitudinale sormontato da una volta a botte; la parete opposta all'entrata \u00e8 completamente affrescata e addossata a essa c'\u00e8 l'altare sacro. Inoltre sono presenti una piccola scultura in marmo per l'elemosina, un confessionale con delle incisioni che riportano i nomi degli emigrati, dei ceri votivi e degli ex voto in ceramica.\nNel retro della chiesa trova posto un locale a due piani destinato a sacrestia e alloggio per gli eremiti.\nDalla sacrestia, attraverso una botola, si scende in una grotta, presumibilmente una sorta di catacomba.\nDopo la sacrestia, attraversando un breve tunnel scavato nella roccia, si accede ad un piccolissimo spiazzo con una nuova piccola grotta. Da quest'angolo si pu\u00f2 ammirare la valletta che, da sotto il bosco della \"Selva\" scende verso il dirupo del \"RIO SCURO\"ed Il colle di San Donato, prospiciente, fornisce un singolare panorama."}
{"id": "2126543", "revid": "115480200", "url": "https://it.wikipedia.org/wiki?curid=2126543", "title": "Alfie O'Meagan", "text": "Alfie O'Meagan \u00e8 un personaggio dei fumetti, pubblicato dalla Marvel Comics. \u00c8 il principale avversario nella storia \"Nth Man: the Ultimate Ninja\" scritta da Larry Hama. La sua prima apparizione risale a Marvel Comics Presents nel 1988.\nNome.\nIl nome \u201cAlfie O'Meagan\u201d pu\u00f2 essere considerato come un gioco di parole di Alpha e Omega. La prima e l'ultima lettera dell'alfabeto greco furono usate da Re Giacomo per una traduzione della Bibbia per identificare il Dio Giudeo-Cristiano come metafora dell'inizio e della fine. Questo e l'uso del secolare idioma inglese della frase per denotare \u201cl'inizio e la fine\u201d da un indizio alla risoluzione al ribaltamento temporale della saga dell'Uomo Ennesimo.\nBiografia del personaggio.\nAlfie O'Meagan (nome adottivo) fin da bambino possiede svariate abilit\u00e0 tra cui chiaroveggenza e precognizione. Chiama le sue visioni \"potrebbe essere\" e pu\u00f2 in qualche modo permettere ad altre persone di vederle, in particolar modo il suo unico amico d'infanzia John Doe. Crescendo Alfie aumenta di molto i suoi poteri: pu\u00f2 controllare le menti, teleportarsi, usare la telecinesi, riorganizzare le molecole su vasta scala.\nAlfie ha molti incubi in compenso, e il suo strano comportamento e gli strani eventi che gli accadono intorno lo rendono vittima sia dei bulli dell'orfanotrofio dove risiede, sia del violento e alcolizzato che lo dirige. Alla fine Alfie capisce che i suoi poteri possono essere usati per vendicarsi contro chi lo tormenta.\nMa non solo, Alfie in un'occasione, usa i suoi poteri per fermare tutte le armi nucleari del mondo. Quest'azione ha un effetto collaterale inaspettato: scatenare la terza guerra mondiale tra USA e URSS."}
{"id": "2126544", "revid": "2110845", "url": "https://it.wikipedia.org/wiki?curid=2126544", "title": "Yehoshafat Harkabi", "text": "\u00c8 conosciuto soprattutto per il suo graduale cambiamento da intransigente sostenitore della linea dura a sostenitore dello stato palestinese e per il riconoscimento dell'Organizzazione per la Liberazione della Palestina come partner dei negoziati. In seguito alla sua carriera militare insegn\u00f2 come professore esterno all'Universit\u00e0 di Princeton e divenne uno studioso ospite del Brooklings Institute. \u00c8 stato professore di Maurice Hexter e direttore del Leonard Davis Institute of International Relations and Middle East Studies dell'Universit\u00e0 Ebraica di Gerusalemme.\nSecondo Yoel Ben-Porat, ex membro dell'intelligence, Harkabi era l'unico comandante ad avere una buona conoscenza della lingua araba, in aggiunta ad una conoscenza professionale della storia e civilizzazione araba e dell'Islam.\nIn quella che \u00e8 forse la sua opera pi\u00f9 conosciuta, \"Israel's Fateful Hour\", Harkabi descrive se stesso come un \"Machiavelli pacifista\" che cercava \"una politica con la quale Israele potesse ottenere la miglior risoluzione del conflitto in medioriente\", una politica che includeva un sionismo \"di qualit\u00e0 e non di superficie\"."}
{"id": "2126545", "revid": "1442080", "url": "https://it.wikipedia.org/wiki?curid=2126545", "title": "Zopfi (famiglia)", "text": "Zopfi \u00e8 un gruppo familiare originario di Schwanden, nel Cantone Glarona, Svizzera. Il cognome nel corso di pi\u00f9 di mezzo millennio si \u00e8 ramificato e diffuso in Europa, nelle Americhe e anche in Asia.\nZopfi imprenditori in Italia.\nNella seconda met\u00e0 del XIX secolo, due fratelli Zopfi si trasferirono dalla natia Schwanden in Italia a seguito della grave crisi che nel 1850 colp\u00ec non solo il cantone glaronese ma gran parte dell'Europa continentale. Questa crisi, che innesc\u00f2 il fenomeno dell'emigrazione delle masse contadine soprattutto nelle Americhe, fu determinata dall'insorgere di una carestia, la cui causa principale fu la moria che colp\u00ec le coltivazioni delle patate facendo di conseguenza aumentare in modo insostenibile il prezzo del grano.\nIn questo contesto di crisi, i fratelli Zopfi, Samuel nel 1867 e Joachim nel 1868, si trasferirono in Italia in provincia di Bergamo, dove erano gi\u00e0 presenti maestranze svizzere del cantone glaronese, investendo capitali e consolidate conoscenze tecniche nel settore tessile e meccanico della macinazione dei cereali.\nDa Samuele Zopfi (1828-1888) ebbe inizio la discendenza italiana degli Zopfi, in quanto i due figli del fratello Joachim, alias Gioachino Zopfi (1821-1889), morirono in giovane et\u00e0 senza discendenti.\nAlbero genealogico.\nFAMIGLIA ZOPFI - IMPRENDITORI SVIZZERI IN ITALIA\nGli altri due matrimoni di Samuel Zopfi (1824-1888) e il secondo matrimonio della terza moglie Rosina Graf (1853-1904)"}
{"id": "2126553", "revid": "74801", "url": "https://it.wikipedia.org/wiki?curid=2126553", "title": "Marietta (Georgia)", "text": "Marietta \u00e8 una citt\u00e0 degli Stati Uniti d'America, capoluogo della Contea di Cobb nello stato della Georgia. \nLa citt\u00e0 \u00e8 posta a nord-ovest di Atlanta e fa parte dell'area metropolitana di questa.\nAl censimento del 2000 possedeva una popolazione di abitanti, passati a nel 2010.\nLa rock band Third Day \u00e8 originaria della citt\u00e0. "}
{"id": "2126554", "revid": "404449", "url": "https://it.wikipedia.org/wiki?curid=2126554", "title": "Casello idraulico di Castiglione della Pescaia", "text": "L'ex casello idraulico di Castiglione della Pescaia \u00e8 un edificio situato a Castiglione della Pescaia. La sua posizione \u00e8 lungo via Portocanale, di fianco al palazzo della Dogana.\nStoria.\nIl complesso architettonico fu costruito tra la fine del XVIII secolo e l'inizio del XIX secolo, a integrazione delle opere di bonifica dell'antico lago Prile che erano iniziate nei decenni precedenti sotto la direzione di Leonardo Ximenes e che avevano portato alla costruzione della Casa Rossa Ximenes, altro casello idraulico situato nell'immediato entroterra.\nOltre alle funzioni svolte di casello di bonifica, che doveva regolamentare l'afflusso delle acque alla foce del canale, il complesso ospitava anche in passato un magazzino di deposito del sale, che veniva lavorato presso le non lontane saline lorenesi.\nDurante il XX secolo l'intero complesso venne dismesso, venduto a privati e suddiviso in pi\u00f9 unit\u00e0.\nDescrizione.\nIl casello idraulico si presenta a pianta quadrangolare, con l'originario portone d'ingresso ad arco, attualmente tamponato, che si apriva sul lato nascosto orientale.\nIl complesso si articola su due livelli sul lato orientale e su parte di quello settentrionale, mentre il restante lato settentrionale, il lato occidentale e la porzione centrale di quello meridionale che volge verso il porto-canale si sviluppano su tre livelli, per la presenza di un piano superiore ricavato tra i due spioventi del sovrastante tetto di copertura.\nIl suo aspetto \u00e8 dovuto a vari rifacimenti effettuati durante il XX secolo, pur rimanendo distinguibile l'originario portone d'ingresso tamponato e piccole porzioni delle primitive strutture murarie lasciate parzialmente visibili sotto l'intonaco posticcio."}
{"id": "2126556", "revid": "307923", "url": "https://it.wikipedia.org/wiki?curid=2126556", "title": "Concilio di Bari", "text": "Per Concilio di Bari si intendono due sinodi della Chiesa Cattolica tenuti nella citt\u00e0 di Bari nel corso dell'XI secolo:"}
{"id": "2126566", "revid": "74801", "url": "https://it.wikipedia.org/wiki?curid=2126566", "title": "Franco d'Urso", "text": "Biografia.\nA quattordici anni scappa da Catania ed aiutato dal nonno, frequenta a Roma l'Accademia dell'Arti. Interrompe gli studi a causa dello scoppio della prima guerra mondiale. Parte volontario per il fronte nel 1917 e dopo il congedo finisce la scuola dove prende il diploma nel 1919. Inizia a frequentare l'ambiente dei pittori di via Margutta di cui far\u00e0 parte insieme a Guttuso, Manz\u00f9 ecc. Rimane nella capitale fino al 1960, lavorando come mosaicista in tutta Italia. Si trasferisce quindi a Cagliari dove continua il lavoro musivo e come pittore nel suo piccolo studio in piazza Martiri 9. Persona che si dedic\u00f2 completamente all'arte facendo una vita monacale. Contro qualsiasi tipo di pubblicit\u00e0, vendeva i suoi quadri direttamente nel suo studio. Dedica lezioni di disegno e pittura.\nMuore nel 1989."}
{"id": "2126567", "revid": "119991", "url": "https://it.wikipedia.org/wiki?curid=2126567", "title": "Casello idraulico", "text": ""}
{"id": "2126570", "revid": "284805", "url": "https://it.wikipedia.org/wiki?curid=2126570", "title": "Alpen Rose", "text": " \u00e8 un manga \"sh\u014djo\" scritto e disegnato da Michiyo Akaishi, pubblicato in Giappone sulla rivista \"Ciao\" di Shogakukan dall'aprile 1983 al maggio 1986. In Italia \u00e8 stato pubblicato da Star Comics tra il 2007 e il 2008.\nDal manga \u00e8 stato tratto un anime di 20 episodi dal titolo , prodotto dalla Tatsunoko Production e andato in onda in Giappone su Fuji TV tra l'aprile e l'ottobre 1985; in Italia \u00e8 stato trasmesso per la prima volta nell'estate 1986.\nTrama.\nLundi (Randy) \u00e8 un ragazzo che vive con gli zii in Svizzera attorno al 1930. Un giorno, mentre si trova a passeggiare sulle Alpi, Lundi trova Alicia, una bambina unica superstite di un incidente aereo dove sono morti anche i suoi genitori. A causa del trauma la piccola ha perduto la memoria e non ricorda neppure il proprio nome, quindi Lundi la chiamer\u00e0 Jeudi (Judy). Da quel giorno i due ragazzi crescono assieme e sviluppano una profonda amicizia reciproca. Passano gli anni e Jeudi desidera sempre pi\u00f9 conoscere il suo passato: l'unico indizio che ha sono le parole che il suo pappagallino, salvato anch'esso dal disastro aereo, ripete continuamente: \"Alpen Rose, Alpen Rose\". Arriva la seconda guerra mondiale e Jeudi e Lundi intraprendono insieme un lungo viaggio alla scoperta del passato della ragazza, mentre lentamente scoprono il loro reciproco amore.\nManga.\nIl manga \u00e8 stato pubblicato sulla rivista \"Ciao\" dall'aprile 1983 al maggio 1986 e successivamente \u00e8 stato serializzato in 9 tank\u014dbon per conto della Shogakukan, pubblicati tra l'ottobre 1983 e il settembre 1986. L'opera ha ricevuto diverse ristampe nel corso degli anni: la prima nel 1993, la seconda nel 2000 e la terza nel 2010. Inoltre il manga \u00e8 stato stampato in edizione \"on demand\", ovvero su richiesta del lettore.\nIn Italia \u00e8 stato pubblicato da Star Comics dal dicembre 2007 al luglio 2008 e si rif\u00e0 a una riedizione giapponese in 8 volumi.\nAnime.\nL'anime, prodotto da Tatsunoko Production, \u00e8 composto da 20 episodi, andati in onda su Fuji TV dall'8 aprile al 5 ottobre 1985. La storia segue pi\u00f9 o meno quella del manga, nonostante variazioni al suo inizio (nel manga Jeudi \u00e8 commessa in un negozio, cresce con Lundi e i suoi zii mentre nell'anime ella \u00e8 infermiera e cresce lontana da Lundi per cinque anni presso la Croce Rossa Svizzera), una certa sintetizzazione e la mancata comparsa di alcuni personaggi nella versione animata.\nIn Italia \u00e8 stato trasmesso per la prima volta nell'estate 1986 da Rete 4 con il titolo originale \"Alpen Rose\" per poi essere replicato sulle TV locali come \"Rosa Alpina\": l'adattamento italiano si segnala per essere tra i primi particolarmente censurati della televisione italiana, a causa dell'ambientazione storica della serie e per alcune scene piuttosto audaci. Nel 2006, in occasione della pubblicazione in DVD, ne \u00e8 stata prodotta una seconda edizione completamente ridoppiata in edizione integrale da Yamato Video, che ha ripristinato il titolo originale \"Alpen Rose\".\nEpisodi.\nIl primo titolo italiano si riferisce all'edizione Rete 4 del 1986 (a sinistra), mentre il secondo alla versione ridoppiata dalla Yamato Video del 2006 (a destra).\nSigle.\nIn Italia sono state usate le versioni strumentali di quelle originali.\nAdattamento italiano.\nL'anime \u00e8 ambientato durante la seconda guerra mondiale, ma nell'edizione del 1986 \u00e8 stato pesantemente censurato per nascondere qualsiasi riferimento alla guerra, argomento ritenuto poco adatto al pubblico infantile a cui i programmatori ritenevano che la serie fosse destinata. Per questo, oltre ai tagli di numerose scene, i censori eliminarono un intero episodio: nella prima edizione l'anime venne quindi trasmesso in 19 episodi.\nNell'edizione integrale del 2006, curata dalla Yamato Video, \u00e8 stato eseguito un ridoppiaggio della serie per rimediare alle censure introdotte nella prima edizione. \u00c8 stato quindi reintrodotto anche l'episodio eliminato, riportando il numero a 20 come nell'originale giapponese."}
{"id": "2126574", "revid": "1714743", "url": "https://it.wikipedia.org/wiki?curid=2126574", "title": "Filippo di Nevers", "text": "Origine.\nFilippo era figlio del duca di Borgogna, Filippo II l'Ardito e della contessa di Fiandra, di Nevers, di Rethel, di Borgogna e d'Artois, e pretendente dei ducati di Brabante e di Limburgo, Margherita di Male, figlia del conte di Fiandra, di Nevers e di Rethel, e di Borgogna e d'Artois, Luigi II di Male e di Margherita di Brabante (1323 - \u20201368), figlia del duca di Brabante e Limburgo, Giovanni III, e Maria d'Evreux. Era anche il fratello del Duca di Borgogna, conte di Borgogna (Franca Contea), Artois e Fiandre, Giovanni Senza paura.\nBiografia.\nCome terzogenito della terza dinastia di Borgogna, Filippo non ricevette nessun feudo, ma, nel 1404, alla morte del padre Filippo II, suo fratello Giovanni divenne duca di Borgogna e rinunci\u00f2 al titolo di conte di Nevers a favore di Filippo.Mentre, nel 1406, quando, dopo essere divenuto duca di Brabante, alla morte della sua prozia, Giovanna di Brabante, suo fratello, Antonio, rinunci\u00f2 al titolo di Conte di Rethel, a favore di Filippo.\nDopo che suo fratello Giovanni, divenuto il capo della casata di Borgogna, si era messo in urto con Luigi di Valois, duca d'Orleans e fratello del re di Francia, Carlo VI, Filippo si schier\u00f2 a favore del fratello e, dopo l'assassinio di Luigi, nel 1407, di cui Giovanni Senza Paura era il mandante continu\u00f2 ad appoggiarlo, entrando a far parte del partito dei Borgognoni, seguendolo anche contro il nuovo duca d'Orleans, Carlo, figlio di Luigi.Filippo prese parte a qualche azione della guerra civile.\nFilippo, in prime nozze, Filippo spos\u00f2, a Soissons, il 9 aprile 1409, Isabella di Coucy (?- \u2020 1411), contessa di Soissons, figlia d'Enguerrand VII di Coucy, Conte di Soissons e d'Isabella di Lorena.\nRimasto vedovo, nel 1411, Filippo si rispos\u00f2, in seconde nozze, a Beaumont-en-Artois, il 20 giugno 1413, con Bona d'Artois (1396- \u2020 1425).\nMa quando gli inglesi invasero il nord della Francia, Filippo, nonostante suo fratello Giovanni rimanesse neutrale, rispose all'appello del re e si schier\u00f2 con la casa reale, partecipando alla battaglia di Azincourt, del 24 ottobre 1415, dove perse la vita durante il combattimento.. Mentre suo fratello Antonio era stato fatto prigioniero e il giorno dopo fu ucciso insieme ad altri francesi prigionieri come lui.\nA Filippo successe il figlio Carlo, di circa un anno, che venne messo sotto tutela dallo zio Giovanni Senza Paura e poi, alla morte di quest'ultimo, dal cugino, Filippo III il Buono.\nDiscendenza.\nFilippo da Isabella ebbe due figli:\ne anche da Bona ebbe due figli:"}
{"id": "2126576", "revid": "287204", "url": "https://it.wikipedia.org/wiki?curid=2126576", "title": "Natasa Osmokrovic", "text": ""}
{"id": "2126580", "revid": "339392", "url": "https://it.wikipedia.org/wiki?curid=2126580", "title": "Killing Birds - Uccelli assassini", "text": ""}
{"id": "2126585", "revid": "1318658", "url": "https://it.wikipedia.org/wiki?curid=2126585", "title": "Od\u00e9on (metropolitana di Parigi)", "text": "Od\u00e9on \u00e8 una stazione sulle linee 4 e 10 della metropolitana di Parigi situata nel VI \"arrondissement\" di Parigi.\nLa stazione.\nLa stazione venne aperta il 9 gennaio 1910 in occasione dell'inaugurazione del nuovo tronco \"Pont Notre-Dame\" (Ch\u00e2telet) - \"Raspail\" della linea 4 mentre la linea 10 \u00e8 aperta dal 14 febbraio 1926.\nLa stazione \u00e8 posizionata sotto la \"place Henri-Mondor\", \"sul boulevard Saint-Germain\", nel Quartiere latino, nei pressi della . La stazione ha preso il nome dal quadrivio dell\"'Od\u00e9on\"."}
{"id": "2126586", "revid": "30610", "url": "https://it.wikipedia.org/wiki?curid=2126586", "title": "Cities in Dust", "text": "Cities in Dust \u00e8 un singolo del gruppo musicale inglese Siouxsie and the Banshees, pubblicato il 18 ottobre 1985 come primo estratto dall'album \"Tinderbox\".\nIl disco.\nStoria e accoglienza.\nLa canzone racconta della citt\u00e0 di Pompei, distrutta in un'eruzione vulcanica nel 79 d.C., descrivendo il vulcano e la sua camera magmatica, la condizione delle vittime dell'eruzione, la successiva scoperta e lo scavo della citt\u00e0.\nIl 12\" di \"Cities in Dust\", pubblicato dalla Geffen Records, \u00e8 stato il primo singolo dei Banshees realizzato negli Stati Uniti.\n\"Cities in Dust\" \u00e8 stato il maggior successo post-punk tra i singoli pubblicati dai Banshees fino ad allora. Ha anche una melodia pi\u00f9 da musica pop rispetto alle precedenti pubblicazioni della band, anche se i testi sono ancora \"dark\", menzionando un santuario dei Lares Familiares. L'ottimista ritmo in 4/4 ne ha fatto successo nelle discoteche. \"Cities in Dust\" ha raggiunto il n\u00b0 21 della classifica britannica. Anche se non \u00e8 la prima canzone di Siouxsie and the Banshees ad entrare nella il Hot Dance Club Play americana, \u00e8 il loro primo successo significativo, salendo al n\u00b0 17.\nIl cantante Brett Anderson dei Suede ha citato \"Cities in Dust\" come una delle sue canzoni preferite.\nCover, lascito e cultura di massa.\n\"Cities in Dust\" \u00e8 stata una cover dell'artista di musica elettronica Junkie XL con Lauren Rocket nel 2008, pubblicato come singolo dall'album \"Booming Back at You\". La cover \u00e8 apparsa anche nel videogioco di guida Burnout Paradise, come pure nella compilation album \"OMFGG \u2013 Original Music Featured on Gossip Girl No. 1\", distribuito dalla The CW, dopo la prima stagione di \"Gossip Girl\". \"Cities in Dust\" \u00e8 stato rivisitato anche dal gruppo brasiliano Pato Fu, per l'album \"Daqui Pro Futuro\" del 2007. Una cover della canzone degli The Everlove \u00e8 stata utilizzata nei trailer per il videogioco : la stessa cover \u00e8 anche la musica del trailer per la quarta stagione della serie televisiva dell'HBO \"Il Trono di Spade\".\nRecentemente \u00e8 stata inclusa nella colonna sonora del film \"Atomica bionda\" e in quella della serie televisiva \"GLOW\" prodotta da Netflix.\nTracce.\nTesti di Sioux, musiche di Siouxsie and the Banshees.\n12\".\n\u00b0(Mixato da Steve Churchyard)"}
{"id": "2126591", "revid": "767487", "url": "https://it.wikipedia.org/wiki?curid=2126591", "title": "Fratellastri a 40 anni", "text": "Fratellastri a 40 anni (\"Step Brothers\") \u00e8 una commedia del 2008 diretta da Adam McKay e prodotta da Judd Apatow e Jimmy Miller. Il soggetto \u00e8 stato scritto da Will Ferrell e Adam McKay, mentre la sceneggiatura da Will Ferrell, Adam McKay e John C. Reilly. Da dicembre 2008 \u00e8 distribuito in DVD e Blu-ray.\nTrama.\nI loro genitori (Nancy e Robert), conosciutisi durante una riunione di lavoro, decidono dopo una breve relazione di sposarsi. Brennan e Dale diventano di fatto fratellastri. Fin qui nulla di strano, tranne che i \"ragazzi\" in questione hanno ormai 40 anni e vivono entrambi ancora con i genitori. Dopo il matrimonio, la nuova famigliola si trasferisce a casa di Dale e proprio qui cominciano i primi conflitti adolescenziali."}
{"id": "2126592", "revid": "1718925", "url": "https://it.wikipedia.org/wiki?curid=2126592", "title": "Primi martiri della Chiesa romana", "text": "La ricorrenza dei Primi martiri della Chiesa romana commemora i santi rimasti senza nome, i quali morirono atrocemente a causa della persecuzione scatenata dall'imperatore Nerone (54-68) a Roma, a partire dal luglio 64 e protrattasi fino al 67. \nLa persecuzione segu\u00ec quasi immediatamente all'incendio di Roma, scatenatosi nella notte del 18 luglio 64 e fu un'iniziativa dell'imperatore, il quale tent\u00f2 di utilizzare questa mossa sanguinaria per allontanare da s\u00e9 l'ira del popolo. Lo storico latino Tacito, che pur non vedeva di buon grado questa setta nascente, nei suoi \"Annales\" non nascose una certa compassione verso i Cristiani.\nPer cercare di discolparsi, Nerone scaric\u00f2 sui seguaci di Cristo le colpe che lo mettevano in cattiva luce di fronte ai suoi sudditi, accusandoli di qualsiasi calamit\u00e0 avventatasi su Roma. Le conseguenze del suo vile gesto furono atroci per i Cristiani e perdurarono per ben quattro anni. \nLa maggior parte delle esecuzioni, stando al racconto di papa Clemente, avveniva presso i giardini vaticani, messi a disposizione per questo scopo dal crudele Nerone. I metodi di esecuzione erano tra i pi\u00f9 ambigui e non risparmiavano affatto crudeli beffe per i condannati. Numerosi cristiani, presso i giardini del colle Oppio, vennero cosparsi di pece e venne appiccato loro fuoco affinch\u00e9 fornissero luce nella notte; bambini e donne vennero ricoperti della pelle di alcuni animali e offerti in pasto alle bestie feroci; altri cristiani vennero invece crocifissi o ancora decapitati.\nTra le vittime pi\u00f9 illustri di questa persecuzione ci furono i due pi\u00f9 grandi apostoli, capostipiti della Chiesa Romana: Pietro, condannato al supplizio della crocifissione nel circo neroniano, e Paolo, l'instancabile missionario, decapitato alle Aquae Salvie verso l'anno 65 (o 67).\nSeppure la maggior parte delle vittime della persecuzione di Nerone vengano commemorate il 30 giugno, la Chiesa Cattolica ha fornito ancora altre date per ricordare altre vittime dell'imperatore: tra queste, San Torp\u00e8 (decapitato nel 65), ricordato il 29 aprile; Sant'Edisto, (sepolto vivo nell'anno 67 o 68), festeggiato il 12 ottobre; Processo e Martiniano (decapitati nell'anno 67), festeggiati il 2 luglio; Basilissa e Anastasia (anch'esse decapitate, nel 68), commemorate il 15 aprile."}
{"id": "2126596", "revid": "76261", "url": "https://it.wikipedia.org/wiki?curid=2126596", "title": "The Little Drummer Boy", "text": "The Little Drummer Boy (\"Il piccolo tamburino\") \u00e8 una celebre canzone natalizia statunitense scritta nel 1941 dalla compositrice Katherine Kennicott Davis (1892 \u2013 1980) con il titolo The Carol of the Drum, titolo con cui \u00e8 anche conosciuta.\nLa canzone, che inizialmente \u2013 non si sa per quale motivo \u2013 fu fatta passare dall'autrice per un brano tradizionale boemo, fu poi incisa \u2013 in una versione leggermente modificata (riarrangiata nel 1957 da Henry Onorati e Harry Simeone) \u2013 nel 1959 da un discografico, che ne cambi\u00f2 il titolo in \"The Little Drummer Boy\" (fatto che \u2013 oltretutto\u00a0\u2013 scaten\u00f2 le ire della Davis, che ne rivendic\u00f2 la paternit\u00e0), ovvero il titolo ormai comunemente accettato, e portata al successo dai Trapp Family Singers.\nNella canzone il ricorrente \"rum pum pum pum\" simula il suono di un tamburo (cfr. il \"patapan\" del canto natalizio francese del '700 \"Guill\u00f4, pran ton tamborin!\", per questo meglio noto come \"Pat-A-Pan\").\nTesto.\nLa canzone \u00e8 di contenuto religioso e leggendario allo stesso tempo: parla di un ragazzo che, impossibilitato a portare un dono al Bambin Ges\u00f9, inizia a suonare il tamburo in suo onore, con l'approvazione di Maria.\nVersioni discografiche.\nOltre alla versione dei Trapp Family Singers, che lanciarono il brano, la versione pi\u00f9 nota \u00e8 probabilmente quella cantata in duetto nel 1977 da Bing Crosby e David Bowie, riarrangiata con il titolo \"Peace on Earth/Little Drummer Boy\".\nAltre versioni comprendono quella dei Boney M del 1981, contenuta nel loro album \"Christmas album\", quelle degli Air Supply (in \"The Christmas Album\" del 1987), Tori Amos, Whitney Houston, Joan Baez, Glen Campbell, i Chicago, Perry Como, le Destiny's Child, Neil Diamond, Marlene Dietrich, Jos\u00e9 Feliciano, Jessica Simpson ed Ashlee Simpson, Rocco Granata, gli Harlem Gospel Singers, la Kelly Family, Joan Jett &amp; The Blackhearts, Dolly Parton, i Rush, Frank Sinatra, Ringo Starr (nell'album \"I Wanna Be Santa Claus\" del 1999), i Jackson 5, The Dandy Warhols, i Supremes, Josh Groban, Ronan Keating, Bob Dylan, Bob Seger, Glenn Medeiros (nell'album \"The Glenn Medeiros Christmas Album\" del 1993), Justin Bieber, Rond\u00f2 Veneziano e i Pentatonix. Degna di nota \u00e8 anche la versione strumentale ad opera del celebre pianista Richard Clayderman.\nEsistono poi anche numerose versioni italiane tra le quali \"Piccolo tamburino\", interpretata da Al Bano e Romina Power, \"Il tamburino - Little drummer boy\", incisa da Ivan Graziani nell'album \"Nove\" del 1984. Nello stesso anno il brano \"Little Drummer Boy/Peace on Earth\" \u00e8 stato inciso da Donatella Rettore e Caterina Caselli ed \u00e8 contenuto nell'album AA.VV. \"Natale con i tuoi\" (1984). Il brano riprende il duetto tra Bing Crosby e David Bowie registrato nel 1977. Nello stesso anno I Cavalieri del Re l'hanno inclusa nel 33 giri natalizio Baby Christmas Dance. Antonella Ruggiero nell'album \"I regali di Natale\" (2010) ha pubblicato \"Il piccolo tamburino (the little drummer boy)\" mentre l'ultima rivisitazione \u00e8 di Sergio Sylvestre (2017)"}
{"id": "2126600", "revid": "103082164", "url": "https://it.wikipedia.org/wiki?curid=2126600", "title": "Heart of Darkness (videogioco)", "text": "Heart of Darkness \u00e8 un videogioco a piattaforme sviluppato da Amazing Studio, ideato da \u00c9ric Chahi e pubblicato dalla Interplay per Microsoft Windows e PlayStation nel 1998.\nTrama.\nLa storia del gioco racconta di Andy, un ragazzino un po' vivace, dotato di una grande fantasia. Un giorno, punito dal maestro per essersi addormentato in classe durante la lezione, fugge da scuola assieme al suo fedele cagnolino Whiskey. I due passano il pomeriggio sulla collinetta del parco cittadino, aspettando l'imminente eclissi. Al calar delle tenebre per\u00f2, una mano scheletrica afferra Whiskey e lo trascina con s\u00e9 nell'oscurit\u00e0. Andy, spaventato ma determinato a riprendere il suo amato cane, corre verso la sua capanna/base sull'albero e parte per l'avventura.\nDurante il gioco (che inizia in questo punto, al termine del filmato introduttivo) Andy scoprir\u00e0 che il suo cane \u00e8 stato rapito dalle creature d'ombra che abitano le Darklands, le terre oscure, che circondano il Cuore delle Tenebre, dove dimora il Master of Darkness, signore dell'oscurit\u00e0.\nAndy dovr\u00e0 affrontare le forze oscure, annientandole con il suo fedele fucile laser (semplicemente una torcia elettrica), fino a sfidare il terribile Master of Darkness.\nAlla fine del gioco, Andy si ritrover\u00e0 nel buio nella sua casa sull\u00b4albero, ma ad un tratto ricorda di essere stato ingannato dalla sua fantasia e si rende conto di avere immaginato tutto. O almeno cos\u00ec crede, dato che, nel frattempo, Amigo e la sua gente stanno risistemando il suo veicolo.\nModalit\u00e0 di gioco.\nTipico platform due dimensioni, con ritocchi in 3D che fanno apparire la scena in rilievo, il gioco \u00e8 semplice ma ben costruito, ricco di \"sparatorie\" a colpi di laser, fughe e tranelli da evitare, con filmati d'inizio livello.\nPer combattere all'inizio Andy user\u00e0 il suo cannone al plasma ma poi un mostro delle tenebre divorer\u00e0 quest'ultimo. Col progredire del gioco, si trover\u00e0 un meteorite che dona, a chi lo tocca, dei poteri che Andy pu\u00f2 usare per sconfiggere i nemici e rimuovere alcuni ostacoli."}
{"id": "2126604", "revid": "729019", "url": "https://it.wikipedia.org/wiki?curid=2126604", "title": "Zillertal", "text": "La Zillertal \u00e8 la maggiore tra le valli laterali della Inntal, la valle del fiume Inn, nel Tirolo austriaco. La valle, in cui scorre il fiume Ziller, \u00e8 circondata dalle Alpi della Zillertal a sud e ad est, dalle the Alpi di Kitzb\u00fchel ad est e dalle Prealpi del Tux ad ovest. Il centro principale \u00e8 Mayrhofen.\nGeografia.\nLa Zillertal si diparte dalla valle dell'Inn nei pressi di Jenbach, a circa 40\u00a0km a nord-est di Innsbruck e percorre per lo pi\u00f9 una direzione nord-sud. La valle vera e propria va dal villaggio di Strass im Zillertal a Mayrhofen, dove si separa in quattro valli pi\u00f9 piccole: la Tuxertal e le altre tre poco abitate, dette \"Gr\u00fcnde\", lo \"Zamsergrund\", lo \"Zillergrund\" e lo \"Stilluppgrund\". Ci sono poi lungo la valle altre due \"Gr\u00fcnde\" e la Gerlostal, che conduce al Gerlospass e da qui nel Salisburghese.\nA differenza di altre valli laterali della valle dell'Eno, la Zillertal diventa sempre pi\u00f9 alta, ma solo modestamente, solo circa 100\u00a0m su 30\u00a0km. Gli insediamenti permanenti coprono circa il 9% dell'intera superficie dei comuni della valle.\nStoria.\nReperti archeologici risalenti alla media et\u00e0 della pietra sono stati scoperti vicino al valico del Tuxerjoch, tra la Wipptal e la Tuxertal, mentre le pi\u00f9 antiche testimonianze di insediamenti umani nella valle sono di epoca illirica (relativa alla trib\u00f9 balcanica assorbita dai Baiuvarii bavaresi), durante la tarda et\u00e0 del bronzo e prima et\u00e0 del ferro.\nLa prima testimonianza scritta della Zillertal risale all'889, quando Arnolfo di Carinzia concesse all'Arcivescovo di Salisburgo la \"Cilarestal\". Il possesso della valle venne suddiviso in corrispondenza del corso della Ziller, divisione visibile ancora oggi con le chiese della riva destra che hanno torri di colore verde e appartengono alla diocesi di Salisburgo e quelle sulla riva sinistra con torri rosse e dipendenza dalla diocesi di Innsbruck.\nNel 1248 le terre a ovest della Ziller vennero acquisite dalla Contea del Tirolo, mentre a est si cercava, tra 1290 e 1380, protezione dalla conquista presso i signori di Rattenberg. Nel 1504, con gli Asburgo al dominio sia del Tirolo che dell'Arcidiocesi di Salisburgo, la Zillertal si un\u00ec sotto l'Imperatore Massimiliano d'Austria e fu soggetto al potere congiunto tirolese e salisburghese.\nNel 1805, la Pace di Presburgo alla fine della Guerra della Terza Coalizione obblig\u00f2 l'Austria a cedere il Tirolo alla Baviera. A causa di ci\u00f2 la valle fu unita al Salisburghese rimanendo cos\u00ec all'Austria. Tuttavia gli abitanti della Zillertal si unirono all'insurrezione tirolese del 1809 guidata da Andreas Hofer, con la Battaglia del Ponte dello Ziller (14 maggio). In seguito alla repressione dell'insurrezione la Zillertal divenne per breve tempo bavarese, fino al Congresso di Vienna del 1814/1815.\nSebbene la tolleranza del dominio arcivescovile avesse permesso la permanenza di piccole sacche di Protestantesimo nelle loro terre sin dall'epoca della Riforma, queste vennero oppresse pi\u00f9 duramente dal dominio asburgico nel XIX secolo. Nel 1837, 437 protestanti abitanti della Zillertal lasciarono la valle dopo aver potuto scegliere tra la rinuncia alla Confessione di Augusta e l'emigrazione in Slesia, dove Federico Guglielmo III di Prussia offr\u00ec loro terre e case presso Erdmannsdorf (oggi Mys\u0142akowice, nell'ovest della Polonia).\nNel 1902 fu costruita la ferrovia detta Zillertalbahn, che ancora oggi collega Jenbach e Mayrhofen, aprendo la valle, la cui economia in precedenza era legata per lo pi\u00f9 all'agricoltura e alle attivit\u00e0 estrattive, al commercio e al turismo. Dal 1921 al 1976, si estrasse intorno ai pascoli di Schrofen e Wangl carbonato di magnesio (e poi tungsteno), con un nastro trasportatore lungo pi\u00f9 di 9\u00a0km sopra la Tuxertal per condurre il materiale alla stazione merci della Zillertalbahn a valle.\nEconomia.\nCon il declino dell'industria mineraria, il turismo \u00e8 diventato la fonte economica primaria della valle a partire dalla seconda met\u00e0 del XX secolo. Al 2003 si registravano 6 milioni di notti in albergo di turisti nella valle, per lo pi\u00f9 durante i mesi invernali. Dopo una fase di costruzione di nuove infrastrutture, con la creazione di quattro comprensori sciistici, avvenuta tra gli anni novanta e 2000 la valle conta pi\u00f9 di 170 impianti e oltre 630\u00a0km di piste.\nL'agricoltura tradizionale - principalmente allevamento bovino e ovino e industria casearia - \u00e8 ancora diffusa, favorendo anche la conservazione del paesaggio culturale tradizionale. Anche l'industria del legno \u00e8 molto fiorente, con una grande segheria in attivit\u00e0 poco fuori F\u00fcgen, e altre industrie sparse per la valle. Quattro grandi bacini idrici nella \"Gr\u00fcnde\" forniscono l'acqua per otto centrali idroelettriche, che generano ogni anno pi\u00f9 di 1.200 GWh.\nCultura.\nLa Zillertal \u00e8 nota in particolare per la sua tradizione musicale. Si dice che siano state alcune famiglie di cantanti viaggiatori e costruttori di organi della valle a diffondere il canto natalizio \"Stille Nacht\" tra XIX e XX secolo. Pi\u00f9 recentemente, il gruppo Sch\u00fcrzenj\u00e4ger, originario della valle, ha avuto un grande successo nei paesi germanici con la sua musica a met\u00e0 tra \"Volksmusik\" e pop."}
{"id": "2126611", "revid": "1793900", "url": "https://it.wikipedia.org/wiki?curid=2126611", "title": "Ghiacciaio dell'Hintertux", "text": "Il ghiacciaio dell'Hintertux (in tedesco \"Hintertuxer Gletscher\") si trova nella Zillertal, in Tirolo, Austria.\nOffre per tutto l'anno la possibilit\u00e0 di praticare le discipline alpine. Il punto pi\u00f9 elevato del ghiacciaio \u00e8 l'Olperer che raggiunge i 3.476\u00a0m. Il pi\u00f9 alto impianto di risalita raggiunge i 3.250\u00a0m. Le piste raggiungono i 225\u00a0km e gli impianti di risalita sono 62. Una speciale attrazione chiamata \"Circuito del ghiacciaio\" consiste in una corsa di 72\u00a0km e di 15.000\u00a0m di dislivello complessivo.\nIl nome Hintertux si riferisce anche al piccolo villaggio che si trova ai piedi del ghiacciaio."}
{"id": "2126614", "revid": "181699", "url": "https://it.wikipedia.org/wiki?curid=2126614", "title": "Repubblica batava", "text": ""}
{"id": "2126615", "revid": "436907", "url": "https://it.wikipedia.org/wiki?curid=2126615", "title": "Shadowtime", "text": "Shadowtime un singolo del gruppo musicale inglese Siouxsie and the Banshees, pubblicato il 5 luglio 1991 come secondo estratto dall'album \"Superstition\".\nIl disco.\nLa canzone \u00e8 un tempo veloce orientata verso il pop che ha ricevuto una moderata rotazione sulle radio americane di alternative rock nel 1991. \"Shadowtime\" \u00e8 stata leggermente remixata per il singolo, dandogli un suono pi\u00f9 pieno, sintetizzato e aggiungendo un po' cori di Siouxsie Sioux.\nSeverin ha detto che \"Shadowtime\" \u00e8 una sorta di omaggio a \"For Your Pleasure\" dei Roxy Music.\n\"Shadowtime\" ha raggiunto il n\u00ba 57 della classifica britannica. Negli Stati Uniti ha trascorso sei settimane nella Alternative Airplay, piazzandosi al n\u00ba 13 nella settimana del 12 ottobre 1991.\nTracce.\nTesti di Severin, musiche di Siouxsie and the Banshees tranne ove indicato."}
{"id": "2126625", "revid": "287204", "url": "https://it.wikipedia.org/wiki?curid=2126625", "title": "Walking on Air", "text": "Walking on Air \u00e8 il secondo singolo estratto dall'album \"Love Is Dead\" della cantante estone Kerli.\nIl video.\nIl video \u00e8 stato diretto dallo studio \"Aggressive\" che l'ha anche prodotto insieme a JP Fox. \u00c8 stato mandato in \"premi\u00e8re\" su MTV \"Overdrive\" il 20 maggio del 2008.\nCaratterizzato da un'ambientazione cupa e gotica, il videoclip vede Kerli ricevere una piccola bambola che le \u00e8 stata donata da un giocattolaio."}
{"id": "2126626", "revid": "1318658", "url": "https://it.wikipedia.org/wiki?curid=2126626", "title": "Saint-Germain-des-Pr\u00e9s (metropolitana di Parigi)", "text": "Saint-Germain-des-Pr\u00e9s \u00e8 una stazione della Metropolitana di Parigi sulla linea 4, sita nel VI \"arrondissement\" di Parigi.\nLa stazione.\nLa stazione \u00e8 ubicata nel sottosuolo del boulevard Saint-Germain, all'incrocio della \"rue de Rennes\" e della \"rue du Four\".\nOrigine del nome.\nIl nome \u00e8 mutuato dall'Abbazia di Saint-Germain-des-Pr\u00e9s e dalla \"place Saint-Germain-des-Pr\u00e9s\". Childeberto I, figlio di Clodoveo I, fece costruire una basilica su richiesta di Germain de Paris, vescovo di Parigi. Quest'ultimo vi venne inumato e la chiesa prese il suo nome. Venne aggiunto il suffisso \u00ab des-Pr\u00e9s \u00bb per la vicinanza dei \"Pr\u00e9s-aux-Clercs\" e per distinguerla dalla chiesa di \"Saint-Germain-le-Vieux\" edificata nella parte vecchia della citt\u00e0.\nStoria.\nLa stazione venne aperta il 9 gennaio 1910."}
{"id": "2126630", "revid": "118776663", "url": "https://it.wikipedia.org/wiki?curid=2126630", "title": "Paolo Franchi (regista)", "text": "Biografia.\nLaureato in lettere e Filosofia e diplomato regista al Centro sperimentale di cinematografia di Roma. Dopo un'esperienza da videomaker, frequenta a Roma corsi di sceneggiatura e regia tenuti tra gli altri da Nanni Loy, Giorgio Arlorio, Mauro Bolognini. Dopo il cortometraggio \"La storia che segue\" (1994) realizza nel 1995 il mediometraggio \"Frammenti di sapienza\" sulla scrittrice Goliarda Sapienza.\nNel 2003 esordisce nella regia del suo primo lungometraggio, \"La spettatrice\", con Barbora Bobu\u013eov\u00e1, che ottiene un buon riscontro dalla stampa italiana e internazionale. Il film \u00e8 l'unico rappresentante italiano al concorso ufficiale del Tribeca Film Festival di New York 2004. Il film ottiene molti premi nel mondo tra i quali il Globo d'oro della stampa estera quale migliore opera prima. La seconda prova di Franchi \u00e8 la pellicola \"Nessuna qualit\u00e0 agli eroi\", del 2007, nella quale il regista tenta una fusione tra il genere noir e il kammerspiel di Rainer Werner Fassbinder, ambientando il film in una glaciale Torino. Nel cast Elio Germano, Bruno Todeschini, Ir\u00e8ne Jacob. Il film rappresenta l'Italia al concorso ufficiale della 64 Mostra Internazionale d'arte cinematografica di Venezia. Nel 2012 gira in Puglia il film \"E la chiamano estate\", in concorso al Festival Internazionale del Film di Roma dove Franchi vince il premio speciale Marc'Aurelio quale migliore regista. Nel 2017 realizza il film \"Dove non ho mai abitato\" ottenendo la seconda candidatura al Nastro d'argento quale miglior regista."}
{"id": "2126632", "revid": "110157", "url": "https://it.wikipedia.org/wiki?curid=2126632", "title": "Lewes (Delaware)", "text": "Lewes () \u00e8 una citt\u00e0 situata nella Contea di Sussex, nello Stato del Delaware negli Stati Uniti, nella penisola Delmarva. Secondo una stima del 2006 del Census Bureau, la popolazione \u00e8 di 3.116 abitanti. Fa parte dell'area statistica di Seaford.\nLewes \u00e8 stato il primo insediamento europeo del Delaware, un punto commerciale per i balenieri chiamato allora \"Zwaanendael\" (Swan Valley, \"valle del cigno\"), fondato da coloni olandesi il 3 giugno 1631. Poich\u00e9 Lewes \u00e8 stato il primo paese ad essere fondato nel Delaware, e poich\u00e9 il Delaware \u00e8 stato il primo Stato a ratificare la Costituzione degli Stati Uniti, gli abitanti definiscono il proprio paese \"La prima citt\u00e0 del primo Stato.\" Lewes prende il suo nome dalla citt\u00e0 inglese omonima di Lewes, che anche lei \u00e8 situata in una contea chiamata Sussex. Oltre al nome e alla contea, i due paesi condividono lo stesso stemma.\nLewes, insieme alle citt\u00e0 vicine di Rehoboth Beach, Dewey Beach, Bethany Beach, South Bethany e Fenwick Island, \u00e8 compresa nell'area turistica costiera della Contea di Sussex, in rapido sviluppo demografico ed economico.\nGeografia fisica.\nSecondo lo United States Census Bureau, la citt\u00e0 si estende su una superficie di 11,1 km\u00b2, dei quali 9,5\u00a0km\u00b2 sono composti da terre, mentre 1,6\u00a0km\u00b2 sono costituiti da acque, e corrispondono al 14,69% dell'intera estensione comunale.\nPopolazione.\nSecondo il censimento del 2000, Lewes era abitata da 2.932 persone, ed erano ospitate 797 famiglie. La densit\u00e0 di popolazione era di 309,3 ab./km\u00b2. Le costruzioni nel territorio comunale sono 2.368. Dal punto di vista etnico l'87,31% dell'intera popolazione \u00e8 bianca, il 9,89% \u00e8 afroamericana, lo 0,14% \u00e8 nativa americana, mentre per l'1,02% \u00e8 composta da asiatici, il restante 1,64% \u00e8 composto da persone di altre razze.\nPer quanto riguarda le fasce d'et\u00e0, il 13,6% \u00e8 di abitanti sotto i 18 anni, il 3,7% \u00e8 fra i 18 e i 24 anni, il 18% fra i 25 e i 44, il 31,5% \u00e8 fra i 45 e i 64 e il 33,1% \u00e8 composto da 65enni e oltre. L'et\u00e0 media \u00e8 di 55 anni. Per ogni 100 donne ci sono 78,2 maschi.\nAttrazioni turistiche.\nLewes \u00e8 il capolinea meridionale del traghetto Cape May-Lewes Ferry.\nLewes si trova vicina al Cape Henlopen State Park, ed \u00e8 vicina alla ferrovia \"Delaware Coast Line Railway\", che parte dalla cittadina di Georgetown.\nNegli ultimi anni Lewes \u00e8 diventata popolare come meta per i vacanzieri provenienti dal nord dello Stato del Delaware, in particolare dalla Contea di New Castle. Sebbene ufficialmente si trovi all'interno della Baia del Delaware, \u00e8 considerata una meta turistica sull'oceano, anche se il mare si trova a partire da Cape Henlopen.\nOltre ad essere un'attrazione turistica, Lewes \u00e8 nota per la presenza di molti punti vendita outlet.\nLa citt\u00e0 \u00e8 sede anche del \"Zwaanendael Museum\", che raccoglie testimonianze e reperti della storia del Delaware.\nLa via principale \u00e8 Second Street, il cuore commerciale della citt\u00e0 con negozi e ristoranti ospitati in edifici d'epoca."}
{"id": "2126645", "revid": "425947", "url": "https://it.wikipedia.org/wiki?curid=2126645", "title": "Kommuna", "text": "La Kommuna \u00e8 una nave appoggio per sommergibili costruita nei Paesi Bassi per conto della marina zarista ed entrata in servizio nel 1913. Risulta ancora operativa nella Flotta del Mar Nero.\nTecnica.\nLa \"Kommuna\" \u00e8 una nave da supporto e recupero sottomarini con scafo a catamarano. Quando entr\u00f2 in servizio, nel 1913, era un'unit\u00e0 moderna e ben equipaggiata, perfettamente adatta a svolgere il suo ruolo. Infatti, le quattro gru con cui \u00e8 attrezzata, con capacit\u00e0 di sollevamento da 250 tonnellate l'una, la mettevano in grado di recuperare gli scafi dei sommergibili affondati oppure in difficolt\u00e0.\nOggi la nave, in servizio da oltre 100 anni, \u00e8 diventata troppo piccola per essere utilizzata con i moderni battelli in servizio con la marina russa. Tuttavia, ormeggiata a Sebastopoli, rimane in servizio nella Flotta del Mar Nero con compiti di appoggio."}
{"id": "2126646", "revid": "1254538", "url": "https://it.wikipedia.org/wiki?curid=2126646", "title": "Gisberto Ceracchini", "text": "Biografia.\nFiglio di semplici contadini, a soli 16 anni, trasferitosi a Roma, si dedica da autodidatta alla pittura. \n&lt;br&gt;Nel corso della sua vita fece importanti esposizioni sia in Italia che all'estero, tra cui nel 1921 e nel 1925 rispettivamente alla I e alla II Biennale di Roma. In questo periodo prese lo studio a Villa Strohl Fern dove rimase per tutta la vita. Nel 1926 e 1929 partecip\u00f2 alle mostre dell'Ottocento italiano a Milano, nel 1927 all'Esposizione d'arte italiana di Amsterdam. Agli inizi del 1929 organizz\u00f2 la mostra a Palazzo Doria in cui espose accanto a Mafai, Scipione, Di Cocco e successivamente partecip\u00f2 all'Esposizione internazionale di Barcellona: nel 1930 espose alla mostra di Buenos Aires, nel 1932 alla II Biennale di Venezia, nel 1935 partecip\u00f2 al Jeu de Paume di Parigi \"Mostra d'arte italiana del XIX e XX secolo\". \nNel dopoguerra ricevette due premi, partecip\u00f2 alla Mostra d'Arte Sacra a Milano e intraprese numerose imprese decorative in varie chiese di Roma: Santa Maria in Domnica, Santa Emerenziana, Santa Maria Ausiliatrice, Santa Maria Mediatrice, Sant'Eugenio, San Leone Magno. Tra le tante, nel 1960 fu anche invitato alla \u201c11\u00aa edizione del premio Avezzano-rassegna nazionale delle Arti Figurative\u201d ad Avezzano (AQ), insieme a R. Brindisi, S. Cavallo, V. Ciardo, E. Fantuzzi, C. Levi, G. Omiccioli, M. Rosa, G. Straghota, F. Trombadori, A. Vangelli ed altri. \nFu insegnante di pittura all'Accademia di Urbino.\nEventi Culturali.\nNell'aprile del 1963, al concorso \u201cPittura in Ciociaria\u201d presso l'Abbazia di Casamari, \u00e8 componente della giuria presieduta da Giorgio De Chirico, insieme con Eliano Fantuzzi, Felice Ludovisi, Franco Miele, Michele Rosa, Claudia Refice, Carlo Savini, Giuseppe Selvaggi."}
{"id": "2126649", "revid": "726373", "url": "https://it.wikipedia.org/wiki?curid=2126649", "title": "Lici", "text": "I Lici furono un popolo indoeuropeo del gruppo anatolico, stanziato in Anatolia fin dal II millennio a.C. nella regione che da essi prese il nome di Licia, all'estremit\u00e0 sud-occidentale della penisola anatolica; hanno subito una forte influenza ellenica per le numerose colonie greche della costa di Licia.\nStoria.\nI Lici sono ricordati da fonti egizie, ugaritiche e ittite del II millennio; figurano anche nell'Iliade tra gli alleati di Troia, dove cadde il loro re Sarpedonte: l'Eneide dice che dopo la caduta della citt\u00e0 essi si aggregarono a Enea. Secondo lo storico greco Erodoto, la popolazione della Licia sarebbe giunta originariamente dall'isola di Creta.\nAll'epoca i Lici erano insediati sulla costa e disponevano di una flotta con la quale insidiavano Cipro. Vista la natura scarsamente produttiva del territorio, infatti, gli abitanti della Licia erano propensi all'utilizzo della pirateria come mezzo di sostentamento.\nErano alleati e tributari dell'Impero ittita e parteciparono al loro fianco alla battaglia di Kadesh, anche se subivano anche un certo influsso greco.\nSociet\u00e0.\nLe citt\u00e0 licie erano governate da senati di anziani, secondo un modello tipicamente indoeuropeo perduto dai vicini Ittiti, pi\u00f9 influenzati dal sostrato pre-indoeuropeo. Tale sostrato ag\u00ec tuttavia anche sui Lici; Erodoto attesta la presenza di istituzioni matriarcali, in particolare la discendenza matrilineare.\nLingua.\nLe iscrizioni licie risalgono al V-IV secolo a.C.; la lingua in esse contenuta appare divisa in due variet\u00e0 dialettali ed \u00e8 generalmente considerata un'evoluzione del luvio o di un suo dialetto."}
{"id": "2126651", "revid": "327865", "url": "https://it.wikipedia.org/wiki?curid=2126651", "title": "J. August Richards", "text": "Biografia.\nPrimi anni.\nNato a Washington DC da genitori di discendenze panamensi, Richards \u00e8 cresciuto a Bladensburg, Maryland dove fin da bambino inizia a comparire in varie opere teatrali sviluppando un crescente interesse per la recitazione che lo porta in seguito a frequentare il corso teatrale della Suitland High School, dove si diploma nel 1991. Successivamente si trasferisce a Los Angeles, dove completa i suoi studi teatrali alla University of Southern California.\nCarriera.\nLa carriera dell'uomo inizia prima ancora di terminare gli studi quando, nel 1988, dopo aver conosciuto un direttore del casting, viene scritturato per comparire in un episodio della quinta stagione della serie televisiva \"I Robinson\" nel ruolo del ragazzo di Vanessa, interpretata da Tempestt Bledsoe. In seguito alla laurea alla USC, le apparizioni di Richards come guest star in serie TV si fanno sempre pi\u00f9 numerose e, a partire dal 1993 compare infatti in: \"I viaggiatori\", \"The Practice - Professione avvocati\", \"Chicago Hope\", \"Da un giorno all'altro\" e \"Nash Bridges\".\nContemporaneamente interpreta il ruolo del corriere in bicicletta aspirante rapper convinto di essere una vittima di rapimento alieno, Taj Mahal nello spettacolo teatrale di Tina Landau \"Space\", prodotto da Mark Taper Forum.\nAppare poi nei film \"Why Do Fools Fall in Love - Un ragazzo di talento\" e \"Missione hamburger\", oltre che nei film TV \"Critical Assembly\" e \"Mutiny\". Successivamente veste i panni del cantante Richard Street nella miniserie NBC \"The Temptations\" ed appare nelle serie TV \"West Wing - Tutti gli uomini del Presidente\" e \"4400\".\nLa sua fama \u00e8 tuttavia dovuta maggiormente all'interpretazione del caparbio cacciatore di vampiri Charles Gunn in \"Angel\". Ruolo che l'uomo ricopre dall'inizio della serie, nel 1999, fino alla sua conclusione nel 2004.\nNella stagione conclusiva di \"Angel\" il personaggio di Richards diveniva un avvocato; curiosamente l'attore ha, in seguito, interpretato il ruolo del difensore legale in treulteriori occasioni: la prima nel 2004 in \"\", dove veste i panni dell'avvocato Bob Villa; la seconda nel 2006 in \"Conviction\", dove interpreta l'imbattuto assistente procuratore distrettuale Billy Desmond ed infine in \"Avvocati a New York\", legal drama durato dal 2008 fino al 2009.\nHa inoltre interpretato Richard Webber, il primario del Seattle Grace Hospital, da giovane in un episodio della sesta stagione di \"Grey's Anatomy\"; ed \u00e8 comparso in \"The Mentalist\", \"Warehouse 13\" e \"Arrow\".\nIl 24 settembre 2013 prende parte all'episodio pilota della serie televisiva ABC in \"Agents of S.H.I.E.L.D.\". Il suo personaggio, inizialmente imprecisato, viene in seguito introdotto come Mike Peterson, e tramite una serie di apparizioni ricorrenti, lo si scopre essere Deathlok.\nNall'aprile 2020, in occasione delle riprese di \"Council of Dads\", dove interpreta il ruolo di un pap\u00e0 gay, ha fatto coming out dichiarandosi omosessuale."}
{"id": "2126660", "revid": "104458", "url": "https://it.wikipedia.org/wiki?curid=2126660", "title": "Discendenza matrilineare", "text": ""}
{"id": "2126663", "revid": "104458", "url": "https://it.wikipedia.org/wiki?curid=2126663", "title": "Licii", "text": ""}
{"id": "2126664", "revid": "1431409", "url": "https://it.wikipedia.org/wiki?curid=2126664", "title": "Keith Szarabajka", "text": "Carriera.\n\u00c8 apparso in numerosi telefilm, tra cui \"X-Files\", \"Streghe\", \"Law &amp; Order\", \"Prison Break\" e \"24\". Lo si ricorda nella parte del cacciatore di vampiri Daniel Holtz in \"Angel\". Nel videogioco \"L.A. Noire\" interpreta il detective Herschel Biggs.\nDoppiatori italiani.\nDa doppiatore \u00e8 sostituito da:"}
{"id": "2126677", "revid": "371529", "url": "https://it.wikipedia.org/wiki?curid=2126677", "title": "Gold Edition", "text": "Gold Edition \u00e8 un box set del gruppo progressive rock Emerson, Lake &amp; Palmer e raccoglie gran parte dei loro brani pi\u00f9 famosi. Il box set \u00e8 stato pubblicato nel 2007 con l'etichetta Nun Entertainment Edel.\nIl disco.\nIl box \u00e8 composto da 3 CD, che ripercorrono la carriera del gruppo dal 1970, anno del loro disco di debutto, fino alla loro ultima pubblicazione, avvenuta nel 2003 con la registrazione del \"Live in Poland 1997\". La raccolta \u00e8 alternata da brani in versione \"studio\" e altri \"live\", seguendo il filo cronologico di tutte le registrazioni effettuate fino al momento dell'uscita di questo box set.\nTracce.\nDisco 1\nDisco 2\nDisco 3\nFormazione.\nLe canzoni \"Nutrocker\", \"Jerusalem\", \"Pictures At An Exhibition\", \"Romeo And Julet\", \"Karn Evil 9 2ND (Impression PT 2)\", \"Touch And Go\" sono registrazioni Live."}
{"id": "2126681", "revid": "24443", "url": "https://it.wikipedia.org/wiki?curid=2126681", "title": "Hintertux", "text": ""}
{"id": "2126683", "revid": "767487", "url": "https://it.wikipedia.org/wiki?curid=2126683", "title": "Tentazioni proibite", "text": "Tentazioni proibite \u00e8 un film del 1963 diretto da Osvaldo Civirani.\nManifesti e titoli di testa attribuiscono, al film, partecipazioni di attori che, in realt\u00e0, appaiono involontariamente ripresi pi\u00f9 o meno abusivamente."}
{"id": "2126684", "revid": "59912", "url": "https://it.wikipedia.org/wiki?curid=2126684", "title": "Crotalus atrox", "text": "Il crotalo adamantino occidentale (Crotalus atrox), \u00e8 il piu conosciuto dei serpenti a sonagli; tra i pi\u00f9 diffusi tra i crotali, assieme al \"crotalus horridus\" sul lato atlantico e al \"crotalus viridis\" sul lato occidentale del Nordamerica, appartiene alla famiglia delle Viperidae, che vivono nel nord del continente americano.\nDescrizione.\nLe dimensioni sono notevoli (dai 120\u00a0cm fino ai 220\u00a0cm di lunghezza e circa 7\u00a0kg di peso \u00e8 il secondo crotalo per dimensioni del mondo) soprattutto nel maschio che di solito \u00e8 pi\u00f9 lungo e meno tozzo della femmina. Le fauci sono dotate di lunghi denti cavi e retrattili, in grado di ripiegarsi quando l'animale chiude la bocca e di riposizionarsi in verticale all'apertura. Nel morso accade talvolta che i denti, rigenerabili anche quattro volte l'anno, rimangano conficcati nel corpo della vittima. Questa \u00e8 una caratteristica di tutti i serpenti solenoglifi (crotali e vipere).\nSi nutre di roditori e altri piccoli mammiferi, uccelli, pesci, anfibi e altri rettili. Gli basta procurarsi del cibo ogni 2-3 settimane.\nRiproduzione.\nLa riproduzione interessa la popolazione che ha raggiunto i tre anni di vita, la gestazione dura 6 o 7 mesi e i piccoli che nascono sono circa una dozzina.\nNella specie del crotalo adamantino non ci sono cure parentali e dopo poche ore dalla nascita i piccoli lunghi circa 30 centimetri lasciano la madre per cominciare la caccia alle loro prede essendo muniti di sacche velenifere e per iniziare la loro vita indipendente.\nComportamento.\nLa loro aspettativa di vita si aggira attorno ai 20-25 anni, generalmente meno a causa della caccia che gli si d\u00e0 e l'espansione umana nei loro habitat naturali. Il serpente a sonagli fa vita solitaria eccetto che nel periodo della riproduzione; \u00e8 tra le specie pi\u00f9 aggressive che si trovano in Nord America e raramente si danno alla fuga se infastiditi o minacciati. Quando infastiditi, cominciano ad agitare la coda, al cui termine si trova il crepitacolo (comunemente noto come sonaglio), che ha la funzione di avvertire l'aggressore.\nPare che i serpenti che vivono vicino ai centri abitati abbiano imparato a non usare troppo spesso il loro sonaglio per evitare di essere uccisi o catturati. Durante la stagione fredda, vanno in letargo in grotte o seppellendosi sottoterra. Sono cattivi scalatori. Gli esemplari adulti non hanno predatori naturali. Aquile, falchi, poiane dalla coda rossa possono invece cacciare esemplari giovani (sono mangiatori di crotali). I serpenti a sonagli rimangono inattivi da fine ottobre ai primi di marzo, sebbene occasionalmente siano stati visti scaldarsi al sole anche d'inverno se la temperatura si alza a sufficienza.\nDistribuzione.\nSi ritrova in molti stati degli USA (i pi\u00f9 desertici, ovvero le regioni sudoccidentali come Arizona, Nuovo Messico, Kansas, Arkansas, Oklahoma e Texas) e nel Messico, nel nord-est.\nNel settembre 2009 un esemplare di questa specie, forse sfuggito da un terrario privato, \u00e8 stato avvistato nella pineta di Castelfusano vicino ad Ostia, e catturato dopo un giorno di ricerca dal personale del Comando Stazione Forestale di Ostia e dal servizio Cites del Corpo Forestale Italiano. Un altro esemplare \u00e8 stato avvistato e catturato il 19 ottobre..\nNon c'\u00e8 ancora una prova certa della presenza di un terzo esemplare avvistato il 22 novembre.\nMorso.\nI serpenti a sonagli possiedono denti veleniferi cavi e canalicolati rivestiti di tessuto membranoso, capaci di iniettare veleno e ne possono regolare la quantit\u00e0 quando mordono. Generalmente inoculano una dose maggiore quando stanno cacciando prede per nutrirsi ma possono iniettare meno veleno o nulla affatto durante un attacco difensivo o di avvertimento. Un serpente impaurito o ferito pu\u00f2 comunque non essere capace di esercitare tale controllo. Anche i piccoli di serpente a sonagli sono molto pericolosi e vanno trattati con le stesse precauzioni degli adulti essendo gi\u00e0 dotati di sacche velenifere.\nLa maggior parte delle specie di serpenti a sonagli ha un veleno emotossico, distrugge tessuti, organi e causa coagulopatia (incapacit\u00e0 di coagulazione del sangue). Chi subisce morsi da serpenti a sonagli pu\u00f2 avere cicatrici permanenti anche se ha avuto un pronto intervento e la somministrazione dell'antidoto mentre un ritardo nel trattamento del morso pu\u00f2 condurre alla perdita di interi arti per necrosi o la morte. I morsi di serpenti a sonagli specie di grandi dimensioni se non trattati con tempestivit\u00e0 sono spesso fatali, comunque il siero antiveleno quando applicato in tempo riduce il tasso di morte a meno del 4% dei casi."}
{"id": "2126688", "revid": "1318658", "url": "https://it.wikipedia.org/wiki?curid=2126688", "title": "Quartetto per il Medio Oriente", "text": "Il Quartetto per il Medio Oriente, a volte chiamato Quartetto diplomatico o Quartetto di Madrid (o semplicemente il Quartetto) \u00e8 un gruppo di quattro nazioni e organizzazioni internazionali il cui scopo \u00e8 favorire una soluzione pacifica al conflitto israelo-palestinese. Il Quartetto comprende le Nazioni Unite, gli Stati Uniti, l'Unione europea e la Russia. Il gruppo fu creato a Madrid nel 2002 dal Primo Ministro spagnolo Jos\u00e9 Maria Aznar, richiamando la Conferenza di Madrid del 1991, come risultato delle escalation in Medio Oriente. L'attuale inviato speciale \u00e8 il canadese John Clarke, che ha assunto l'incarico dopo Tony Blair e Kito de Boer.\nStoria.\nL'iniziativa di stabilire il Quartetto si svilupp\u00f2 dopo lo scoppio della Seconda intifada, nel settembre del 2000, e dopo l'inefficace cessate il fuoco che ne segu\u00ec. Il 25 ottobre 2001, i rappresentanti di USA, UE, ONU e Russia incontrarono il leader palestinese Yasser Arafat ed espressero congiuntamente il loro supporto per la sua politica di implementamento del cessate il fuoco e di riforma dell'Autorit\u00e0 Nazionale Palestinese. Nell'aprile del 2002 i rappresentanti si riunirono e si impegnarono a mettere in atto il cessate il fuoco raggiunto dal governo americano precedentemente. Durante il summit, si impegnarono a trasformare la loro quadruplice cooperazione in un organismo permanente per seguire gli sviluppi del processo di pace fra Israele e Palestina.\nInviati speciali e negoziati.\nJames Wolfensohn, ex direttore della Banca Mondiale, fu nominato Inviato Speciale per il ritiro di Israele dalla Striscia di Gaza nell'aprile del 2005. Si dimise l'anno successivo per le difficolt\u00e0 nel trattare con il gruppo islamista di Hamas.\nTony Blair annunci\u00f2 di accettare l'incarico di Inviato Speciale del Quartetto il giorno in cui rassegn\u00f2 le sue dimissioni da Primo ministro, 27 giugno 2007. L'approvazione giunse dopo l'iniziale opposizione della Russia. Le Nazioni Unite sostennero Blair nelle sue missioni diplomatiche. Nel maggio del 2008 cerc\u00f2 di organizzare un incontro tra uomini d'affari israeliani e palestinesi che fu tuttavia differito a causa degli scontri recenti; nello stesso mese Blair annunci\u00f2 un nuovo piano per la pace e i diritti dei Palestinesi, basato prevalentemente sul Peace Valley plan. Nell'agosto 2009, Blair afferm\u00f2 di voler includere Hamas ed Hezbollah nei negoziati ma a condizione che i leader religiosi fossero pi\u00f9 coinvolti nelle trattative. Blair lasci\u00f2 l'incarico il 27 maggio 2015. Gli succedette Kito de Boer, in carica per 5 anni. Dal 2020 l'Inviato Speciale \u00e8 John N. Clarke."}
{"id": "2126696", "revid": "44939", "url": "https://it.wikipedia.org/wiki?curid=2126696", "title": "Oncosoppressori", "text": ""}
{"id": "2126698", "revid": "44939", "url": "https://it.wikipedia.org/wiki?curid=2126698", "title": "Oncosoppressore", "text": ""}
{"id": "2126701", "revid": "1451528", "url": "https://it.wikipedia.org/wiki?curid=2126701", "title": "Venezia Unica", "text": "\"VENEZIA UNICA\" \u00e8 il nome del sistema di bigliettazione elettronica dell'azienda dei trasporti veneziani ACTV, (attivo dal 2008). Il sistema fa uso di titoli di viaggio elettronici. La tessera personale permette, se richiesto, inoltre l'utilizzo del servizio di bike sharing e del People Mover entrambi gestiti da AVM.\nLe tessere sono in grado di gestire anche i titoli di viaggio integrati ferro/gomma dell'area centrale veneta.\nAl 2011 sono in circolazione oltre 550\u00a0000 tessere.\nLe tessere.\nEsistono due tipi di tessere, entrambe smart card contactless:\nNel caso in cui si richiedano particolari abbonamenti (tariffa lavoratori, studenti, agevolazioni provinciali) al momento della richiesta della tessera personale bisogna allegare la documentazione necessaria.\nTariffa \"CartaVenezia\".\nLa tariffa \"CartaVenezia\" permette di acquistare i titoli di viaggio della rete di navigazione a un costo agevolato. Ad esempio un biglietto semplice di navigazione 75 minuti con la tariffa \"CartaVenezia\" costa \u20ac 1,50, senza la tariffa \"CartaVenezia\" costa \u20ac 7,50. Altre tariffe \"CartaVenezia\" comprendono il biglietto integrato bus+vaporetto (\u20ac 2,00) o gli abbonamenti integrati due reti (navigazione e automobilistico).\nCaratteristiche tecniche.\nA livello tecnico si ha un tag passivo che utilizza un chip NXP, Mifare Ultralight, conforme allo standard ISO/IEC 14443. La tessera \u00e8 dotata di chip RFID interno nel quale sono memorizzati, tra gli altri, il profilo utente, i titoli acquistati e le ultime tre fermate in cui l'utente ha convalidato il titolo di viaggio.\nLa validatrice.\nPer validare il proprio biglietto o il proprio abbonamento \u00e8 necessario avvicinarlo al validatore ed effettuare la validazione in modalit\u00e0 \"contact-less\" (senza contatto) tramite il sistema RFID.\nIl validatore \u00e8 dotato di alcuni pulsanti, da utilizzare, tra gli altri, nei seguenti casi:\nIl validatore \u00e8 collegato al sistema centrale tramite collegamento seriale RS-485, al momento della convalida invia i dati dell'utente associati alla fermata in cui esso convalida. In questo modo arrivano al sistema centrale tutti i dati relativi agli spostamenti degli utenti (trattati comunque nel rispetto della normativa sulla privacy).\nI controlli.\nI controllori sono dotati di un lettore RFID su un palmare LDP415, collegato al sistema centrale, in grado di verificare se la tessera \u00e8 stata validata o meno dall'utente. Attraverso lo stesso palmare possono inoltre controllare in tempo reale quali sono le fermate da cui l'utente \u00e8 partito, la linea utilizzata e la direzione, fino alle ultime tre convalide precedenti, utilizzando sempre i dati del sistema centrale.\nAllo stesso tempo i controllori sono controllati a loro volta dal sistema centrale perch\u00e9 quando effettuano un controllo il palmare invia i dati alla centrale. Attraverso la sezione \"contatori\" del palmare \u00e8 possibile sapere quanti controlli sono stati effettuati dal controllore.\nIl piano di sostituzione e l'entrata in funzione del sistema.\nL'inizio della sostituzione delle tessere era iniziata il 4 giugno 2007, e per il 1\u00ba novembre 2007, era prevista l'entrata in funzione del sistema, ma con i titoli cartacei ancora validi. Il 1\u00ba giugno 2008, il sistema doveva essere attivo completamente, e i titoli di viaggio cartacei, non sarebbero pi\u00f9 stati validi. Tuttavia gli allagamenti della terraferma veneziana del 26 settembre 2007 hanno interessato anche i magazzini dove erano presenti tessere \"vergini\", palmari per i controllori e le validatrici. ACTV \u00e8 stata quindi costretta ad inviare una richiesta di sostituzione di macchinari e tessere danneggiati, facendo cos\u00ec slittare l'entrata in funzione del sistema.\nOra, il sistema \u00e8 attivo su tutta la rete ACTV, dal 1\u00ba maggio 2008 sulla rete di navigazione, e dal 1\u00ba luglio 2008 sulla rete automobilistica. Il 19 luglio 2008 \u00e8 terminata la vendita dei tagliandi mensili cartacei, mentre il 30 settembre 2008 \u00e8 terminata anche la vendita dei biglietti di corse singole o carnet cartacei; i titoli di viaggio cartacei sono rimasti validi fino al 31 dicembre 2008. Di conseguenza imob.venezia \u00e8 entrata a pieno regime dal 1\u00ba gennaio 2009.\nControversie.\nIl sistema, utilizzando chip RFID che memorizzano dati e spostamenti degli utenti, ha fatto insorgere da alcune parti alcune questioni riguardanti la tutela della privacy, soprattutto per il fatto che con questo sistema i dati vengono inviati a un elaboratore centrale e che i controllori possono verificare non solo la convalida dell'ultima corsa ma anche risalire agli ultimi tre spostamenti effettuati anche da parte dei titolari di abbonamento. Secondo i critici del sistema, questa \u00e8 una quantit\u00e0 di informazione eccessiva rispetto alla semplice esigenza di controllare la validit\u00e0 del titolo di viaggio per il tragitto in corso e rappresenterebbe una sorta di controllo improprio degli spostamenti dei privati cittadini.\nUlteriori perplessit\u00e0 ha suscitato l'introduzione dell'obbligo di convalida del titolo a ogni viaggio anche da parte dei titolari di abbonamento, operazione che col sistema del biglietto cartaceo non era richiesta se non all'inizio del periodo di validit\u00e0 del tagliando di abbonamento. Nei sistemi di bigliettazione elettronica tuttavia la convalida dell'abbonamento \u00e8 generalmente adottata, in quanto consente alle aziende di trasporto pubblico locale di conoscere meglio le caratteristiche della domanda di spostamento (origini, destinazioni, orari, ecc.) e di calibrare al meglio il servizio utilizzando i dati in maniera statistica e in forma scorporata, in una forma che dovrebbe essere anonima, ma che in realt\u00e0 lo diviene solo cinque giorni dopo la raccolta dei dati.\nAlla base di questa controversia \u00e8 proprio l'uso della tecnologia RFID, considerata potenzialmente lesiva della privacy, unita al fatto che non \u00e8 completamente noto quali dati della tessera RFID vengano inviati al sistema centrale all'atto della validazione del titolo di viaggio. Da un punto di vista tecnico, il tracciamento a fini statistici non richiede necessariamente l'invio anche dell'identificatore della tessera e in questo caso la raccolta dei dati avverrebbe in forma effettivamente anonima. Tuttavia, se all'atto della validazione viene inviato anche l'identificativo della tessera RFID, con questa informazione sarebbe tecnicamente possibile risalire al nome del possessore della tessera, tracciando cos\u00ec gli spostamenti individuali in maniera non anonima. Dato che entrambe le possibilit\u00e0 sono tecnicamente possibili, in assenza di un'informazione chiara su quali dati vengano trasferiti all'elaboratore centrale e se questi vengano correlati o meno al nome del passeggero, le perplessit\u00e0 sollevate relative al rispetto della privacy non possono trovare una risposta netta n\u00e9 in un senso n\u00e9 nell'altro.\nAlcune perplessit\u00e0 infine erano sorte per quanto riguarda l'uso dei dati personali per ricerche di mercato: tuttavia, come avviene normalmente per questo tipo di utilizzo, \u00e8 stato chiarito che questo impiego \u00e8 possibile solo se l'utente firma l'apposito consenso separato richiesto dalla legge sui dati sensibili in vigore e un'eventuale mancata autorizzazione in questo senso non ha alcun effetto negativo n\u00e9 bloccante per quanto riguarda l'erogazione del servizio stesso.\nIl Garante della Privacy ha infine espresso parere positivo al sistema imob in quanto non c'\u00e8 violazione della privacy.\nTramaci.org sta facendo un'indagine sul sistema IMOB, hanno rilevato che forse tale atto del Garante della Privacy non esiste.\nAllo stato attuale \u00e8 emerso che il Garante si sia espresso riguardo alla gestione dei dati anagrafici ed in via generale al sistema imob, ma non specificatamente sulla gestione dei dati di validazione.\nIl comitato NoMob ha richiesto 160 esercizi dei diritti all'ACTV per richiedere informazioni ed impedire il tracciamento degli utenti.\nSono state raccolte pi\u00f9 di 5000 firme contro l'obbligo di convalidare l'abbonamento IMOB.\nAlcuni hacker hanno fatto la richiesta di acquisire i propri dati. Successivamente sono stati pubblicati gli spostamenti rilevati attraverso le convalide delle tessere IMOB. Questo dimostra definitivamente il tracciamento delle persone.\nTra i critici del sistema ci sono anche i comitati \"Non Valido\" e \"NoMob\" che si battono contro l'obbligo di validare le tessere di abbonamento prima di salire su ogni mezzo.\nIl 3 agosto 2012 viene approvata la legge regionale che elimina tale obbligo.\nStoria del IMOB e \"Club Italia\".\nLa ricerca per un sistema di pagamento pi\u00f9 moderno inizia negli anni 2000. Gi\u00e0 dall'anno 1996 si crea una associazione di aziende (in base alla legge 1\u00ba luglio 1901 e successivi statuti), denominata ContactLess User Board.\nLo scopo di questa associazione \u00e8 principalmente lo studio di metodi pi\u00f9 comodi e moderni per la bligiettazione elettronica del futuro.\nI soci fondatori di questa associazione sono RATP, SNCF, ACTV, e altri. In quegli anni la RATP acquisisce il brevetto del sistema Calypso, un tipo di tessera che era sia RFID che smartcard allo stesso momento. Altre societ\u00e0 producendo sistemi contactless RFID di tipo Mifare si trovano a creare uno standard di fatto.\nScelta di Calypso.\nDagli atti pubblicati su Club Italia emerge che ci fu una serie di consultazioni per scegliere il tipo di sistema da usare. Una corrente interna optava per sistemi opensource in modo da essere interoperabili con le altre aziende. Purtroppo alla fine si arriv\u00f2 ad utilizzare il sistema Calypso per le tessere di abbonamento. Si tratta di un sistema chiuso e vincolato da alcune licenze. Per ottenere i dati tecnici su Calypso, ad eccezione di quelli resi disponibili, occorre firmare un contratto di riservatezza.\nAll'epoca il sistema Calypso forniva una maggiore sicurezza rispetto agli altri sistemi proposti perch\u00e9 offriva la protezione di una smartcard alla semplicit\u00e0 di utilizzo del RFID.\nInterrogazioni comunali.\nClub Italia, si riunisce nel 2010 presso la sede di ACTV Venezia per cambiare il proprio statuto. Questo cambiamento ha introdotto alcuni scopi diversi tra cui il \"controllo sociale\". Quest'ultimo cambiamento increment\u00f2 le preoccupazioni dei critici del sistema IMOB. Anche la presenza di Club Italia e soprattutto dei suoi soci, in ogni appalto gener\u00f2 diverse perplessit\u00e0 in Comune di Venezia, tanto da spingere il vicepresidente della commissione Trasporti a fare un'interrogazione comunale con lo scopo di comprendere se, le decisioni sui trasporti, sono prese dalle istituzioni o dalle aziende."}
{"id": "2126702", "revid": "2056951", "url": "https://it.wikipedia.org/wiki?curid=2126702", "title": "Cairina moschata", "text": "L'anatra muta o anatra muschiata (Cairina moschata ()) \u00e8 un uccello facente parte della famiglia degli Anatidi. \u00c8 l'unica specie nota del genere Cairina.\nDescrizione.\nLa specie presenta un dimorfismo sessuale piuttosto spinto: i maschi misurano in media 86\u00a0cm di lunghezza e pesano 5\u20136\u00a0kg, mentre le femmine in media 64\u00a0cm in lunghezza e pesano intorno ai 3\u00a0kg. \nLe ghiandole dell'uropigio sono meno sviluppate rispetto alle altre anatre e il loro piumaggio di conseguenza \u00e8 meno untuoso e pi\u00f9 soggetto ad assorbire umidit\u00e0, soprattutto le penne remiganti e timoniere.\nAnche il piumino sottopiuma \u00e8 meno spesso e fitto.\nA differenza delle anatre comuni intorno all'occhio e sulle guance sono presenti, soprattutto nel maschio, abbondanti caruncole di colore variabile dal nero al rosso a formare una sorta di maschera.\nIl becco si presenta di colore variabile, dal nero fino al rosato o anche rosso. Le zampe palmate, giallo-arancione oppure nere, presentano unghie uncinate piuttosto taglienti.\nBiologia.\nL'anatra muta \u00e8 un'ottima volatrice e tuttavia preferisce spostarsi lentamente sul terreno o sull'acqua. Spesso il maschio dell'anatra muta domestica, per via del suo peso, rispetto alle femmine vola pi\u00f9 in basso e con pi\u00f9 difficolt\u00e0.\nAlimentazione.\nSi ciba dei vegetali pi\u00f9 disparati, incluse foglie d'albero anche fradicie, piccoli insetti, molluschi e vermi che caccia attivamente negli stagni, nelle paludi o fra la vegetazione disponibile. In cattivit\u00e0 si ciba volentieri anche di cereali, legumi e granaglie. \nRiproduzione.\nIn natura le anatre mute tendono ad essere monogame. Tuttavia in allevamento domestico \u00e8 frequente per un solo maschio governare gruppi di 4-5 femmine. \nLa femmina depone un numero variabile da 8 a 16 uova, in un nido composto da erba e piume, dopodich\u00e9 inizia la cova, che dura per 5 settimane (35 giorni). Gli anatroccoli sono ricoperti da un piumino molto morbido di colore variabile dal giallo canarino al nero o anche pezzato, e sono abili al nuoto fin dai primi giorni di vita. Le madri spesso tendono a essere aggressive in difesa della nidiata e possono governare i piccoli anche dopo che questi ultimi hanno sfoggiato il piumaggio adulto. I maschi non ricoprono alcun ruolo nella cova e nella crescita dei piccoli.\nVoce.\nL'appellativo popolare di \"anatra muta\" \u00e8 comprensibile soltanto se si pensa che le sole anatre conosciute in Europa prima della sua diffusione erano esclusivamente le anatre discendenti dal germano reale. Le femmine di queste anatre, ancor pi\u00f9 nelle forme domestiche, sono chiassosissime; l'anatra cosiddetta muta all'orecchio dei primi osservatori pu\u00f2 davvero essere sembrata appunto muta, nonostante essa produca una ricca gamma di segnali vocali a bassa intensit\u00e0 sonora alternati a sibili simili ad espirazioni.\nLa coda agitata in modi diversi aggiunge ulteriori segnali espressivi circa lo stato d'animo dell'animale. Il maschio emette delle espirazioni gutturali; all'occasione la femmina, altrimenti piuttosto sommessa nelle sue emissioni vocali, produce dei suoni simili a dei brevissimi fischi destinati al richiamo degli anatroccoli o ad avvertire della propria irritazione. Tuttavia, quando spaventata improvvisamente la femmina produce un suono molto simile a quello della sua omologa europea nello stesso stato di allarme (una specie di quack-quack).\nDistribuzione e habitat.\nL'areale originario \u00e8 il continente sudamericano, dal Paraguay fino alle Guiane. Attualmente si segnalano sporadicamente popolazioni ferali derivate da anatre domestiche rinselvatichite, in Florida e altrove. Raggiunsero l'Europa nel XVI secolo a seguito della scoperta del continente americano.\nL'anatra muta come tutte le anatre \u00e8 fortemente attratta dall'acqua e adattata ad un habitat umido e per ragioni metaboliche come tutte le anatre \u00e8 dipendente da un'elevata disponibilit\u00e0 di acqua da bere; ci\u00f2 nonostante si adatta abbastanza bene all'assenza di pozze e stagni.\nUtilizzo in omeopatia.\nDall'anatra muschiata si ricava l\"'Anas Barbariae Hepatis et Cordis Extractum\" (estratto da fegato e cuore dell'animale), sostanza utilizzata come principio attivo nella formulazione dell'Oscillococcinum e dell'Anas Coccinum, discussi rimedi omeopatici che si sosteneva potessero prevenire o curare l'influenza."}
{"id": "2126706", "revid": "7", "url": "https://it.wikipedia.org/wiki?curid=2126706", "title": "Il romanzo di un giovane povero (film 1995)", "text": ""}
{"id": "2126712", "revid": "1860334", "url": "https://it.wikipedia.org/wiki?curid=2126712", "title": "Road map for peace", "text": "La Road map for peace (in inglese letteralmente la \"tabella di marcia per la pace\") \u00e8 un piano per risolvere il conflitto israelo-palestinese proposto dal Quartetto di enti internazionali: gli Stati Uniti, l'Unione europea, Russia e Nazioni Unite. I principi del piano sono stati delineati dal Presidente degli Stati Uniti George W. Bush in un discorso pronunciato il 24 giugno 2002, in cui ha annunciato proposte per uno Stato di Palestina (Stato palestinese) indipendente che viva fianco a fianco con Israele, in pace.\nVincoli.\nIn cambio di questa situazione, la Road map richiede che l'Autorit\u00e0 palestinese effettui riforme democratiche e abbandoni l'uso del terrorismo.\nIsraele, per parte sua, deve sostenere e accettare l'emergere di una riforma del governo palestinese e porre fine alle attivit\u00e0 di insediamento nella Striscia di Gaza e in Cisgiordania.\nLe 3 fasi.\nLa Road Map comprendeva tre fasi con l'obiettivo ultimo di porre fine al conflitto entro il 2005."}
{"id": "2126715", "revid": "767487", "url": "https://it.wikipedia.org/wiki?curid=2126715", "title": "Jimmy Rodgers", "text": "Carriera.\nLaureato alla University of Iowa, \u00e8 stato alla guida dei Boston Celtics per due stagioni, e dei Minnesota Timberwolves per una stagione e mezza. Due eliminazioni al primo turno di play-off con i Celtics e un record di ventuno vinte e novanta perse a Minneapolis. Migliori i risultati raggiunti come assistente, sei titoli NBA vinti, tre a Boston (1981, 1984, 1986) e tre ai Chicago Bulls (1996, 1997, 1998)."}
{"id": "2126717", "revid": "287204", "url": "https://it.wikipedia.org/wiki?curid=2126717", "title": "Gadhada", "text": " \nGadhada \u00e8 una suddivisione dell'India, classificata come \"municipality\", di 26.751 abitanti, situata nel distretto di Botad, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 58' 0 N e 71\u00b0 34' 0 E e ha un'altitudine di 103 .\nSociet\u00e0.\nEvoluzione demografica.\nAl censimento del 2001 la popolazione di Gadhada assommava a 26.751 persone, delle quali 13.890 maschi e 12.861 femmine. I bambini di et\u00e0 inferiore o uguale ai sei anni assommavano a 4.162, dei quali 2.216 maschi e 1.946 femmine. Infine, coloro che erano in grado di saper almeno leggere e scrivere erano 16.597, dei quali 9.665 maschi e 6.932 femmine."}
{"id": "2126721", "revid": "287204", "url": "https://it.wikipedia.org/wiki?curid=2126721", "title": "Gandevi", "text": " \nGandevi \u00e8 una suddivisione dell'India, classificata come \"census town\", di 15.843 abitanti, situata nel distretto di Navsari, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 20\u00b0 49' 0 N e 72\u00b0 58' 60 E e ha un'altitudine di 8 .\nSociet\u00e0.\nEvoluzione demografica.\nAl censimento del 2001 la popolazione di Gandevi assommava a 15.843 persone, delle quali 7.980 maschi e 7.863 femmine. I bambini di et\u00e0 inferiore o uguale ai sei anni assommavano a 1.544, dei quali 755 maschi e 789 femmine. Infine, coloro che erano in grado di saper almeno leggere e scrivere erano 12.142, dei quali 6.487 maschi e 5.655 femmine."}
{"id": "2126722", "revid": "1226", "url": "https://it.wikipedia.org/wiki?curid=2126722", "title": "United States National Film Registry", "text": ""}
{"id": "2126731", "revid": "287204", "url": "https://it.wikipedia.org/wiki?curid=2126731", "title": "Gariadhar", "text": " \nGariadhar \u00e8 una suddivisione dell'India, classificata come \"municipality\", di 30.520 abitanti, situata nel distretto di Bhavnagar, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 31' 60 N e 71\u00b0 34' 60 E e ha un'altitudine di 82 .\nSociet\u00e0.\nEvoluzione demografica.\nAl censimento del 2001 la popolazione di Gariadhar assommava a 30.520 persone, delle quali 15.906 maschi e 14.614 femmine. I bambini di et\u00e0 inferiore o uguale ai sei anni assommavano a 4.650, dei quali 2.499 maschi e 2.151 femmine. Infine, coloro che erano in grado di saper almeno leggere e scrivere erano 19.819, dei quali 11.587 maschi e 8.232 femmine."}
{"id": "2126733", "revid": "1543377", "url": "https://it.wikipedia.org/wiki?curid=2126733", "title": "Departure (Jesse McCartney)", "text": "Departure \u00e8 il terzo album di Jesse McCartney. \u00c8 stato pubblicato il 20 maggio 2008 negli Stati Uniti e il 23 maggio 2008 in Europa.\nPubblicazione.\n20 maggio 2008 (Stati Uniti &amp; Taiwan)23 maggio 2008 (Europa)26 maggio 2008 (Spagna)31 maggio 2008 (Australia)4 giugno 2008 (Giappone)16 giugno 2008 (Inghilterra)30 giugno 2008 (Francia)\nClassifiche.\n\"Departure\" debutta alla numero 14 nella \"Billboard 200 charts\" in Stati Uniti con 30,281 copie vendute nella prima settimana. Stando ai dati aggiornati al 18 giugno 2008 l'album ha raggiunto le 56,695 copie."}
{"id": "2126734", "revid": "486946", "url": "https://it.wikipedia.org/wiki?curid=2126734", "title": "Chiesa di San Pietro a Valdottavo", "text": ""}
{"id": "2126735", "revid": "35804", "url": "https://it.wikipedia.org/wiki?curid=2126735", "title": "Coppa UNPO", "text": "La Coppa UNPO \u00e8 stata una competizione calcistica internazionale organizzata dall'Organizzazione delle nazioni e dei popoli non rappresentati (UNPO). I partecipanti erano tutti appartenenti al NF-Board.\nLa Coppa UNPO \u00e8 stata ospitata nei Paesi Bassi il 23 giugno 2005, in occasione della settima assemblea generale dell\"'UNPO\". Gli incontri furono giocati a L'Aia."}
{"id": "2126737", "revid": "399", "url": "https://it.wikipedia.org/wiki?curid=2126737", "title": "Il commissario (miniserie televisiva)", "text": "Il commissario \u00e8 una serie televisiva italiana.\nTrama.\nLa serie racconta le vicende del commissario Cruciani (Massimo Dapporto), del suo lavoro e della sua famiglia: la sua seconda moglie Silvia (Caterina Vertova) che di professione \u00e8 avvocato, e il figlio Luca (Marco Vivio).\nProduzione e distribuzione.\nNel 2001 venne prodotta una miniserie, \"Per amore per vendetta\", con gli stessi protagonisti. Visto l'ottimo successo riscosso, l'anno dopo fu prodotta questa serie, che venne trasmessa per la prima volta su Canale 5. Negli anni successivi \u00e8 stata replicata varie volte da Rete 4, Iris e Mediaset Extra."}
{"id": "2126739", "revid": "661526", "url": "https://it.wikipedia.org/wiki?curid=2126739", "title": "Studio Collection (Roberto Vecchioni 1997)", "text": "Studio Collection \u00e8 un doppio album raccolta di Roberto Vecchioni, pubblicato nel 1997 per la EMI.\nA causa dei vincoli contrattuali dell'autore con precedenti etichette discografiche, \u00e8 stato necessario reincidere appositamente molti dei brani di successo del repertorio del cantautore, a discapito delle atmosfere musicali originali, legate ai musicisti che parteciparono alle registrazioni.\nTra i 31 brani \u00e8 contenuto anche l'inedito \"Verr\u00e0 la notte e avr\u00e0 i tuoi occhi\"."}
{"id": "2126746", "revid": "188359", "url": "https://it.wikipedia.org/wiki?curid=2126746", "title": "UNPO Cup", "text": ""}
{"id": "2126751", "revid": "1226", "url": "https://it.wikipedia.org/wiki?curid=2126751", "title": "CLNC", "text": ""}
{"id": "2126755", "revid": "1226", "url": "https://it.wikipedia.org/wiki?curid=2126755", "title": "Guerra medioevale", "text": ""}
{"id": "2126763", "revid": "287204", "url": "https://it.wikipedia.org/wiki?curid=2126763", "title": "Gondal", "text": " \nGondal \u00e8 una suddivisione dell'India, classificata come \"municipality\", di 95.991 abitanti, situata nel distretto di Rajkot, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 21\u00b0 58' 0 N e 70\u00b0 47' 60 E e ha un'altitudine di 131 .\nSociet\u00e0.\nEvoluzione demografica.\nAl censimento del 2001 la popolazione di Gondal assommava a 95.991 persone, delle quali 50.349 maschi e 45.642 femmine. I bambini di et\u00e0 inferiore o uguale ai sei anni assommavano a 10.270, dei quali 5.792 maschi e 4.478 femmine. Infine, coloro che erano in grado di saper almeno leggere e scrivere erano 70.444, dei quali 39.182 maschi e 31.262 femmine."}
{"id": "2126769", "revid": "287204", "url": "https://it.wikipedia.org/wiki?curid=2126769", "title": "Halol", "text": " \nHalol \u00e8 una suddivisione dell'India, classificata come \"municipality\", di 41.108 abitanti, situata nel distretto di Panchmahal, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 30' 0 N e 73\u00b0 28' 0 E e ha un'altitudine di 498 .\nSociet\u00e0.\nEvoluzione demografica.\nAl censimento del 2001 la popolazione di Halol assommava a 41.108 persone, delle quali 21.657 maschi e 19.451 femmine. I bambini di et\u00e0 inferiore o uguale ai sei anni assommavano a 5.687, dei quali 3.058 maschi e 2.629 femmine. Infine, coloro che erano in grado di saper almeno leggere e scrivere erano 29.468, dei quali 16.541 maschi e 12.927 femmine."}
{"id": "2126774", "revid": "287204", "url": "https://it.wikipedia.org/wiki?curid=2126774", "title": "Halvad", "text": " \nHalvad (o Halwad) \u00e8 una suddivisione dell'India, classificata come \"municipality\", di 24.323 abitanti, situata nel distretto di Morvi, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 1' 0 N e 71\u00b0 10' 60 E e ha un'altitudine di 45 .\nSociet\u00e0.\nEvoluzione demografica.\nAl censimento del 2001 la popolazione di Halvad assommava a 24.323 persone, delle quali 12.626 maschi e 11.697 femmine. I bambini di et\u00e0 inferiore o uguale ai sei anni assommavano a 3.523, dei quali 1.880 maschi e 1.643 femmine. Infine, coloro che erano in grado di saper almeno leggere e scrivere erano 14.636, dei quali 8.616 maschi e 6.020 femmine."}
{"id": "2126775", "revid": "1793900", "url": "https://it.wikipedia.org/wiki?curid=2126775", "title": "Ziller", "text": "Lo Ziller \u00e8 il fiume che percorre la Zillertal nel Tirolo austriaco.\nNasce nelle Alpi della Zillertal. A Mayrhofen riceve lo Zemmbach; presso Zell am Ziller riceve il Gerlosbach ed infine nei pressi di Strass im Zillertal si getta nell'Eno."}
{"id": "2126777", "revid": "287204", "url": "https://it.wikipedia.org/wiki?curid=2126777", "title": "Harij", "text": " \nHarij \u00e8 una suddivisione dell'India, classificata come \"municipality\", di 18.388 abitanti, situata nel distretto di Patan, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 41' 60 N e 71\u00b0 54' 0 E e ha un'altitudine di 32 .\nSociet\u00e0.\nEvoluzione demografica.\nAl censimento del 2001 la popolazione di Harij assommava a 18.388 persone, delle quali 9.678 maschi e 8.710 femmine. I bambini di et\u00e0 inferiore o uguale ai sei anni assommavano a 2.702, dei quali 1.497 maschi e 1.205 femmine. Infine, coloro che erano in grado di saper almeno leggere e scrivere erano 10.409, dei quali 6.331 maschi e 4.078 femmine."}
{"id": "2126781", "revid": "120194482", "url": "https://it.wikipedia.org/wiki?curid=2126781", "title": "Figino", "text": "Figino (\"Figin\" in dialetto milanese, : ) \u00e8 un quartiere di Milano, posto nella periferia occidentale della citt\u00e0, appartenente al Municipio 7.\nStoria.\nI primi documenti che attestano l'esistenza di Figino risalgono al 1017, relativi ad un atto di permuta di due terreni fra un privato e la basilica ambrosiana di Milano.\nNell'ambito della suddivisione del territorio milanese in pievi, apparteneva alla Pieve di Trenno, e confinava con Rho e Cerchiate a nord, con Pero e Quinto Romano ad est, e con Settimo Milanese e Vighignolo ad ovest. Nel 1771 aveva 330 abitanti.\nIn et\u00e0 napoleonica, nel 1809, annesse sia Pero che Quinto Romano ma poi, dal 1811 al 1816, Figino fu a sua volta aggregata a Settimo, recuperando l'autonomia con la costituzione del Regno Lombardo-Veneto.\nAll'unit\u00e0 d'Italia del 1859, Figino aveva 589 abitanti, mentre al primo censimento nazionale del 1861 ne venivano registrati 607. Nel 1862 assunse la denominazione ufficiale di \"Figino di Milano\".\nNel 1869 Figino viene soppresso come comune, diventando frazione dell'allora comune di Trenno. Nel 1923 quando Trenno fu annesso a Milano, anche Figino segu\u00ec la stessa sorte.\nFigino conserva ancor oggi il carattere di piccolo borgo rurale, risultando uno dei pochissimi casi di quartieri di Milano staccato dall'area edificata della metropoli lombarda, non essendo ancora stato raggiunto dall'espansione edilizia.\nNel giugno 2015, dopo un anno e mezzo di lavori, \u00e8 stato inaugurato il Borgo Sostenibile, un complesso di 323 appartamenti di varie tipologie a basso impatto ambientale, che si sviluppa lungo via Rasario e che comprende al suo interno aree esclusivamente pedonali. Questo intervento ha favorito la realizzazione del senso unico di circolazione al fine di garantire maggiore sicurezza ai pedoni nelle vie pi\u00f9 strette e antiche.\nIl Parco dei Fontanili.\nL'estremit\u00e0 occidentale del territorio, al confine con Rho e oltre la tangenziale ovest, \u00e8 interessata dal Parco dei Fontanili, un'area naturale ricca di risorgive che per ora occupa uno spazio di 125.000 metri quadrati, sui 465.000 previsti, destinata a collegarsi con l'intero sistema dei parchi occidentali della citt\u00e0, da Trenno al confine urbano.\nInfrastrutture e trasporti.\nFra il 1879 e il 1957 in localit\u00e0 Bettola di Figino era presente una stazione della tranvia Milano-Magenta altres\u00ec nota con il soprannome di \"Gambadelegn\".\nStoricamente Figino \u00e8 stata tra le prime localit\u00e0 di Milano ad essere raggiunta da un autobus a motore negli anni venti del Novecento, con una linea che collegava il borgo alla \"Maddalena\", ora piazza De Angeli a Milano. \nNegli anni pi\u00f9 recenti Figino \u00e8 stata servita dalla linea 80 gestita da ATM, che portava ancora una volta fino a piazza De Angeli. Nei primi anni 2000 \u00e8 stato prolungato il percorso della 80, favorendo il collegamento con la stazione di metropolitana M1 Molino Dorino e in seguito verso il Cimitero Maggiore."}
{"id": "2126782", "revid": "287204", "url": "https://it.wikipedia.org/wiki?curid=2126782", "title": "Idar", "text": " \nIdar \u00e8 una suddivisione dell'India, classificata come \"municipality\", di 29.567 abitanti, situata nel distretto di Sabarkantha, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 49' 60 N e 73\u00b0 0' 0 E e ha un'altitudine di 194 \nSociet\u00e0.\nEvoluzione demografica.\nAl censimento del 2001 la popolazione di Idar assommava a 29.567 persone, delle quali 15.422 maschi e 14.145 femmine. I bambini di et\u00e0 inferiore o uguale ai sei anni assommavano a 3.767, dei quali 1.978 maschi e 1.789 femmine. Infine, coloro che erano in grado di saper almeno leggere e scrivere erano 20.194, dei quali 11.505 maschi e 8.689 femmine."}
{"id": "2126784", "revid": "933835", "url": "https://it.wikipedia.org/wiki?curid=2126784", "title": "Prefetti della provincia di Benevento", "text": "Elenco dei prefetti della Provincia di Benevento."}
{"id": "2126786", "revid": "20722793", "url": "https://it.wikipedia.org/wiki?curid=2126786", "title": "Polvere cosmica", "text": ""}
{"id": "2126787", "revid": "819238", "url": "https://it.wikipedia.org/wiki?curid=2126787", "title": "Lyon Turin Ferroviaire", "text": "Lyon Turin Ferroviaire-L.T.F. sas era un'azienda di diritto francese che \u00e8 stata creata per promuovere la realizzazione della sezione transfrontaliera (circa 65\u00a0km) tra Italia e Francia del progetto di una nuova linea Ferroviaria mista Torino-Lione.\nStoria.\n\"Lyon Turin Ferroviaire\" (LTF) nasce nell'ottobre del 2001, a seguito dell'accordo tra Italia e Francia del gennaio 2001. Un accordo che ha visto i governi dei due Paesi impegnarsi \u00ab...a costruire [\u2026] le opere della parte comune italo-francese necessarie alla realizzazione di un nuovo collegamento ferroviario misto merci/viaggiatori tra Torino e Lione\u00bb (estratto dell'accordo, Articolo 1).\nLTF era una societ\u00e0 per azioni semplificata transnazionale, i cui azionisti erano al 50% ciascuno Rete Ferroviaria Italiana (RFI) e R\u00e9seau Ferr\u00e9 de France (RFF) e lavorava sotto la supervisione della Commissione Intergovernativa (CIG) creata nel gennaio del 1996.\nAttivit\u00e0.\nLTF era incaricata di realizzare in una prima fase gli studi preliminari e di condurre i lavori di ricognizione della tratta italo-francese, in particolare in Francia quelli delle discenderie e di un cunicolo esplorativo (geognostico) a Saint-Martin-de-la-Porte e uno in Italia (La Maddalena) e di proporre, sotto l'autorit\u00e0 della CIG, ai governi italiano e francese la consistenza definitiva delle opere, la loro localizzazione, l'impegno finanziario previsto e le modalit\u00e0 di realizzazione affinch\u00e9 i due governi possano decidere, in una seconda fase, le modalit\u00e0 di realizzazione della sezione transfrontaliera.\nAvendo la societ\u00e0 ultimato gli studi, le ricognizioni e i lavori preliminari per la realizzazione della nuova linea, la sua missione \u00e8 esaurita. Cos\u00ec, conformemente a quanto stabilito dai trattati italo-francesi del 2001 e 2012, \u00e8 subentrato ad essa il nuovo promotore pubblico TELT s.a.s., costituito a Parigi il 23 febbraio 2015 con la responsabilit\u00e0 della realizzazione e della futura gestione della sezione transfrontaliera.\nIl costo della sola sezione transfrontaliera della nuova linea era stimato a 8.5 miliardi di Euro (euro costanti 2010, da aggiornare alla data di avvio dei lavori e in corso d'opera), finanziati al 35% dall'Italia e al 25% dalla Francia. L'Unione europea aveva, inoltre, dato la disponibilit\u00e0 per un rimborso a consuntivo del 40% dei costi sostenuti, previo rispetto delle tempistiche. Le restanti tratte nazionali sarebbero state secondo gli accordi a carico dei rispettivi paesi, per un totale di circa 26/27 miliardi di euro."}
{"id": "2126790", "revid": "20722869", "url": "https://it.wikipedia.org/wiki?curid=2126790", "title": "Regione H+", "text": ""}
{"id": "2126791", "revid": "599013", "url": "https://it.wikipedia.org/wiki?curid=2126791", "title": "Societ\u00e0 missionaria di Maria", "text": "La Societ\u00e0 Missionaria di Maria \u00e8 un istituto religioso femminile di diritto pontificio: le suore di questa congregazione sono comunemente dette Missionarie Saveriane.\nStoria.\nDopo aver fondato la Pia Societ\u00e0 di San Francesco Saverio per le Missioni Estere, Guido Maria Conforti (1865-1931) pens\u00f2 di istituire una congregazione femminile che affiancasse i missionari nell'opera di evangelizzazione, ma la sua morte prematura gli imped\u00ec di portare a compimento tale progetto.\nPur ignorando il pensiero del fondatore, il saveriano Giacomo Spagnolo (1912-1978) si adoper\u00f2 per organizzare un ramo di religiose e trov\u00f2 in Celestina Bottego (1895-1980) una valida collaboratrice.\nLa Societ\u00e0 Missionaria di Maria venne fondata a Parma nel 1945: dopo un periodo a Mariano, nel 1946 la sede della congregazione venne stabilita a San Lazzaro, nella propriet\u00e0 della famiglia Bottego. Il 2 luglio 1950 la Bottego e le sue prime tre compagne emisero i loro voti.\nIl 27 settembre 1951 il capitolo generale dei saveriani riconobbe l'istituto come proprio ramo femminile.\nLa congregazione venne eretta in istituto di diritto diocesano da Evasio Colli, vescovo di Parma, il 2 luglio 1955; ricevette il decreto di lode dalla congregazione \"de Propaganda Fide\" il 12 novembre 1964.\nNel settembre 2014 tre anziane religiose della congregazione, le italiane Bernardetta Boggian, Lucia Pulici e Olga Raschietti, sono state barbaramente assassinate a Kamenge in Burundi.\nAttivit\u00e0 e diffusione.\nLa Societ\u00e0 Missionaria di Maria \u00e8 un istituto essenzialmente missionario; le Missionarie Saveriane si dedicano alla formazione dei leader, alle opere di carit\u00e0, di animazione sanitaria (dispensari, disabilit\u00e0, AIDS) e di promozione umana.\nNon usano uniformi, ma vestono modestamente e dignitosamente secondo l'uso dei vari luoghi in cui si trovano.\nSono presenti in [[Italia]], in [[Africa]] ([[Burundi]], [[Camerun]], [[Ciad]], [[Repubblica Democratica del Congo]]), nelle [[Americhe]] ([[Brasile]], [[Messico]], [[Stati Uniti d'America]]), in [[Asia]] ([[Giappone]], [[Thailandia]]); la sede [[moderatore supremo|generalizia]] \u00e8 a [[Parma]].\nAl 31 dicembre [[2008]] le Missionarie Saveriane erano 246 in 39 case.\nCollegamenti esterni.\n[[Categoria:Istituti religiosi femminili|Societ\u00e0 Missionaria di Maria]]"}
{"id": "2126797", "revid": "697352", "url": "https://it.wikipedia.org/wiki?curid=2126797", "title": "Serial televisivi", "text": ""}
{"id": "2126800", "revid": "39884", "url": "https://it.wikipedia.org/wiki?curid=2126800", "title": "Grande anno cosmico", "text": ""}
{"id": "2126814", "revid": "767487", "url": "https://it.wikipedia.org/wiki?curid=2126814", "title": "Used Songs 1973-1980", "text": "Used Songs 1973-1980 \u00e8 una raccolta di successi del cantautore statunitense Tom Waits.\nConcentrata sul periodo artistico precedente alla trilogia sperimentale degli anni '80 (\"Swordfishtrombones\", \"Rain Dogs\", \"Franks Wild Years\"), \"Used Songs\" riporta alla luce il Waits cupo dei primi anni, curvo sul pianoforte e circondato da fumo di sigaretta, ma capace di scrivere e musicare grandi pezzi come \"\"Tom Traubert's Blues\" o \"Blue Valentines\"\".\nTracce.\nTutte le canzoni sono state scritte da Tom Waits"}
{"id": "2126819", "revid": "713168", "url": "https://it.wikipedia.org/wiki?curid=2126819", "title": "Andrea Pasquali", "text": "Biografia.\nAndrea Pasquali di Giovanni, nato a Firenze nel 1496, appartenne alla nobile famiglia fiorentina dei Pasquali, la cui presenza a Firenze \u00e8 attestata nella prima met\u00e0 del Trecento con Tommaso e Francesco figli di Pasquale.\nAndrea Pasquali, tra il 1510 e il 1516, fu lettore di medicina e filosofia nell'Universit\u00e0 di Bologna, di Ferrara e di Padova. Tornato a Firenze, inizi\u00f2 l'attivit\u00e0 di medico prestando servizio nell'ospedale di Santa Maria Nuova. A Firenze divent\u00f2 presto un medico stimato e apprezzato. Divenne cos\u00ec medico di corte, l'archiatra ducale sotto Alessandro de' Medici, e dopo la morte di quest'ultimo, sotto il duca Cosimo I, ruolo che contribu\u00ec considerevolmente ad accrescere la sua fama. Scrisse anche alcune opere di medicina che non sono tuttavia arrivate fino a noi.\nCosimo lo volle nell'Accademia Fiorentina, ed \u00e8 grazie alla stima e alla benevolenza del Granduca che Andrea Pasquali pot\u00e9 costruire la sua fortuna e quello della sua famiglia. Il patrimonio familiare, cresciuto in maniera significativa sotto Andrea, comprendeva infatti in quegli anni oltre alcune propriet\u00e0 in Toscana (vedi per esempio il Palazzo Pasquali di via de' Rondinelli) anche beni fuori dai territori fiorentini, a Roma e persino a Napoli. Amico di Paolo Giovio, Aldo Manuzio, Benedetto Varchi e Bernardo Davanzati, ebbe dal Vasari una pala dipinta per l'altare di famiglia in Santa Maria Novella. Per lui il pittore Francesco di Cristofano detto il Franciabigio dipinse una tela di soggetto anatomico, come racconta lo stesso Vasari nel suo \"Vite de' pi\u00f9 eccellenti pittori, scultori, architetti\":\nOttenuta l'approvazione nel 1532 per rivestire incarichi pubblici, per Andrea Pasquali si apr\u00ec cos\u00ec la strada della carriera pubblica, che tuttavia non prevalse mai su quella medica. Nello stesso anno venne eletto fra i Dodici Buonomini, uno dei pi\u00f9 importanti organi consultivi della signoria medicea, mentre nel 1536 fece parte dei Conservatori di legge, alta magistratura fiorentina. Nel 1546 venne scelto per la seconda volta come membro dei Dodici Buonomini, nel 1549 venne eletto negli Otto di Pratica, magistratura fiorentina che si occupava delle questioni diplomatiche, nel 1554 divent\u00f2 membro dei Capitani di Parte Guelfa, e dal 1552 al 1564 fu console dell'Arte dei Medici e Speziali.\n\"Messer\" Andrea Pasquali si spense nell'ottobre 1572 a Firenze, e venne sepolto in Santa Maria Novella \u00ab ove il 21 di quel mese, come apparisce nel libro dei morti di quella chiesa, gli furono tributati magnifici funerali \u00bb.\nIl figlio primogenito Cosimo Pasquali (1549-1624) spos\u00f2 Elisabetta Capponi, figlia di Girolamo Capponi, venne eletto tra i membri dei Dodici Buonomini, e nel 1610 entr\u00f2 nel Consiglio dei Duecento. Mentre la figlia Leonora Pasquali spos\u00f2 nel 1573 Lorenzo di Piero di Alessandro Altoviti (1523-1593)."}
{"id": "2126821", "revid": "1543377", "url": "https://it.wikipedia.org/wiki?curid=2126821", "title": "Repubblica dello Yucat\u00e1n", "text": "La Repubblica dello Yucat\u00e1n fu uno Stato che esistette nel XIX secolo e comprendeva gli attuali Stati Messicani di Campeche, Quintana Roo e Yucat\u00e1n, che al tempo della dominazione spagnola costituivano il vicereame di Yucat\u00e1n, dipendente dalla Nuova Spagna.\nLa Costituzione yucateca fu una delle pi\u00f9 avanzate del tempo in America latina: si impiegarono termini come garanzie individuali, libert\u00e0 religiosa, e la figura giuridica dell'amparo.\nDurante la Seconda Repubblica (1843-1848) a causa di una grave crisi originata dalla guerra delle caste (\"Guerra de Castas\"), lo Yucat\u00e1n fu costretto a chiedere aiuto al Messico, in cambio della sua reincorporazione nella Federazione Messicana.\nEpoca coloniale in Yucat\u00e1n e indipendenza dalla Spagna.\nNel 1617 lo Yucat\u00e1n fu considerata una Capitaneria Generale della Nuova Spagna; grazie alla sua situazione geografica, mantenne una certa libert\u00e0.\nDurante il vicereame spagnolo, la Provincia e Capitaneria Generale dello Yucat\u00e1n comprendeva i territori degli attuali Stati Messicani di Campeche, Quintana Roo, Tabasco, Yucat\u00e1n, nonch\u00e9 i territori del nord del Pet\u00e9n - nell'attuale Guatemala - e dell'attuale Belize. Nel 1786 la Corona Spagnola applica il regime delle intendenze e il territorio cambia nome diventando \"Intendencia de Yucat\u00e1n\", conservando gli stessi territori.\nLa lontananza geografica da Citt\u00e0 del Messico ha consentito che la penisola dello Yucat\u00e1n non fosse toccata militarmente dalla guerra d'indipendenza messicana, nonostante gi\u00e0 vi fosse negli yucatechi uno spirito di libert\u00e0.\nDurante la guerra d'indipendenza del Messico, in Yucat\u00e1n vi furono diversi gruppi indipendentisti, il pi\u00f9 famoso dei quali era quello conosciuto con il nome di \"Sanjuanistas\", dalla chiesa di San Juan in M\u00e9rida, dove erano soliti riunirsi, fondato dal parroco della chiesa, Vicente Mar\u00eda Vel\u00e1zquez, Manuel Jim\u00e9nez Sol\u00eds, Lorenzo de Zavala e Jos\u00e9 Mat\u00edas Quintana, padre di Andres Quintana Roo. Quando la \"Costituzione di Cadice\" venne promulgata, i gruppi indipendentisti si divisero in due: chi appoggiava la Spagna e la Costituzione di Cadice e chi voleva l'indipendenza assoluta dalla Spagna.\nIl 24 febbraio 1821, nella citt\u00e0 di Iguala de la Indipendencia, Guerrero, venne proclamato il Piano di Iguala, con il quale si dichiarava per la prima volta l'indipendenza del Messico; contemporaneamente, Echeverri, governatore dello Yucat\u00e1n, dichiar\u00f2 l'indipendenza dello Yucat\u00e1n e cominci\u00f2 le trattative per l'incorporazione dello Yucat\u00e1n nell'Impero Messicano, che avvenne il 2 novembre 1821.\nPrima Repubblica dello Yucat\u00e1n e il patto federale con il Messico.\nL'adesione dello Yucat\u00e1n all'Impero Messicano di Iturbide fu per ottenere l'indipendenza dalla Spagna. Quando, il 19 marzo 1823, Augustin I abdic\u00f2, sconfitto da Antonio L\u00f3pez de Santa Anna, e subentr\u00f2 la repubblica, lo Yucat\u00e1n decise di aderirvi in maniera pi\u00f9 seria, fin quando la repubblica fosse una federazione di Stati e le decisioni del centro non sacrificassero gli interessi degli yucatechi.\nIl 29 maggio 1823, lo Yucat\u00e1n si un\u00ec alla Federazione Messicana come Repubblica Federata, nascendo cos\u00ec la prima Repubblica dello Yucat\u00e1n, come risulta dai decreti del Congresso Yucateco.\nLa Costituzione Politica dello Yucat\u00e1n del 1825, nel riconoscere il governo centrale messicano, stabil\u00ec il principio che lo Yucat\u00e1n ne faceva parte solo ed esclusivamente come Repubblica Federata, con il diritto a una propria costituzione e una propria autonomia legislativa.\nCosicch\u00e9, nel 1835, quando il Messico adott\u00f2 un governo centralista e trasform\u00f2 gli Stati federati in dipartimenti, scomparendo la condizione di Repubblica Federata, fin\u00ec la I Repubblica dello Yucat\u00e1n.\nAntecedenti della II Repubblica dello Yucat\u00e1n.\nCaso texano.\nIl Texas fu colonizzato, fin dall'epoca del viceregno, da coloni anglosassoni, provenienti dagli attuali Stati Uniti d'America. Con l'indipendenza del Messico dalla Spagna, il territorio del Texas form\u00f2 parte integrante del Messico, come uno dei due stati costituenti lo Stato di Coahuila y Texas.\nQuando il Messico, sotto la guida del genarale Santa Anna, nel 1835 adott\u00f2 una riforma centralista, trasformando gli Stati in Dipartimenti, in Texas fu forte lo scontento dei coloni anglosassoni, che chiesero aiuto militare agli Stati Uniti; a quel tempo il governo degli Stati Uniti, convinto della dottrina Monroe, espandeva i propri territori al sud e all'ovest, e vide con favore l'appoggio al Texas. Con l'appoggio statunitense, il Texas divenne indipendente e nacque la Repubblica del Texas, il cui primo vicepresidente fu un messicano nato in Yucat\u00e1n, Lorenzo de Zavala.\nSuccessivamente il Texas divenne parte degli Stati Uniti d'America.\nCaso del Centroamerica.\nQuando la Nuova Spagna ottenne l'indipendenza dalla Spagna nel 1821, e nacque il I Impero messicano, alcune regioni, approfittando del movimento di liberazione, vi si incorporarono, come le Province Unite dell'America Centrale, per separarsene poco tempo dopo. Fu il caso del Guatemala, che insieme al Chiapas formava la Capitaneria Generale del Guatemala (\"Capitan\u00eda General de Guatemala\"), mentre il Chiapas se ne separ\u00f2 ulteriormente, attraverso una votazione, per entrare nell'Impero Messicano.\nConflitto culturale con il Messico.\nLo Yucat\u00e1n era un territorio con un modo di pensare molto differente al resto del paese. Tra le varie ragioni, il passato preispanico di entrambi: il Messico ereditiero di una cultura principalmente azteca, Yucat\u00e1n ereditiero di una cultura maya; lo Yucat\u00e1n conquistato da Francisco de Montejo, il Messico da Hern\u00e1n Cort\u00e9s.\nRispetto al resto del Messico, lo Yucat\u00e1n \u00e8 sempre stato un paese con idee pi\u00f9 liberali: fu il primo Stato del Messico ad affermare la libert\u00e0 religiosa ed \u00e8 stato strenuo difensore del federalismo.\nFederalisti e centralisti in lotta per il potere in Messico.\nLa Costituzione Federale Messicana del 1824, frutto del governo repubblicano sorto dopo l'Impero di Agust\u00edn de Iturbide, soddisfaceva pienamente gli ideali yucatechi, definendo gli Stati come entit\u00e0 sovrane e con potere di autogoverno, seppure riuniti nella nazione messicana.\nA quel tempo, in Messico vi erano due correnti politiche che si contendevano il governo: i federalisti, che difendevano la separazione dei poteri, e i centralisti, che concentravano tutta l'autorit\u00e0 nel Presidente della Repubblica.\nI federalisti governarono il Messico dalla nascita della repubblica fino al 1835; durante questo periodo lo Yucat\u00e1n fece parte del Messico come Repubblica Federata e autogovernata.\nNel 1835 presero il potere i centralisti, e da Citt\u00e0 del Messico fu nominato il governatore dello Yucat\u00e1n; inoltre, il governo centrale invi\u00f2 i contadini yucatechi a combattere la guerra contro il Texas, fatto che danneggi\u00f2 l'economia yucateca e indign\u00f2 il popolo.\nSeconda Repubblica.\nCon la riforma costituzionale di Santa Anna, che trasform\u00f2 gli Stati federati in Dipartimenti e, quindi, non essendo pi\u00f9 il Messico una federazione, vennero meno le clausole dell'incorporazione della penisola yucateca nella confederazione messicana. In Yucat\u00e1n si and\u00f2 formando un esercito federalista segreto per scacciare i centralisti.\nDichiarazione di indipendenza.\nL'esercito federalista dello Yucat\u00e1n, comandato dal capitano Santiago Im\u00e1n, conquist\u00f2 la citt\u00e0 di Valladolid e il 12 febbraio 1840 fu emesso un atto, nel quale si stabiliva che il federalismo dovesse essere restaurato come forma di governo per combattere la povert\u00e0 del territorio. Si esigeva, contemporaneamente, la restaurazione della Costituzione del 1824.\nSei giorni dopo, in presenza delle truppe della guarnigione di M\u00e9rida, al comando di Anastasio Torrens, venne firmato l'atto con il quale si appoggiava il movimento di Valladolid e si proclamava l'indipendenza dello Yucat\u00e1n, finch\u00e9 il governo centralista messicano non avesse riconosciuto che lo Stato dello Yucat\u00e1n era libero e indipendente, e non si fosse ristabilita la Costituzione Federale del 1824.\nIl 1\u00ba ottobre 1841 la camera dei deputati locale approv\u00f2 l'atto d'indipendenza della penisola dello Yucat\u00e1n.\nCostituzione yucateca del 1841.\nLa costituzione yucateca fu una delle pi\u00f9 avanzate dell\u00b4epoca. Tra le innovazioni principali, sono da ricordare:\nSanta Anna, presidente del Messico.\nMentre ci\u00f2 accadeva in Yucat\u00e1n, a Citt\u00e0 del Messico il governo del Presidente Anastasio Bustamante era molto debole per le continue insurrezioni armate dell\u00b4epoca. Nell'ottobre del 1841 Antonio L\u00f3pez de Santa Anna riun\u00ec tutti i ribelli in Tacubaya, M\u00e9xico, D.F. e occup\u00f2 la presidenza della Repubblica, radicalizzando la forma centralista del suo governo.\nFedele ai propri principii, lo Yucat\u00e1n non appoggi\u00f2 questo movimento.\nIl nuovo presidente Santa Anna incaric\u00f2 Andr\u00e9s Quintana Roo - oriundo di M\u00e9rida - di stabilire un dialogo con le autorit\u00e0 yucateche e con il Parlamento Yucateco, affinch\u00e9 si reincorporassero nel Messico.\nIl 28 e 29 novembre del 1841 furono firmati i trattati, nei quali si stabiliva che lo Yucat\u00e1n conservava le proprie leggi e le proprie imposte doganali, nonch\u00e9 la libera introduzione nei porti della Repubblica Messicana delle proprie merci.\nPlan de Tacubaya e violazione dei trattati di Andr\u00e9s Quintana Roo.\nIl Piano de Tacubaya (\"Plan de Tacubaya\") fu una dichiarazione politica formulata dal generale conservatore F\u00e9lix Mar\u00eda Zuloaga il 17 dicembre 1857 in Tacubaya, M\u00e9xico, D.F. a nome della guarnigione militare.\nLa dichiarazione aveva lo scopo di abolire la Costituzione del 1857, e, dando il potere al presidente eletto Comonfort, prevedeva la convocazione di un'Assemblea Costituente con lo scopo di redigere una nuova Costituzione, da sottoporre a referendum popolare; oltre al presidente Comonfort, aderirono al piano gli Stati di Puebla, Tlaxcala, Veracruz, Estado de M\u00e9xico, Chiapas, Tabasco e San Luis Potos\u00ed.\nIl governo centralista di Santa Anna fu il primo a ignorare i trattati tra Andr\u00e9s Quintana Roo e Yucat\u00e1n, esigendo che lo Yucat\u00e1n si unisse al Messico accettando totalmente il Plan de Tacubaya, e che il territorio yucateco si sottomettesse alle leggi del Congresso Messicano; inoltre, essendo il Messico in guerra con i texani, lo Yucat\u00e1n doveva rompere qualsiasi relazione con il Texas.\nInvasione armata della Penisola.\nFallendo nel tentativo di sottomettere lo Yucat\u00e1n, il generale Santa Anna invi\u00f2 forze militari nella penisola per sconfiggere i federalisti. Nell'agosto del 1842 quattro navi da guerra comandate dal capitano Tom\u00e1s Mar\u00edn si presentarono al largo delle coste dell\u00b4Isola del Carmen, l'attuale Ciudad del Carmen, con l'obiettivo di riportare lo Yucat\u00e1n nella Repubblica Messicana. In pochi giorni la citt\u00e0 fu conquistata senza incontrare alcuna resistenza.\nL'esercito di Santa Anna, rafforzato da quattromila soldati, si diresse verso il prossimo obiettivo: la citt\u00e0 di Campeche; fu conquistata la citt\u00e0 di Champot\u00f3n, nell\u00b4attuale stato di Campeche, e si diresse verso la capitale M\u00e9rida, conquistando le citt\u00e0 di Motul, Tixkokob e Tixp\u00e9hual.\nArrivato nei pressi di M\u00e9rida, l'esercito messicano si rese conto che gli yucatechi avevano pronta la difesa della citt\u00e0 e potevano contare su undicimila indios maya come rinforzo. Il 24 aprile 1843 il generale Pe\u00f1a y Barrag\u00e1n si arrende e ritira le truppe messicane via mare fino a Tampico.\nReincorporazione temporanea nella Repubblica Messicana.\nSanta Anna si rifiut\u00f2 di riconoscere l'indipendenza dello Yucat\u00e1n dalla Repubblica Messicana, e proib\u00ec l'ingresso di navi battenti bandiera yucateca nel territorio della repubblica, cos\u00ec come il transito di navi messicane nello Yucat\u00e1n; il commercio della penisola con il Messico fu azzerato, con enorme danno per l'economia yucateca.\nI governanti yucatechi cominciarono a trattare con il governo centrale, ponendo le proprie condizioni, e il 5 dicembre 1843 il governo di Santa Anna firm\u00f2 alcuni accordi che concedevano allo Yucat\u00e1n piena autonomia, purch\u00e9 si reintegrasse nel Messico con questo carattere eccezionale rispetto agli altri stati.\nIl territorio dello Yucat\u00e1n era uno Stato sovrano con facolt\u00e0 di eleggere i propri governanti, cosa che non accadeva negli altri Stati del Messico.\nNel febbraio 1844 il governo centrale annull\u00f2 le leggi eccezionali per lo Yucat\u00e1n, in quanto considerate in contrasto con le Basi Organiche del governo centrale.\nAlla fine del 1845, il Congresso dell\u00b4Unione ratific\u00f2 tale decisione.\nSecondo periodo di separazione.\nIl primo gennaio 1846 l'Assemblea Dipartimentale dello Yucat\u00e1n dichiar\u00f2, ancora una volta, l'indipendenza dal Messico.\nM\u00e9rida contro Campeche e l'invasione statunitense.\nIl 25 settembre 1846 il governo messicano abrog\u00f2 le leggi del 21 febbraio 1844 e riconobbe i trattati del 1843 tra il Messico e lo Yucat\u00e1n, reintrodusse la Costituzione messicana del 1824 e diede al paese, nuovamente, una forma federalista.\nSe a M\u00e9rida la notizia fu appresa con entusiasmo e con l'intenzione di reintegrarsi nella Repubblica Messicana, a Campeche la reazione fu contraria, soprattutto perch\u00e9 il Messico era in guerra con gli Stati Uniti.\nLa rivalit\u00e0 tra M\u00e9rida e Campeche arriv\u00f2 al punto che agli inizi del 1847 lo Yucat\u00e1n aveva due governi, uno a Campeche e l'altro a M\u00e9rida.\nLa flotta statunitense prese Ciudad del Carmen nell\u00b4ottobre 1846. Lo Stato di Campeche opt\u00f2 per la neutralit\u00e0 nella guerra con gli Stati Uniti, in modo da poter recuperare il controllo dei propri porti; di conseguenza Campeche si pronunci\u00f2 contro il governo di M\u00e9rida.\nIl 21 gennaio 1847 la capitale dello Yucat\u00e1n fu spostata nella citt\u00e0 di Campeche e il governo dello Yucat\u00e1n viene preso dagli abitanti dello Stato di Campeche.\nIl nuovo governo dello Yucat\u00e1n invi\u00f2 a Washington DC una delegazione per evitare il blocco dei porti della penisola, sottolinenando la posizione neutrale dello Yucat\u00e1n nella guerra, e offrendo, anche, l'annessione dello Yucat\u00e1n agli Stati Uniti.\nLa Guerra delle Caste.\nIl 30 luglio 1847 i maya presero le armi contro la popolazione bianca e meticcia, a causa della situazione in cui vivevano, dalla citt\u00e0 di Tepich.\nApprofittando dell\u00b4esperienza bellica acquisita nelle continue guerre civili dello Stato, il movimento ribelle fu capeggiato e organizzato da Manuel Antonio Ay, cacicco di Chicimil\u00e1; Cecilio Chi, cacicco di Tepich, e Jacinto Pat, cacicco di Tihosuco.\nQuesti fecero proselitismo presso le popolazioni. Scoperto, il 26 luglio 1847, Manuel Antonio Ay fu giustiziato nella citt\u00e0 di Valladolid. Fu la scintilla che fece scoppiare la rivolta.\nLa popolazione bianca di Tepich fu uccisa.\nIl governo yucateco intervenne immediatamente contro gli indigeni: furono uccisi i cacicchi di Motul, Nolo, Eu\u00e1n, Yaxkukul, Chicxulub, Acanc\u00e9h, e altri, mentre i villaggi del sud e dell'est furono conquistati dai ribelli che uccisero gli abitanti.\nIl 21 febbraio 1848, dopo aver conquistato Peto, Valladolid, Izamal e altri duecento villaggi, gli indigeni assaltarono Bacalar, uccidendo la maggior parte della popolazione. Si salv\u00f2 solo chi, nella notte, fugg\u00ec verso l'Honduras Britannico, rifugiandosi presso il villaggio di Corozal Town.\nIn cambio di aiuto militare, il governo dello Stato dello Yucat\u00e1n offr\u00ec la sovranit\u00e0 yucateca a Cuba, Giamaica, Spagna, Inghilterra e Stati Uniti, senza che nessuno rispondesse.\nLa rivolta fu di tale portata che la popolazione non indigena dello Yucat\u00e1n rischi\u00f2 di scomparire.\nIl 19 aprile del 1848 fu firmato l'Accordo di Tzucacab (\"Convenio de Tzucacab\"), con il quale furono ridotte le imposte a carico degli indigeni, che furono autorizzati a bruciare i monti per poter seminare.\nCecicilio Chi, capo dei maya dell'est, l'attuale Stato di Quintana Roo, non riconobbe l'accordo, volendo lo sterminio totale dei bianchi.\nLa guerra continu\u00f2 e i ribelli occuparono buona parte della penisola yucateca.\nReincorporazione definitiva nel Messico.\nDopo aver chiesto e ottenuto aiuto economico e militare dal governo messicano, il 17 agosto 1848 lo Yucat\u00e1n si reincorpor\u00f2 definitivamente nella Repubblica Messicana, e torn\u00f2 in vigore la costituzione yucateca del 1825.\nCon l'aiuto delle truppe messicane, il governo yucateco recuper\u00f2 gran parte del territorio perso: le citt\u00e0 di Izamal, Tunk\u00e1s, Ticul, Tekax, Sotuta, Cantamayec, Yaxcab\u00e1, Tihosuco, Calotmul e Valladolid.\nNell'agosto del 1848 la ribellione fu soffocata, senza che questo significasse la fine della Guerra delle Caste che dur\u00f2 fino al 1901.\nBibliografia.\nFonti elettroniche"}
{"id": "2126822", "revid": "174925", "url": "https://it.wikipedia.org/wiki?curid=2126822", "title": "Posek", "text": "Posek (ebraico \u05e4\u05d5\u05e1\u05e7, , pl. Poskim, \u05e4\u05d5\u05e1\u05e7\u05d9\u05dd) \u00e8 un termine della Halakha (legge ebraica) reso come \"decisore\" \u2014 uno studioso giurista che interpreta e decide l'Halakha in casi di legge ove passate autorit\u00e0 sono state inconclusive.\nLa decisione di un posek \u00e8 detta psak din o psak halakha (\"decisione di legge\"; pl. \"piskei din\", \"piskei halakha\") o semplicemente \"psak\". In ebraico, \u05e4\u05e1\u05e7 \u00e8 la radice che comprende \"fermare\" o \"concludere\" \u2014 il posek porta a termine il procedimento di dibattito legale. \"Piskei din\" sono di solito registrati in volumi chiamati responsa.\nFormulare una decisione (psak din).\nNel formulare una decisione, il posek basa il \"psak din\" su un'attenta analisi della rispettiva dottrina giuridica che sottost\u00e0 ai principi legali religiosi, incluso un minuzioso studio dell\"'applicazione\" di tali principi. Il Posek \u00e8 quindi un profondo esperto di letteratura rabbinica ed \u00e8 anche un maestro Talmudista.\nL'analisi dei principi legali comprende:\nLa decisione stessa \u2014 in effetti un\"'applicazione\" di questi principi - sar\u00e0 in armonia con tutti i precedenti giuridici riportati nella letteratura dei \"responsa\", e con la rispettiva legge codificata nell'Halakha con enfasi sullo \"Shulkhan Arukh\".\nIl ruolo del Posek.\nGiudaismo ortodosso.\nNel Giudaismo ortodosso, i poskim non rimpiazzano una data legge specifica, a meno che si basino su autorit\u00e0 precedenti: il posek solitamente applica la legge a nuove situazioni, ma non \"cambia\" l'Halakhah. (Cos\u00ec per esempio, alcune decisioni halakhiche riferentesi all'elettricit\u00e0 quando era cosa nuova, provenivano da decisioni che riguardavano un'altra forma di energia gestita dall'uomo: il \"fuoco\", ma tale interpretazione veniva successivamente modificata grazie all'uso dei circuiti elettrici). \nI poskim hanno un ruolo integrale per il Giudaismo \"haredi\" e ortodosso. Specialmente nel mondo \"haredi\", ogni comunit\u00e0 considera uno dei suoi \"poskim\" come il \"Posek HaDor\" (\"Posek della generazione presente\"). Gli ebrei chassidici usano il proprio \"Rebbe\" o un importante posek da lui raccomandato. Il Giudaismo ortodosso moderno sceglie il posek pi\u00f9 su base individuale che comunitaria, sebbene l'usanza a volte varii.\nEbraismo conservativo.\nL'Ebraismo conservativo o \"masoretico (tradizionale)\" reinterpreta o anche cambia una data legge tramite \"argomentazione formale\". Esistono poskim nel movimento conservativo; inoltre la loro Assemblea Rabbinica mantiene un \"Comitato della Legge e degli Standard Ebraici\" le cui decisioni sono accettate come autoritarie nell'ambito del movimento stesso.\nEbraismo riformato e ricostruzionista.\nNon esistono poskim nell'Ebraismo riformato e Ebraismo ricostruzionista, poich\u00e9 tali movimenti sottolineano l'autonomia individuale nell'interpretazione della legge biblica e di quella orale. Purtuttavia, dato che questi movimenti considerano la legge ebraica in varie decisioni, \"responsa\" sull'Halakhah sono stati scritti da alcuni rabbini riformati, tra i quali Solomon Freehof e Walter Jacob. Collezioni con testo integrale dei \"responsa\" riformati sono disponibili sul loro sito.\nLista di poskim ortodossi e opere principali.\n\"Poskim\" viventi.\nPer una lista delle opere principali che raccolgono \"responsa\" per autore, vedi il progetto \"Bar Ilan University Responsa\" sul sito \"Responsa\" ."}
{"id": "2126825", "revid": "287204", "url": "https://it.wikipedia.org/wiki?curid=2126825", "title": "Ghatlodiya", "text": " \nGhatlodiya \u00e8 una suddivisione dell'India, classificata come \"municipality\", di 106.259 abitanti, situata nel distretto di Ahmedabad, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 23\u00b0 04' 08 N e 72\u00b0 32' 21 E.\nSociet\u00e0.\nEvoluzione demografica.\nAl censimento del 2001 la popolazione di Ghatlodiya assommava a 106.259 persone, delle quali 56.040 maschi e 50.219 femmine. I bambini di et\u00e0 inferiore o uguale ai sei anni assommavano a 11.115, dei quali 6.138 maschi e 4.977 femmine. Infine, coloro che erano in grado di saper almeno leggere e scrivere erano 87.910, dei quali 47.674 maschi e 40.236 femmine."}
{"id": "2126832", "revid": "287204", "url": "https://it.wikipedia.org/wiki?curid=2126832", "title": "Ghogha", "text": " \nGhogha (conosciuta anche come Gogo) \u00e8 una suddivisione dell'India, classificata come \"census town\", di 10.849 abitanti, situata nel distretto di Bhavnagar, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 40' 57 N e 72\u00b0 15' 29 E.\nSociet\u00e0.\nEvoluzione demografica.\nAl censimento del 2001 la popolazione di Ghogha assommava a 10.849 persone, delle quali 5.387 maschi e 5.462 femmine. I bambini di et\u00e0 inferiore o uguale ai sei anni assommavano a 1.516, dei quali 758 maschi e 758 femmine. Infine, coloro che erano in grado di saper almeno leggere e scrivere erano 7.013, dei quali 4.107 maschi e 2.906 femmine."}
{"id": "2126834", "revid": "767487", "url": "https://it.wikipedia.org/wiki?curid=2126834", "title": "Un'altra strada", "text": "Un'altra strada \u00e8 un album di brani musicali del cantautore genovese Massimiliano Cattapani, pubblicato nel 1991 dalla casa discografica milanese Five Record.\n\u00c8 il secondo album uscito su piattaforma compact disc e musicassetta di Cattapani. Vediamo come l'album precedente l'interprete anche autore dei suoi brani. Venne prodotto ed arrangiato da Alberto Radius. Nei cori possiamo sentire Alex Baroni e Paola Folli.\nVediamo anche la partecipazione alla stesura dei brani di Oscar Avogadro e Pablo Neruda.\nNell'estate dello stesso anno, Massimiliano ha presentato al Festivalbar nella sezione \"Disco Verde\" il brano \"Portami al mare\"."}
{"id": "2126837", "revid": "767487", "url": "https://it.wikipedia.org/wiki?curid=2126837", "title": "Dolan's Cadillac", "text": "Dolan's Cadillac, conosciuto anche col titolo Dolan's Cadillac - Amore, morte e vendetta, \u00e8 un film del 2009 diretto da Jeff Beesley e con principali interpreti Christian Slater e Wes Bentley.\nLa sceneggiatura \u00e8 stata scritta da Richard Dooling ed \u00e8 basata sul racconto \"La Cadillac di Dolan\" di Stephen King, contenuto nella raccolta \"Incubi &amp; deliri\".\nIl film \u00e8 stato distribuito in Italia direttamente per il mercato home video, a partire dal 3 marzo 2010.\nTrama.\nIl professor Robinson vede uccidere sua moglie Elizabeth in quanto testimone degli omicidi di un carico di clandestine arrivate negli USA dal Messico. Dolan \u00e8 un delinquente di medio livello che gestisce la malavita della citt\u00e0 e il traffico umano. Per lui la vita degli altri conta solo se rende denaro. Se ne va tranquillamente in giro con la sua Cadillac SUV corazzata scortato da un'autista cinica e un gorilla violento. Trascorrono alcuni anni dall'omicidio di Elizabeth, sino a che il fantasma di lei inizia ad apparire a Robinson chiedendo d'essere vendicata. Ma per organizzare un buon piano ci vuole tempo e dopo un primo fallimento, finalmente, nella mente tormentata di Robinson, una buona idea si fa strada...\nProduzione.\nAlla regia \u00e8 stato coinvolto Jeff Beesley su sceneggiatura di Richard Dooling\nLe riprese si sono svolte durante l'estate 2008 nelle location di Regina (Canada) e Moose Jaw.\nLa star del J-pop, Crystal Kay, ha scritto i principali temi musicali tra cui la canzone \"Hold on\"."}
{"id": "2126845", "revid": "125478074", "url": "https://it.wikipedia.org/wiki?curid=2126845", "title": "Tram ATM serie 1500", "text": "Le vetture tranviarie serie 1500 dell'ATM (note anche come \"\"vetture a carrelli\" o \"tram tipo 1928\"\") sono una serie di vetture tranviarie urbane, in uso a Milano e a San Francisco.\nStoria.\nBench\u00e9 comunemente note come \"Ventotto\", il primo prototipo realizzato vede la luce alla fine del 1927, immatricolato con il numero \"1501\". Un secondo prototipo, immatricolato \"1502\", viene completato per l'anno successivo sempre dalla Carminati &amp; Toselli, su progetto dello statunitense Peter Witt.\nNel giro di due anni (1929-1930) vennero realizzate altre 500 unit\u00e0 di serie, prendendo effettivo servizio dal 1929 con le numerazioni da 1503 a 2002. Originariamente a due porte, dal 1931 si decise di aggiungerne una terza (dapprima mezza-porta) per facilitare i flussi dei passeggeri e l'accesso al salottino fumatori in coda alla vettura. In quell'anno la postazione del bigliettaio, fino ad allora al centro del mezzo, viene spostata in prossimit\u00e0 della porta anteriore, per consentire il pagamento all'ingresso e rendere le vetture conformi con la recente normativa sulla salita e discesa dai mezzi pubblici.\nCon i pesanti bombardamenti del 1943, molte unit\u00e0 vengono danneggiate dagli incendi provocati dalle bombe lanciate dagli Alleati. La loro robusta ossatura, per\u00f2, fa s\u00ec che al termine del conflitto mondiale vengano ricostruite senza troppi problemi, tutte eccetto la 1624, colpita in pieno da una bomba e andata irrimediabilmente perduta.\nAll'inizio degli anni settanta i tram abbandonano la tradizionale livrea verde bitonale, sostituita dall'arancio ministeriale che alcuni anni dopo sarebbe stato imposto a tutti i mezzi pubblici urbani d'Italia. Negli stessi anni viene abolita la figura del bigliettaio a bordo, con l'introduzione dell'agente unico, e la tradizionale asta di captazione, chiamata in milanese \"perteghetta\" () e spesso vittima di scarrucolamenti che facevano rimanere i mezzi immobilizzati, viene gradualmente sostituita da un moderno pantografo, con modifiche terminate nel 1978 presso la linea 23.\nNel dicembre 2008 l'ATM avvia una progressiva ricolorazione delle \"Ventotto\" in una nuova livrea bitonale giallo-crema, come richiamo alla primissima livrea vestita dai prototipi e dalle primissime vetture costruite della serie. Negli anni successivi la livrea bitonale giallo crema verr\u00e0 applicata anche ad altri tram milanesi di produzione pi\u00f9 moderna: i Sirietto di prima e seconda serie serie e le vetture serie 4600 e 4700.\nNel 2010 \u00e8 cominciata la revisione generale dell'intera serie, che ha visto un rifacimento degli interni (risistemazione degli ambienti e della barriera di separazione fra il posto di guida e l'abitacolo) e delle finiture (montaggio di pannelli pubblicitari in simil legno e ricolorazione dei parafanghi in marrone, poi estesa anche alle vetture che stavano semplicemente ricevendo il semplice cambio di livrea). Alcune vetture adibite a servizi speciali, quali l'addestramento dei conducenti, hanno mantenuto la livrea arancione.\nLa fortuna di questi tram, ormai da decenni, non si limita alla sola Milano: alcune di queste vetture infatti prestano regolarmente servizio sulla \"linea F\" (Castro-Fisherman's Wharf) di San Francisco. Nel 1983 venne infatti organizzata dalla Camera di Commercio di San Francisco l'Historic Trolley Festival, una manifestazione in cui venivano esposti alcuni storici tram provenienti da tutto il mondo, in concomitanza con l'inaugurazione della nuova \"linea F\". La vettura inviata da Milano, che riscosse particolare successo, venne al termine della manifestazione donata alla citt\u00e0 di San Francisco e apr\u00ec la strada all'importazione di altre vetture, formando una flotta che ancora oggi circola nella citt\u00e0 californiana..\nTabella di produzione \nLe Ventotto in Europa.\nNell'agosto 1929 un'unit\u00e0 prodotta dalla Breda venne venduta a Bruxelles. Entr\u00f2 in servizio soltanto nel 1932, con la matricola 5001, adattata al differente interbinario della rete tranviaria di Bruxelles. Nel 1935 fu rivenduta alla citt\u00e0 di Madrid, dove ricevette la matricola 1001, in un secondo momento mutata in 1000. Qui la vettura entr\u00f2 in circolazione dopo aver subito ulteriori modifiche, come l'aggiunta della porta posteriore e il dimezzamento di quella anteriore. Nel 1959 fu utilizzata nelle riprese del cortometraggio \"Se vende un tranv\u00eda\", dove figur\u00f2 per l'occasione con la matricola \"1080\". Cess\u00f2 infine il proprio servizio nell'ottobre 1965.\nNel luglio 1929, arriv\u00f2 a Francoforte un'altra Ventotto, noleggiata per l'occasione per sei settimane in occasione del congresso dell'Unione Internazionale delle Ferrovie Locali e Tranvie (che si tenne in quel settembre). Anch'essa risultava essere stata prodotta dalla Breda; inoltre non presentava numerazione alcuna (pertanto risultava ancora di propriet\u00e0 del costruttore), e sarebbe in seguito tornata a Milano prendendo regolare servizio presso l'ATM. La vettura era munita di pantografo prestato dalla STEL e vestiva gi\u00e0 la nuova livrea biverde adottata a Milano a partire da quello stesso anno.\nNel settembre 2010 un'altra Ventotto, la 1503, \u00e8 arrivata a Bruxelles, circolando per un breve periodo in occasione del 125\u00ba anniversario dell'UITP (\"International Association of Public Transport\"), per il quale si \u00e8 tenuto un convegno dedicato, con tram ospitati da varie reti."}
{"id": "2126846", "revid": "244212", "url": "https://it.wikipedia.org/wiki?curid=2126846", "title": "Johann Jakob von Tschudi", "text": ""}
{"id": "2126850", "revid": "20723696", "url": "https://it.wikipedia.org/wiki?curid=2126850", "title": "Torchiato di Fregona", "text": ""}
{"id": "2126851", "revid": "287204", "url": "https://it.wikipedia.org/wiki?curid=2126851", "title": "Gota (India)", "text": " \nGota \u00e8 una suddivisione dell'India, classificata come \"census town\", di 13.837 abitanti, situata nel distretto di Ahmedabad, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 58' 18 N e 73\u00b0 04' 12 E.\nSociet\u00e0.\nEvoluzione demografica.\nAl censimento del 2001 la popolazione di Gota assommava a 13.837 persone, delle quali 7.426 maschi e 6.411 femmine. I bambini di et\u00e0 inferiore o uguale ai sei anni assommavano a 1.872, dei quali 1.037 maschi e 835 femmine. Infine, coloro che erano in grado di saper almeno leggere e scrivere erano 9.954, dei quali 5.844 maschi e 4.110 femmine."}
{"id": "2126852", "revid": "486946", "url": "https://it.wikipedia.org/wiki?curid=2126852", "title": "Lashkar-e-Taiba", "text": ""}
{"id": "2126853", "revid": "767487", "url": "https://it.wikipedia.org/wiki?curid=2126853", "title": "In questo mare", "text": "In questo mare \u00e8 un album di brani musicali del cantautore genovese Massimiliano Cattapani, pubblicato nel 1993 dalla casa discografica milanese RTI Music, ex Five Record.\n\u00c8 il terzo ed ultimo album di Cattapani, che segner\u00e0 la fine della sua breve carriera discografica durata dal 1989 al 1993.\nVediamo in quest'album la collaborazione alla stesura dei testi dei brani il cantautore Luigi Albertelli. Fu pubblicato su piattaforma compact disc e musicassetta."}
{"id": "2126854", "revid": "1318658", "url": "https://it.wikipedia.org/wiki?curid=2126854", "title": "Saint-Sulpice (metropolitana di Parigi)", "text": "Saint-Sulpice \u00e8 una stazione della metropolitana di Parigi sulla linea 4, ubicata nel VI \"arrondissement\" di Parigi.\nLa stazione.\nOrigine del nome.\nIl nome \u00e8 dato dalla \"rue Saint-Sulpice\". Essa \u00e8 ubicata nel quartiere odierno di Saint-Germain-des-Pr\u00e9s, nei pressi della chiesa di Saint-Sulpice, dedicata a san Sulpizio (fine VI secolo - 647) vescovo di Bourges dal 621 al 624 ed elemosiniere di Clotario II, costruita per sostituire la vecchia chiesa divenuta troppo piccola. Iniziata da Gamard nel 1646, la sua costruzione fu molto discontinua ed accidentata e termin\u00f2 soltanto nel 1788.\nStoria.\nLa stazione venne aperta il 9 gennaio 1910."}
{"id": "2126855", "revid": "838137", "url": "https://it.wikipedia.org/wiki?curid=2126855", "title": "Tschudi", "text": "Tschudi \u00e8 un cognome del Cantone Glarona, Svizzera. Il cognome Tschudi a Schwanden \u00e8 legato alla industria tessile locale."}
{"id": "2126858", "revid": "287204", "url": "https://it.wikipedia.org/wiki?curid=2126858", "title": "GSFC Complex INA", "text": " \nGSFC Complex INA \u00e8 una citt\u00e0 dell'India di 3.036 abitanti, situata nel distretto di Vadodara, nello stato federato del Gujarat. In base al numero di abitanti la citt\u00e0 rientra nella classe VI (meno di 5.000 persone). L'acronimo GSFC sta per Gujarat State Fertilizers &amp; Chemicals, INA per Industrial Notified Area (\"Area Industriale Pianificata\").\nGeografia fisica.\nLa citt\u00e0 \u00e8 situata a 22\u00b0 21' 16 N e 73\u00b0 12' 10 E.\nSociet\u00e0.\nEvoluzione demografica.\nAl censimento del 2001 la popolazione di GSFC Complex INA assommava a 3.036 persone, delle quali 1.586 maschi e 1.450 femmine. I bambini di et\u00e0 inferiore o uguale ai sei anni assommavano a 500, dei quali 284 maschi e 216 femmine. Infine, coloro che erano in grado di saper almeno leggere e scrivere erano 2.376, dei quali 1.278 maschi e 1.098 femmine."}
{"id": "2126859", "revid": "20723785", "url": "https://it.wikipedia.org/wiki?curid=2126859", "title": "Il Torchiato di Fregona", "text": ""}
{"id": "2126861", "revid": "712828", "url": "https://it.wikipedia.org/wiki?curid=2126861", "title": "Stuntman", "text": "Uno stuntman (in italiano cascatore) \u00e8 un acrobata particolarmente esperto nel fingere cadute, tuffi, salti e scene pericolose in genere (in inglese \"stunts\"). Nei film, in particolare d'azione, i cascatori fanno da controfigura agli attori protagonisti nelle scene pi\u00f9 pericolose.\nLa categoria si suddivide in vari settori, tra i quali i piloti acrobatici (\"precision driver\"), esperti d'armi, combattimenti simulati (maestro d'armi), effetti pirotecnici (\"fire-stunt\") e impatti generici (cadute e tuffi).\nTra le varie categorie possiamo trovare la guida acrobatica e il \"freestyle\" che possono essere eseguiti sia con un'automobile che con un \"quad\".\nLa professione del cascatore offre la possibilit\u00e0 di lavorare nel mondo del cinema, degli \"show\", nei parchi divertimento ed a eventi esibizionistici."}
{"id": "2126863", "revid": "29990", "url": "https://it.wikipedia.org/wiki?curid=2126863", "title": "Cascatore", "text": ""}
{"id": "2126868", "revid": "287204", "url": "https://it.wikipedia.org/wiki?curid=2126868", "title": "Hajira", "text": " \nHajira (censita come Hajira INA) \u00e8 una citt\u00e0 dell'India di 2.137 abitanti, situata nel distretto di Surat, nello stato federato del Gujarat. In base al numero di abitanti la citt\u00e0 rientra nella classe VI (meno di 5.000 persone). L'acronimo INA sta per Industrial Notified Area (\"Area Industriale Pianificata\").\nGeografia fisica.\nLa citt\u00e0 \u00e8 situata a 21\u00b0 08' 04 N e 72\u00b0 38' 52 E.\nSociet\u00e0.\nEvoluzione demografica.\nAl censimento del 2001 la popolazione di Hajira assommava a 2.137 persone, delle quali 1.200 maschi e 937 femmine. I bambini di et\u00e0 inferiore o uguale ai sei anni assommavano a 315, dei quali 153 maschi e 162 femmine. Infine, coloro che erano in grado di saper almeno leggere e scrivere erano 1.607, dei quali 967 maschi e 640 femmine."}
{"id": "2126870", "revid": "287204", "url": "https://it.wikipedia.org/wiki?curid=2126870", "title": "Ichchhapor", "text": " \nIchchhapor \u00e8 una suddivisione dell'India, classificata come \"census town\", di 8.291 abitanti, situata nel distretto di Surat, nello stato federato del Gujarat. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 11' 33 N e 72\u00b0 44' 18 E.\nSociet\u00e0.\nEvoluzione demografica.\nAl censimento del 2001 la popolazione di Ichchhapor assommava a 8.291 persone, delle quali 4.644 maschi e 3.647 femmine. I bambini di et\u00e0 inferiore o uguale ai sei anni assommavano a 1.069, dei quali 584 maschi e 485 femmine. Infine, coloro che erano in grado di saper almeno leggere e scrivere erano 6.575, dei quali 3.851 maschi e 2.724 femmine."}
{"id": "2126871", "revid": "767487", "url": "https://it.wikipedia.org/wiki?curid=2126871", "title": "La notte dell'eden", "text": "La notte dell'eden \u00e8 il primo album di brani musicali del cantautore italiano Massimiliano Cattapani, pubblicato nel 1990 su 33 giri, CD e musicassetta dalla casa discografica milanese Five Teen.\nL'album contiene 8 brani, interamente composti dallo stesso artista genovese. Il disco venne prodotto ed arrangiato, come i due successivi, da Alberto Radius.\nLa sua uscita \u00e8 stata anticipata l'anno prima dal 45 giri \"Shanghai/Notti perse\", contenente brani non inclusi nel presente lavoro."}
{"id": "2126874", "revid": "61051", "url": "https://it.wikipedia.org/wiki?curid=2126874", "title": "BMW Va", "text": ""}
{"id": "2126876", "revid": "1543377", "url": "https://it.wikipedia.org/wiki?curid=2126876", "title": "Tram ATM serie 3000", "text": "Le vetture tranviarie serie 3000 dell'ATM di Milano (conosciute come \"Due camere e cucina\", per via dell'originale se non quasi unica struttura del modello che, con quella cassa centrale sempre oscillante, ne valse il soprannome) sono state motrici tranviarie urbane, della citt\u00e0 di Milano.\nLa nascita.\nRealizzate in proprio dalle Officine ATM, per far fronte alla sempre crescente richiesta di trasporto, nel 1932 - anno in cui ha visto la luce la capostipite, immatricolata \"3000\" e realizzata accoppiando e dotando di motore due rimorchiate (la \"1327\" e la \"1352\") - queste originali motrici tranviarie hanno rappresentato per prime, la pi\u00f9 valida alternativa al trasporto a vetture rimorchiate, per trasportare un sempre maggior numero di viaggiatori. Le due vetture accoppiate e dotate di motore, erano state unite, inserendovi in mezzo una cassa sospesa (realizzata dalla Carminati &amp; Toselli), collegata tramite mantici di intercomunicazione. I motori di trazione (quattro per vettura) vengono invece riciclati a partire dalle vetture Edison in corso di demolizione; l'avviamento manuale era affidato ad un controller analogo a quello delle \"Ventotto\". Nei due anni successivi l'avvenuta sperimentazione, la Carminati &amp; Toselli realizza altre 23 analoghe motrici (numerate 3001\u20133023), impiegando allo stesso modo, sempre rimorchiate dello stesso gruppo.\nCaratteristiche generali.\nGli interni molto spogli erano costituiti da due file di panche in legno, longitudinali. Il truck rimaneva quello delle rimorchiate da cui aveva avuto origine la vettura; le portiere invece erano ampie e spaziose, a quattro battenti con predellino ribaltabile. Nell'allestimento iniziale, la portiera anteriore era destinata alla salita, mentre quella centrale (situata sulla cassa centrale) alla discesa. Ma subito si cerca di pensare ad una terza semi-porta da apporre alla cassa posteriore, divenuta nel 1939 una portiera completa. Il trolley, che nei progetti d'origine era montato sulla cassa posteriore, creava parecchi problemi nell'impegno di scambi automatici, quando il manovratore (non avendo tempo di effettuare il salto di corrente) doveva fermarsi per azionare lo scambio a mano. Per questo, nel giro di pochi anni, viene trasferito sulla cassa anteriore, da cui poteva essere mosso con un complesso sistema a doppia fune (ci\u00f2 che di l\u00ec per i successivi 40 anni, ha rappresentato la spada di Damocle che pendeva ogni volta su ciascun bigliettaio).\nDagli anni Trenta, al progressivo declino.\nVeterane delle linee di circolare (\"29\" e \"30\") e interstazionali (\"25\" e \"26\"), le \"Due camere e cucina (di prima serie)\" non han mancato di far servizio anche sulla linea speciale \"57\", attiva nei giorni festivi per il collegamento tra il Cimitero Monumentale ed il Cimitero Maggiore, particolarmente conosciuta per i grossi flussi di passeggeri.\nTristemente nota per Milano, la notte tra il 12 ed il 13 agosto 1943 non ha risparmiato queste vetture che, se risparmiate dai bombardamenti, furono devastate dagli incendi successivi. Delle \"3000\", si sarebbero salvate solamente 7 vetture, la \"3001\", la \"3010\", la \"3015\", la \"3016\", la \"3019\", la \"3022\" e la \"3023\". Delle 17 vetture colpite dai bombardamenti, solo per la \"3020\" si sarebbe proceduto alla ricostruzione, mentre per le altre 16 si sarebbe prospettato un diverso impiego. Infatti da alcune di queste vetture si sarebbe poi ricavata la cassa posteriore del secondo lotto delle 4000, mentre le rimanenti casse anteriori delle \"3007\", \"3008\", \"3009\", \"3011\", \"3012\", \"3013\", \"3014\" e \"3017\" sarebbero finite alle Officine Caproni di Taliedo, dove sarebbero state trasformate in rimorchi a cassa metallica di serie 1200. Le \"3000\" superstiti finiscono dunque per essere impiegate in linee interurbane (per la loro particolare potenza, in grado di trainare una rimorchiata), come la Milano-Corsico o la Milano-Affori-Bruzzano.\nLa fine.\nNel 1956 la \"3010\" sarebbe stata poi sopraffatta da un incendio: viene cos\u00ec devoluto alla \"4016\" tutto il suo equipaggiamento elettrico, compreso del combinatore K 35. Nasce cos\u00ec una nuova vettura che assume nuova numerazione di \"4101\", e con lei la terza serie di Due camere e cucina.\nLe altre 7 vetture a quattro assi di serie 3000 continuano a viaggiare fino al 1960, quando nell'arco di un anno vengono tutte radiate. Gli equipaggiamenti elettrici delle vetture superstiti vengono dunque impiegati su altrettante 4000 a cassa metallica, che vengono in seguito rinumerate dalla 4102 alla 4108."}
{"id": "2126877", "revid": "745179", "url": "https://it.wikipedia.org/wiki?curid=2126877", "title": "Marie-Simon-Pierre", "text": ""}
{"id": "2126879", "revid": "547034", "url": "https://it.wikipedia.org/wiki?curid=2126879", "title": "Teoria corpuscolare della luce", "text": "In fisica il modello particellare (o corpuscolare) della luce descrive e spiega la propagazione di un fascio luminoso come lo spostamento di un gruppo di particelle di energia (chiamate generalmente \"quanti di energia\" o fotoni).\nFormulata da Isaac Newton nel XVII secolo, la luce veniva vista come composta da piccole particelle di materia (corpuscoli) emesse in tutte le direzioni. Oltre che essere matematicamente molto pi\u00f9 semplice della teoria ondulatoria, questa teoria spiegava molto facilmente alcune caratteristiche della propagazione della luce che erano ben note all'epoca di Newton.\nInnanzitutto la meccanica galileiana prevede, correttamente, che le particelle (inclusi i corpuscoli di luce) si propaghino in linea retta ed il fatto che questi fossero previsti essere molto leggeri era coerente con una velocit\u00e0 della luce alta, ma non infinita. Anche il fenomeno della riflessione poteva essere spiegato in maniera semplice tramite l'urto elastico della particella di luce sulla superficie riflettente.\nLa spiegazione della rifrazione era leggermente pi\u00f9 complicata, ma tutt'altro che impossibile: bastava infatti pensare che le particelle incidenti sul materiale rifrangente subissero, ad opera di questo, delle forze perpendicolari alla superficie che ne aumentassero la velocit\u00e0, cambiandone la traiettoria e avvicinandola alla direzione normale alla superficie.\nI colori dell'arcobaleno venivano spiegati tramite l'introduzione di un gran numero di corpuscoli di luce diversi (uno per ogni colore) ed il bianco era pensato come formato da tante di queste particelle. La separazione dei colori ad opera, ad esempio, di un prisma poneva qualche problema teorico in pi\u00f9 perch\u00e9 le particelle di luce dovrebbero avere propriet\u00e0 identiche nel vuoto, ma diverse all'interno della materia."}
{"id": "2126880", "revid": "767487", "url": "https://it.wikipedia.org/wiki?curid=2126880", "title": "Rats!", "text": "Rats! \u00e8 un videogioco platform di Sean O'Connor distribuito per Windows in varie versioni dal 1994 al 2004.\nIl gioco si presenta in piano su vari paesaggi (prato, deserto, ghiaccio, vulcano), delineati da tunnel e sentieri in cui pascolano allegramente dei ratti.\nLo scopo del gioco \u00e8 quello di eliminare i ratti con vari mezzi (bombe, fumogeni, veleno, ecc.) prima che si moltiplichino a dismisura raggiungendo il \"numero critico\". I ratti si distinguono in due colori in base al sesso (rosa le femmine, blu i maschi): incontrandosi, i ratti di generi diversi si accoppiano (con relativo amplesso) per dare vita ad altri ratti che a loro volta cercheranno i corrispettivi sessuali."}
{"id": "2126881", "revid": "228587", "url": "https://it.wikipedia.org/wiki?curid=2126881", "title": "Via biberatica", "text": ""}
{"id": "2126884", "revid": "54253", "url": "https://it.wikipedia.org/wiki?curid=2126884", "title": "Faccia di cuoio", "text": ""}
{"id": "2126886", "revid": "1318658", "url": "https://it.wikipedia.org/wiki?curid=2126886", "title": "Saint-Placide (metropolitana di Parigi)", "text": "Saint-Placide \u00e8 una stazione della metropolitana di Parigi sulla linea 4, sita nel VI \"arrondissement\" di Parigi.\nLa stazione.\nOrigine del nome.\nLa stazione ha preso il nome della \"rue Saint-Placide\" a sua volta intestata a san Placido, discepolo di Benedetto da Norcia e che, secondo la tradizione, venne tratto in salvo da un probabile annegamento da san Mauro.\nStoria.\nLa stazione venne aperta il 9 gennaio 1910 con il nome di \"Vaugirard\". Tuttavia, per evitare confusioni con la stazione \"Vaugirard\" della linea A della \"Soci\u00e9t\u00e9 du chemin de fer \u00e9lectrique souterrain Nord-Sud de Paris\" (oggi linea 12), viene cambiato il suo nome nell'attuale il 15 novembre 1913."}
{"id": "2126891", "revid": "76963", "url": "https://it.wikipedia.org/wiki?curid=2126891", "title": "The Nobodies", "text": "The Nobodies \u00e8 una canzone dei Marilyn Manson. Si tratta del terzo ed ultimo singolo estratto dal loro quarto album in studio, \"Holy Wood (In the Shadow of the Valley of Death)\", uscito nel 2000.\nGi\u00e0 il 10 febbraio 2001, Manson fece intendere che il brano sarebbe stato scelto come terzo singolo dell'album. Il singolo venne distribuito su supporto fisico il 3 settembre 2001 nel Regno Unito e il 6 ottobre 2001 negli Stati Uniti.\nUna versione remixata del brano \u00e8 successivamente apparsa nel film con Johnny Depp \"La vera storia di Jack lo squartatore - From Hell\" del 2001. La band ha realizzato anche una versione acustica del brano.\nIl video.\nIl videoclip di \"The Nobodies\" \u00e8 stato diretto da Paul Fedor. Fu presentato in anteprima su MTV nel mese di giugno del 2001. Diverse sono le tecniche fotografiche impiegate per realizzare il video, che includono primi piani, inquadrature da varie prospettive e repentini cambi di scena.\nOriginariamente, Manson espresse il desiderio di girare il videoclip in Russia \"perch\u00e9 l'atmosfera, la desolazione, il freddo e l'architettura si sposerebbero perfettamente con la canzone\". Un'altra idea voleva la presenza nel videoclip dei personaggi del programma di MTV \"Jackass\", dato che il brano venne incluso nella colonna sonora dello stesso. L'idea fu abbandonata dopo che lo show scaten\u00f2 le ire del senatore statunitense Joseph Lieberman, uno dei politici che accus\u00f2 Marilyn Manson per il massacro della Columbine High School. Marilyn Manson spieg\u00f2 l'idea alla base del videoclip:\nOltre a quanto descritto da Manson stesso, nel videoclip appare il frontman anche sotto forma di \"demone in legno\" in un paesaggio nevoso. Pare che questo personaggio, antropomorfo con rami secchi in testa, sia ispirato alla figura dei Suicidi del Girone II del Settimo Cerchio, tramutati per contrappasso in alberi secchi, descritti da Dante Alighieri nell'Inferno della Divina Commedia nel canto XIII. Il video si conclude con Manson e i due bambini ben vestiti in una casa lussuosa che mangiano le ceneri dei monaci.\nIl legame con la Columbine.\nIl testo della canzone si riferisce a Eric Harris e Dylan Klebold, gli assassini responsabili del massacro della Columbine High School il 20 aprile 1999. Manson critica duramente il circo mediatico creatosi attorno alla strage, cantando \"\"You should have seen the ratings that day\" (\"Avreste dovuto vedere gli indici d'ascolto quel giorno\"\").\nIl verso del brano \u201cWe fed machines and then we prayed\u201d tradotto in italiano: \u201cAbbiamo dato da mangiare alle macchine e poi abbiamo pregato\u201d descriverebbe l\u2019approccio dell\u2019America alla tragedia. Approccio contraddittorio, dove prima si rifocillano le aziende produttrici di armi e poi si prega per le vittime che queste hanno provocato.\nInvece, il verso del brano \u201d You should have seen the ratings that day\u201d tradotti italiano: \u201c\"Avreste dovuto vedere gli indici d\u2019ascolto quel giorno\"\u201c,i si riferirebbero alla risonanza mediatica della strage che ha fatto guadagnare indici alti di ascolto alle TV. Ma in realt\u00e0 le stesse reti televisive non hanno mai avuto a cuore le vittime della strage, interessate solamente ai vantaggi dell\u2019effetto mediatico.\nDopo la sparatoria, i media riportarono che la musica di Manson avrebbe portato i ragazzi ad uccidere, mentre in realt\u00e0 loro non erano fan del gruppo. Un'intervista con Manson riguardante la strage della Columbine fu inclusa nel documentario del 2002 \"Bowling a Columbine\" di Michael Moore. Quando Moore chiese a Manson cosa vorrebbe dire agli studenti della Columbine, lui rispose: \"Non direi una sola parola. Ascolterei cosa hanno da dire, ed \u00e8 ci\u00f2 che nessuno ha fatto\". Inoltre, nel film, si sente una versione acustica della canzone durante un montaggio tra spezzoni delle videocamere di sorveglianza e telefonate d'emergenza.\nAgainst All Gods Mix.\nThe Nobodies: 2005 Against All Gods Mix fu rilasciato in Europa come singolo a s\u00e9 stante e in Asia come EP di accompagnamento al tour \"Against All Gods\". Fu inoltre distribuito alle radio statunitensi per promuovere il \"best of\" \"Lest We Forget\", nonostante sul disco sia presente solamente la versione originale apparsa su \"Holy Wood (In the Shadow of the Valley of Death)\"."}
{"id": "2126892", "revid": "86599", "url": "https://it.wikipedia.org/wiki?curid=2126892", "title": "Cratere Imogen", "text": "Imogen \u00e8 un cratere d'impatto presente sulla superficie di Titania, il maggiore dei satelliti di Urano, a 23,8\u00b0 di latitudine sud e 321,2\u00b0 di longitudine est. Il suo diametro \u00e8 di quasi 30\u00a0km.\nIl cratere \u00e8 stato battezzato dall'Unione Astronomica Internazionale con riferimento ad un personaggio della tragedia shakespeariana \"Cimbelino\", \"Imogene\", figlia di \"Cimbelino\"."}
{"id": "2126896", "revid": "290948", "url": "https://it.wikipedia.org/wiki?curid=2126896", "title": "Composizione (chimica)", "text": ""}
{"id": "2126900", "revid": "729019", "url": "https://it.wikipedia.org/wiki?curid=2126900", "title": "Arado SC II", "text": "L'Arado SC II fu un aereo da addestramento monomotore, biposto e biplano, sviluppato dall'azienda aeronautica tedesca Arado Flugzeugwerke GmbH alla fine degli anni venti.\nEvoluzione del precedente SC I, e come questo destinato al mercato dell'aviazione civile, vi si differenziava principalmente per l'adozione di un pi\u00f9 potente motore BMW Va. Ne furono prodotti 10 esemplari, tutti acquistati dalla Deutsche Verkehrsfliegerschule.\nTecnica.\nL'SC II era un monomotore biplano dall'impostazione, per l'epoca, convenzionale.\nLa fusoliera era a sezione quadrangolare dotata di due abitacoli di pilotaggio aperti in tandem dotati di doppi comandi, con il posteriore riservato all'istruttore e l'anteriore per l'allievo pilota. Posteriormente terminava in una coda dall'impennaggio tradizionale monoderiva dai piani orizzontali controventati.\nLa velatura era del tipo biplano-sesquiplana a scalamento positivo, caratterizzata dal piano alare inferiore di superficie e apertura ridotte rispetto alle dimensioni di quello superiore e traslata verso la parte posteriore della fusoliera. Entrambe erano collegate tra loro tramite due montanti tubolari trasversali esterni ed un castello tubolare nei pressi della fusoliera.\nIl carrello d'atterraggio era un biciclo classico fisso integrato posteriormente da un pattino d'appoggio posizionato sotto la coda.\nLa propulsione era affidata ad un motore BMW Va, un dodici cilindri a V raffreddato a liquido in grado di erogare una potenza massima di 320 PS (235 kW), abbinato ad un'elica bipala in legno a passo fisso."}
{"id": "2126914", "revid": "938", "url": "https://it.wikipedia.org/wiki?curid=2126914", "title": "Cover Boy", "text": ""}
{"id": "2126917", "revid": "4506", "url": "https://it.wikipedia.org/wiki?curid=2126917", "title": "Sanvitele", "text": ""}
{"id": "2126923", "revid": "1318658", "url": "https://it.wikipedia.org/wiki?curid=2126923", "title": "Carbonio vitreo", "text": "Il carbonio vitreo (o carbonio vetroso) \u00e8 un carbonio non grafitico che combina le propriet\u00e0 del vetro e della ceramica con quelle della grafite.\nLe propriet\u00e0 pi\u00f9 importanti sono la resistenza ad alte temperature, la durezza (valore 7 nella scala di Mohs), l'elevata resistenza ad agenti chimici, l'impermeabilit\u00e0 a gas e liquidi, bassa densit\u00e0, bassa resistenza elettrica e basso coefficiente di attrito.\nIl carbonio vitreo \u00e8 largamente usato come materiale per elettrodi in elettrochimica, per crogioli resistenti alle alte temperature e come componente nella realizzazione di protesi. Con questo materiale si possono realizzare oggetti di varie forme, dimensioni e sezioni.\nProduzione.\nIl carbonio vitreo fu ottenuto casualmente per la prima volta a met\u00e0 degli anni 1950 nei laboratori della The Carborundum Company, a Manchester, nel Regno Unito da Bernard Refern usando un nastro adesivo a base cellulosica come materiale di partenza. La preparazione del carbonio vitreo sottopone i precursori organici a una serie di trattamenti termici a temperature superiori ai 3000\u00a0\u00b0C.\nTale materiale fu a lungo sotto investigazione per componenti per sistemi di detonazione nucleare e alcuni iniziali brevetti che proteggevano il materiale (per interessi di sicurezza nazionale) furono declassificati a met\u00e0 degli anni '60. Con questo materiale furono prodotti alcuni crogioli caratterizzati dall'elevata resistenza alle alte temperature.\nStruttura.\nLa struttura del carbonio vitreo \u00e8 stato a lungo materia di dibattito. \nI primi modelli assumevano che gli atomi coinvolti esibissero sia legami con strutture elettroniche \"sp\"2 che \"sp\"3, mentre attualmente \u00e8 stato appurato che il carbonio vitreo \u00e8 completamente in configurazione \"sp\"2.\nRicerche pi\u00f9 recenti hanno suggerito che tale materiale abbia una struttura relazionata con i fullereni.\nDal punto di vista strutturale il carbonio vitreo presenta una forma a nastri intrecciati come mostrato in figura al lato.\nIl carbonio vitreo non va confuso con il carbonio amorfo, come dichiara la IUPAC: \"il carbonio con caratteristiche vitree non pu\u00f2 essere descritto come carbonio amorfo in quanto consiste di elementi a struttura bidimensionale e non esibisce legami di valenza non saturati\".\nIl carbonio vitreo \u00e8 soggetto a una frattura di tipo concoide.\nCaratteristiche.\nIl carbonio vitreo presenta una resistenza ad alte temperature sotto gas, vuoto o gas protettivi fino a 3000\u00a0\u00b0C, una estrema resistenza alla corrosione e impermeabilit\u00e0 a gas e liquidi, nessuna bagnatura nella fusione, elevata durezza e rigidit\u00e0, bassa densit\u00e0, alta qualit\u00e0 di superficie, bassa espansione termica, elevata resistenza a termoshock, buona conduttivit\u00e0 elettrica, isotropia delle caratteristiche fisiche e chimiche e biocompatibilit\u00e0.\nLa ripresa al microscopio elettronico a trasmissione (MET) mostra cristalli grafitici, che circondano piccoli pori dall'ampiezza di 1 nm.\nIl MET ritrae solo piani grafitici che si trovano orientati nella direzione del fascio di elettroni.\nIl modello a sinistra illustra la microstruttura del carbonio vitreo. Le connessioni consistono in grafite cristallina con strati delle dimensioni di 4-10 fogli grafitici. Diverso il caso del carbone attivo i cui pori non sono legati l'un l'altro, per cui questo materiale non presenta porosit\u00e0 o la diffusione delle dimensioni dei pori chiusi \u00e8 limitata. Le dimensioni sono, dopo la lavorazione, comprese tra 1 e 5\u00a0nm. Macroscopicamente il carbonio vitreo appare isotropo. Il modello chiarisce la scarsa densit\u00e0 rispetto alla grafite, l'elevata durezza, la rigidit\u00e0 e l'isotropia del materiale.\nLa lavorazione meccanica \u00e8 possibile solo con arnesi metallici molto duri (P10) e macchine senza gioco, ma la lavorazione con dischi taglienti rotanti al contrario \u00e8 impossibile.\nPropriet\u00e0 elettrochimiche.\nUn elettrodo fatto di carbonio vitreo (GCE) in soluzione acquosa \u00e8 ritenuto un elettrodo inerte per la riduzione dello ione ossonio secondo la reazione:\nReazione comparabile su platino:\nLa differenza di 2.1 V \u00e8 attribuita alle propriet\u00e0 del platino che stabilizza il legame covalente Pt-H."}
{"id": "2126924", "revid": "438678", "url": "https://it.wikipedia.org/wiki?curid=2126924", "title": "The Celluloid Closet", "text": ""}
{"id": "2126927", "revid": "339392", "url": "https://it.wikipedia.org/wiki?curid=2126927", "title": "Campionato italiano maschile di pallacanestro 1986", "text": ""}
{"id": "2126928", "revid": "656701", "url": "https://it.wikipedia.org/wiki?curid=2126928", "title": "28 (disambigua)", "text": ""}
{"id": "2126930", "revid": "1318658", "url": "https://it.wikipedia.org/wiki?curid=2126930", "title": "Vavin (metropolitana di Parigi)", "text": "Vavin \u00e8 una stazione della metropolitana di Parigi sulla linea 4, sita alla confluenza del VI e del XIV \"arrondissement\" di Parigi.\nLa stazione.\nOrigine del nome.\nLa stazione prende il nome dalla \"rue Vavin\", che lo trae a sua volta da Alexis Vavin (1792-1863). Deputato di Parigi nel 1839 fece parte dell'Assembl\u00e9e constituante e quindi dell'Assembl\u00e9e l\u00e9gislative. Favorevole alla monarchia, si oppose al colpo di Stato di Napoleone III.\nStoria.\nLa stazione venne aperta il 9 gennaio 1910."}
{"id": "2126931", "revid": "228587", "url": "https://it.wikipedia.org/wiki?curid=2126931", "title": "Battaglia di Chi Bi", "text": ""}
{"id": "2126935", "revid": "271182", "url": "https://it.wikipedia.org/wiki?curid=2126935", "title": "Carbone vitreo", "text": ""}
{"id": "2126939", "revid": "1869172", "url": "https://it.wikipedia.org/wiki?curid=2126939", "title": "Albero genealogico degli imperatori aztechi", "text": "L'immagine seguente rappresenta l'albero genealogico degli imperatori aztechi tra il 1376 ed il 1525, tutti discendenti del capostipite della dinastia, Acamapichtili."}
{"id": "2126944", "revid": "767487", "url": "https://it.wikipedia.org/wiki?curid=2126944", "title": "Sofeneto di Stinfalo", "text": "Biografia.\nArcade, di Stinfalo, nonostante la sua et\u00e0 avanzata fu uno dei capi dei mercenari di Ciro in lotta con il fratello Artaserse II: in effetti, Sofeneto si occup\u00f2 di reclutare mercenari tra i Greci, portando ben 1000 opliti a Ciro a Sardi o a Celene. \nNel viaggio di ritorno, Sofeneto condusse un convoglio di navi da Trapezunte a Ceraso, ma a causa della sua scarsa attenzione alle finanze dovette pagare una multa.\nOpere.\nDalla sua partecipazione alla spedizione dei Diecimila, Sofeneto trasse un memoriale dal titolo \"Anabasi\", che \u00e8 andato perduto e che, probabilmente, metteva in cattiva luce Senofonte che, dunque, fu spinto a ribattere con la sua versione personale dal titolo uguale di \"Anabasi\"."}
{"id": "2126945", "revid": "599013", "url": "https://it.wikipedia.org/wiki?curid=2126945", "title": "Dickie Hemric", "text": ""}
{"id": "2126954", "revid": "6923", "url": "https://it.wikipedia.org/wiki?curid=2126954", "title": "Duckwork", "text": "Duckwork \u00e8 il quarto album solista di Norman Nawrocki, pubblicato nel 2004.\nQuesto album \u00e8 un attacco sonoro contro le forze dell'ignoranza, dell'avidit\u00e0 e della xenofobia. Imprescindibile, attuale, provocatorio e divertente, \u00e8 caratterizzato da un basso ipnotico, una percussione che guida un cappio di violini, viola e violoncello, e parole incendiarie. Contiene 14 pezzi, tra cui: come invadere il Canada e neutralizzare gli Stati Uniti, un elenco degli interventi militari a livello mondiale dell'America negli ultimi 100 anni (\"By What Right, America?\"); dietro l'ipocrisia vergognosa degli Stati Uniti nella guerra contro il \"terrorismo\", una donna irlandese dichiara guerra agli Stati Uniti d'America; 30 buoni motivi per diventare un anarchico (\"Why Am I An Anarchist?\"). Duckwork mixa suoni accattivanti, ballate anarco-casalinghe, seducente e di basso profilo, punk fino Pogues e al Celtic rock, e un tagliente, sperimentale, melodico ambient. Norman Nawrocki lo chiama il \"Movimento Anarchico Beat\", un nuovo genere musicale garantito per ispirare i pensatori, i ribelli, gli appassionati di musica, i DJ e garantito per ottenere i loro pugni pompare l'aria."}
{"id": "2126959", "revid": "300067", "url": "https://it.wikipedia.org/wiki?curid=2126959", "title": "Walter Devlin", "text": ""}
{"id": "2126960", "revid": "300067", "url": "https://it.wikipedia.org/wiki?curid=2126960", "title": "Corky Devlin", "text": ""}
{"id": "2126961", "revid": "599013", "url": "https://it.wikipedia.org/wiki?curid=2126961", "title": "Chuck Mencel", "text": ""}
{"id": "2126966", "revid": "599013", "url": "https://it.wikipedia.org/wiki?curid=2126966", "title": "Jack Stephens", "text": ""}
{"id": "2126968", "revid": "729019", "url": "https://it.wikipedia.org/wiki?curid=2126968", "title": "Arado SC I", "text": "L'Arado SC I era un biplano da addestramento civile prodotto dall'azienda tedesca Arado Flugzeugwerke GmbH dalla met\u00e0 degli anni venti.\nSviluppato dal precedente S I differiva da questo principalmente per l'adozione di un molto pi\u00f9 potente motore in linea BMW IV in luogo dal precedente radiale. Come conseguenza, la struttura ha ricevuto un notevole irrobustimento. Il velivolo era stato concepito per essere destinato alla scuola di volo militare clandestina di Lipeck, ma non venne ritenuto idoneo per il servizio. Venne comunque prodotto in un piccolo numero di esemplari destinati alla Deutsche Verkehrsflieger-Schule.\nDescrizione tecnica.\nL'SC I era un monomotore biplano dall'aspetto tradizionale. La fusoliera era a sezione quadrangolare dotata di due abitacoli di pilotaggio aperti in tandem, con il posteriore riservato all'istruttore e l'anteriore per l'allievo pilota. Posteriormente terminava in una coda dall'impennaggio tradizionale monoderiva dai piani orizzontali di forma triangolare e controventati. La configurazione alare era biplano-sesquiplana con l'ala inferiore dalle dimensioni inferiori della superiore e traslata verso la parte posteriore della fusoliera. Entrambe erano collegate tra loro tramite due montanti tubolari trasversali esterni ed un castello tubolare nei pressi della fusoliera. Il carrello d'atterraggio era fisso ed integrato posteriormente da un pattino di coda. La propulsione era affidata ad un motore BMW IV 6 cilindri in linea raffreddato ad acqua capace di 230 PS (169 kW) abbinato ad un'elica bipala in legno a passo fisso."}
{"id": "2126974", "revid": "767487", "url": "https://it.wikipedia.org/wiki?curid=2126974", "title": "Love Guru", "text": "Love Guru (\"The Love Guru\") \u00e8 un film del 2008 diretto da Marco Schnabel.\nLa sceneggiatura \u00e8 stata scritta da Mike Myers e Bruno Priani. Dal 16 settembre 2008 \u00e8 distribuito in DVD e Blu-ray.\nTrama.\nMaurice Pitka, abbandonato in India dinnanzi ad un tempio, viene cresciuto dal guru Togamelbatok, uno dei guru che abitava questa terra, assieme a Deepak Chopra. Diventato adulto, torna nella sua terra di origine, gli Stati Uniti ed intraprende la carriera di consulente di coppia, diventando ben presto ricco e famoso. La sua fama giunge alle orecchie di Jane Bullard, proprietaria di una squadra di hockey, i Toronto Maple Leafs, che lo ingaggiano per migliorare il rendimento del suo miglior giocatore, Darren Roanoke, che ha lasciato la moglie Prudence. Darren ha lasciato la moglie perch\u00e9 temeva che, se i Leafs non avessero vinto la Stanley Cup, Prudence lo avrebbe lasciato. Prudence ha iniziato a frequentare il portiere dei Los Angeles Kings, squadra che i Leafs dovranno affrontare in finale, Jaques Grand\u00e9.\nPitka si serve del metodo del DRAMA: Distrazione, Regressione, Aggiustamento, Maturit\u00e0 e Azione.\nIl guru dovr\u00e0 rimettere insieme Darren e Prudence e, nel frattempo, fare in modo che Darren vinca la Stanley Cup, tenendo anche testa a sua madre."}
{"id": "2126978", "revid": "300067", "url": "https://it.wikipedia.org/wiki?curid=2126978", "title": "Ed Conlin", "text": ""}
{"id": "2126980", "revid": "300067", "url": "https://it.wikipedia.org/wiki?curid=2126980", "title": "Dick Ricketts", "text": ""}
{"id": "2126981", "revid": "110157", "url": "https://it.wikipedia.org/wiki?curid=2126981", "title": "Marble (KDE)", "text": "Marble \u00e8 un applicativo libero e open source per la visualizzazione di carte geografiche sviluppato all'interno del progetto KDE, \u00e8 utilizzabile su sistemi operativi compatibili con Qt4.\nMarble \u00e8 progettato in un'ottica di elevata flessibilit\u00e0 tale da consentire di integrarlo facilmente in altri programmi, fornendo cos\u00ec, per esempio, funzionalit\u00e0 di geolocalizzazione a digiKam, un gestore di fotografie per KDE. Si pianifica la possibilit\u00e0 di esecuzione anche senza l'accelerazione hardware e la possibilit\u00e0 di essere esteso utilizzando OpenGL.\nCaratteristiche.\nConsente di esplorare differenti corpi celesti come Terra, Luna, Marte e Venere. Per quanto riguarda la Terra sono disponibili differenti mappe:\nOgni corpo celeste pu\u00f2 essere visualizzato con differenti proiezioni:\nOgni proiezione \u00e8 navigabile con l'ausilio del mouse, cliccando e trascinando per spostare la visualizzazione e ruotando la rotella di scorrimento per variare l'ingrandimento.\nLa navigazione tra le localit\u00e0 \u00e8 agevolata da un elenco alfabetico delle stesse o dall'utilizzo di una casella di ricerca. \u00c8 possibile misurare la distanza tra due localit\u00e0 aggiungendo con il mouse due punti di misura e visualizzare la copertura nuvolosa attuale od osservare l'alternarsi di giorno e notte sul pianeta selezionato e lo spostamento delle stelle a seconda della data e dell'ora, variabili a piacere. Per ogni localit\u00e0 \u00e8 disponibile l'accesso al relativo articolo di Wikipedia, se presente. Altra integrazione con servizio online \u00e8 la visualizzazione di fotografie provenienti da Flickr relative ai luoghi visualizzati."}
{"id": "2126982", "revid": "1543377", "url": "https://it.wikipedia.org/wiki?curid=2126982", "title": "Gridalo forte", "text": "Gridalo forte (titolo originale \"Go Tell it on the Mountain\") \u00e8 un romanzo semiautobiografico dello scrittore afroamericano James Baldwin.\nIl romanzo, considerato di formazione e il primo dello scrittore, venne pubblicato nel 1953 a New York e trae spunto per il titolo da uno spiritual e canto natalizio, intitolato \"Go Tell It on the Mountain\" e composto nella seconda met\u00e0 del XIX secolo da John Wesley Work Jr., che riadatt\u00f2 un canto afro-americano.\nEsso esamina il ruolo della Chiesa Cristiana nella vita degli afroamericani, vista sia come causa di repressione e ipocrisia che come fonte di ispirazione e spinta per il sorgere di un sentimento di comunit\u00e0 e fratellanza. Esamina inoltre, in modo pi\u00f9 sottile, il fenomeno del razzismo negli Stati Uniti.\nLa rivista Time ha incluso questo romanzo tra quelli da loro selezionati come i migliori 100 in lingua inglese tra il 1923 e il 2005.\nLa storia, che si svolge nel ghetto di Harlem, \u00e8 quella del giovane John Grimes che, a causa dei suoi problemi esistenziali e oppresso da un patrigno predicatore, cerca comunque aiuto e sicurezza nella chiesa e quindi nella comunit\u00e0 e, grazie soprattutto ad un amico, riesce a liberarsi del peso che lo opprime.\nQuando comprende l'origine della mancanza di emotivit\u00e0 del patrigno, sar\u00e0 anche in grado di perdonare la malevolenza e i pregiudizi e quindi di mettersi a confronto con il mondo esterno.\nL'amico lo aiuter\u00e0 anche a scoprire la propria sessualit\u00e0, considerata \"diversa\" (il tema dell'omosessualit\u00e0 ritorner\u00e0 in tutti i libri di Baldwin e in questo primo romanzo sar\u00e0 resa in modo delicato e poetico), che viene presentata come una salvezza.\nTrama.\nIl romanzo \u00e8 strutturato in cinque parti: un primo capitolo \u00e8 scritto seguendo principalmente il punto di vista del quattordicenne John; seguono tre capitoli intitolati \"Le preghiere dei Santi\" (\"The Prayers of the Saints)\", narrati secondo il punto di vista di Florence, la zia di John, di suo padre e di sua madre. Viene poi il capitolo conclusivo. Le tre preghiere corrispondono ai pensieri e ai ricordi dei tre \"santi\" (ovvero i tre protagonisti) mentre pregano nel corso di una funzione religiosa vecchio stile.\nCapitolo di apertura.\nIl capitolo di apertura narra la storia di John, un giovane fanciullo afroamericano di Harlem nel 1930. John era stato allevato dalla madre Elisabetta e dal marito, Gabriel, che era un predicatore e pretendeva una severa disciplina, e si comportava in maniera violenta nei confronti dei suoi figli e di sua moglie.\nIl credo religioso di Gabriel \u00e8 molto duro e pensa che la salvezza possa giungere solo attraverso Ges\u00f9 senza il quale chiunque \u00e8 condannato all'inferno. John odia suo padre e sogna spesso di ferirlo o di ucciderlo per poi fuggire.\nLa preghiera di Florence.\nLa preghiera di Florence narra la storia della sua vita. Era nata da uno schiavo liberato rimasto a lavorare per sua scelta nel Sud presso una famiglia di bianchi.\nSua madre aveva sempre preferito suo fratello minore, Gabriel, facendo sentire in Florence un gran desiderio di fuggire dalla sua vita. Un giorno, acquista un biglietto di sola andata per New York abbandonando la madre sul letto di morte. A New York, Florence sposa un uomo dalle abitudini dissolute di nome Frank, e la sua vita matrimoniale \u00e8 una continua lite per dieci anni, fino a quando Frank, una notte, se ne va per non tornare pi\u00f9. Egli muore in seguito in Francia durante la prima guerra mondiale, ma Florence lo scoprir\u00e0 solamente grazie ad un'amica di Frank.\nLa preghiera di Gabriel.\nLa preghiera di Gabriel inizia con una descrizione delle sue abitudini di adolescente effeminato e alcolizzato, prima della sua rinascita in Cristo e dell'inizio della sua carriera come predicatore. Dopo la sua conversione stringe una relazione con un'amica d'infanzia di Florence, una donna di nome Deborah un po' pi\u00f9 vecchia di lui che \u00e8 stata violentata da adolescente da una banda di uomini bianchi. Deborah \u00e8 profondamente religiosa, e Gabriel si appoggia alla sua forza per riuscire a diventare egli stesso un buon reverendo. Tuttavia, nonostante le sue convinzioni religiose, Gabriel non \u00e8 in grado di resistere all'attrazione sessuale per una donna di nome Esther. Ha una breve relazione con lei, ma poi finisce per sentire forti sensi di colpa e quando Esther si trova incinta, Gabriel ruba alla moglie i risparmi e li d\u00e0 ad Esther per riuscire a mettere tutto a tacere e perch\u00e9 la donna possa andare a partorire altrove; lei va a Chicago, ma muore dando alla luce il loro figlio, Royal. Royal conosce suo padre, ma non conosce il loro vero rapporto, ed \u00e8 infine ucciso in una rissa da taverna a Chicago. Gabriel \u00e8 impotente e non riesce ad impedire l'omicidio di suo figlio. Deborah, che fin dall'inizio sapeva o sospettava che Royal fosse il figlio di suo marito, prima di morire a sua volta, rimprovera Gabriel per aver abbandonato Esther e suo figlio.\nLa preghiera di Elizabeth.\nIn questa preghiera, che \u00e8 la pi\u00f9 breve delle tre, Elizabeth racconta la sua storia. Da ragazza era molto legata al padre, ma quando la madre mor\u00ec fu costretta da un tribunale ad andare a vivere con una zia dal carattere imperioso e freddo. In seguito andr\u00e0 a vivere a New York con un'amica della zia che lavora come medium. Si viene a sapere che Gabriel non \u00e8 il padre biologico di John.\nElizabeth ritorna a New York con il suo fidanzato, Richard, un \"peccatore autodidatta\" che non crede nella Chiesa e che non ha mantenuto la sua promessa di sposare Elizabeth.\nRichard viene arrestato per una rapina che non ha commesso e, malgrado venga assolto al processo, non riesce a superare l'esperienza - compreso l'abuso da parte dei poliziotti bianchi - e, durante la prima notte trascorsa a casa, si uccide.\nElizabeth, che da pochi mesi \u00e8 incinta di John, trova un posto di lavoro dove incontra Florence. Florence la presenta a Gabriel che la sposa.\nCapitolo finale.\nNel capitolo finale si ritorna alla chiesa, dove John cade a terra in uno stato spontaneo di estasi spirituale. Curiosamente viene posseduto dallo spirito subito dopo che lo \u00e8 il suo amico Elisha, ed inizia ad avere una serie di visioni simili a sogni in cui vede il paradiso, l'inferno, la vita e la morte, e vede Gabriel in piedi accanto a lui. Quando si risveglia dice di essere salvo e che ha accolto Ges\u00f9 nel suo cuore. Appena il gruppo lascia la chiesa, i vecchi peccati tornano alla luce, in quanto Florence intende raccontare a Elizabeth del sordido passato di Gabriel.\nRiferimenti ad altre opere.\nIn \"Gridalo forte\", Baldwin fa diversi riferimenti alla Bibbia, il pi\u00f9 importante dei quali \u00e8 quello a Cam, figlio di No\u00e8, che un giorno vide suo padre nudo. No\u00e8 di conseguenza maledisse il figlio di Cam, Canaan, e lo releg\u00f2 al ruolo di servo degli altri suoi figli. Questa storia \u00e8 importante per due ragioni. In primo luogo \u00e8 stata utilizzata come giustificazione biblica della schiavit\u00f9 e come spiegazione della supposta inferiorit\u00e0 delle persone di origine africana, perch\u00e9 i figli di Cam emigrarono in Africa. John nel romanzo si interroga brevemente su questa interpretazione.\nIn secondo luogo questa storia stabilisce il tab\u00f9 della nudit\u00e0 del patriarcato. Anche John un giorno vede Gabriel nudo nella vasca quando gli chiede di aiutarlo a lavarsi la schiena, ed inorridisce e si arrabbia per quest'esperienza. Ma egli vede Gabriel nudo anche metaforicamente. John lo considera un ipocrita. Per queste ragioni, Baldwin fa frequenti riferimenti alla storia di Cam quando narra della crisi di fede di John.\nBaldwin fa riferimento a diversi altri personaggi e storie della Bibbia, alludendo in un punto alla storia di Mos\u00e8 che porta gli ebrei fuori dall'Egitto e tracciando un paragone tra quell'esodo e il bisogno degli afroamericani di uscire dalla posizione di sottomissione in cui sono stati tenuti. La lotta di John con Elisha evoca la storia di Giacobbe che lotta con un misterioso essere soprannaturale nel Libro della Genesi.\nIl ritmo e la lingua della storia richiamano fortemente il linguaggio biblico, in particolare nella versione di Re Giacomo.\nMolti dei passaggi utilizzano modelli di ripetizione identificati da studiosi, come Robert Alter e altri, tipici dei versi biblici.\nTematiche autobiografiche.\nJames Baldwin era cresciuto ad Harlem e non aveva mai conosciuto suo padre biologico.\nIl suo patrigno era un ministro Pentecostale e Baldwin disse che era un uomo severo e violento. Inoltre, come John, anche Baldwin aveva avuto un risveglio religioso all'et\u00e0 di 14 anni, l'et\u00e0 in cui divenne predicatore.\nEgli era inoltre stato disilluso dalla vita religiosa ed espresse questo tema nei romanzi successivi. nelle sue ultime opere, inizi\u00f2 ad introdurre i temi dell'omosessualit\u00e0 e della bisessualit\u00e0. Il suo romanzo \"La camera di Giovanni\", \u00e8 rappresentativo di queste tematiche ed \u00e8 considerato come un indicatore della sessualit\u00e0 di Baldwin.\nCi sono alcuni accenni di tematiche omosessuali anche in \"Gridalo forte\", come ad esempio il fascino e l'attrazione che prova John per Elisha.\nAdattamenti.\nIn un tentativo di ripetere il successo della mini-serie \"Radici\", anche quella la storia di una saga familiare afroamericana, la rete ABC ha prodotto, nel 1984, un film per televisione basato sul romanzo \"Gridalo forte\". Il film, diretto da Stan Lathan, aveva come protagonisti Paul Winfield nella parte di Gabriel durante la sua et\u00e0 adulta e Ving Rhames nella parte di Gabriel durante la giovent\u00f9.\n\"Go Tell It On The Mountain\" \u00e8 anche il titolo di una canzone dei Linkin Park."}
{"id": "2126983", "revid": "762947", "url": "https://it.wikipedia.org/wiki?curid=2126983", "title": "Schauspielhaus di Zurigo", "text": "Lo Schauspielhaus di Zurigo \u00e8 ritenuto uno dei pi\u00f9 importanti teatri germanofoni.\nIl grande edificio contiene 750 posti. Nel piano interrato si trova lo studio \"B\u00fchne 5\". Oltre allo \"Schauspielhaus\" in piazza Pfauen, il teatro gestisce anche due altri palcoscenici (\"Halle 1\" e \"Halle 2\") dello \"Schauspielhaus Schiffbau\" a Zurigo, come anche il \"Junge Schauspielhaus\" in \"Halle 3\".\nStoria.\nNell'edificio in piazza Pfauen fu fondato nel 1892 un teatro popolare con una birreria bavarese all'aperto e una pista da birilli, usato dapprima come teatro di variet\u00e0. Nel 1901 lo stabile fu preso in affitto dal direttore dell'opera e inaugurato come \"Schauspielhaus\" con il dramma \"Die Mitschuldigen\" di Goethe. Dal 1903 fino al 1926 il teatro fu gestito privatamente dalla \"Genossenschaft\" (societ\u00e0 cooperativa) \"zum Pfauen\".\nNel 1926 il grossista vinicolo e direttore dello \"Schauspielhaus\" Ferdinand Rieser acquist\u00f2 l'edificio e lo fece ristrutturare. Nel 1938 la \"Neue Schauspiel AG\", appositamente fondata dalla citt\u00e0 e alla quale fu dato in appalto l'edificio di Ferdinand Rieser, si incaric\u00f2 del funzionamento teatrale: in questo modo l'ex-sindaco Emil Kl\u00f6ti e l'editore Emil Oprecht riuscirono a stabilizzarne la precaria situazione finanziaria. Quando nel 1952 scadde il contratto d'affitto con la vedova di Ferdinand Rieser, i cittadini zurighesi negarono il consenso per l'acquisto dell'edificio - ad un prezzo di tre milioni di franchi - da parte della citt\u00e0 di Zurigo. Fortunatamente l'Unione di Banche Svizzere fu disposta a subentrare come acquirente e a stipulare un nuovo contratto di gestione con la \"Neue Schauspiel AG\".\nGli sforzi volti a instaurare un teatro di qualit\u00e0 a Zurigo furono, in un primo tempo, coronati da poco successo; fino al 1933 lo \"Schauspielhaus\" non ottenne pressoch\u00e9 considerazione a livello internazionale.\nA partire dal 1933 molti attori e registi tedeschi emigrarono a Zurigo e furono accolti nella compagnia dello \"Schauspielhaus\". Therese Giehse, Albert Bassermann, Maria Becker, Ernst Gisberg, Kurt Horwitz, Leopold Lindberg, Grete Heger, Teo Otto e molti altri fecero teatro sul palcoscenico del Pfauen, taluni per molti anni.\nGrazie a questi attori lo \"Schauspielhaus\" raggiunse durante la seconda guerra mondiale l'apice del suo successo come teatro di emigranti. All'epoca in cartellone c'erano molte opere antifasciste, fra l'altro, parecchi drammi di Bertolt Brecht e di autori svizzeri. In quel periodo lo \"Schauspielhaus\" di Zurigo fu l'unico palcoscenico libero in area germanofona, dato che in Germania e Austria si potevano mettere in scena solo opere gradite al regime.\nSotto la direzione di Oskar W\u00e4lterlin molte opere di Bertolt Brecht ebbero la loro prima rappresentazione a Zurigo. Anche la maggior parte delle opere di Max Frisch e di Friedrich D\u00fcrrenmatt furono rappresentate per la prima volta al \"Pfauen\".\nNelle stagioni 2002 e 2003 lo \"Schauspielhaus\" tocc\u00f2 un nuovo apogeo artistico sotto il direttore e regista Christoph Marthaler e fu nominato due volte di seguito Teatro dell'anno dai critici della rivista \"Theater heute\". Sotto Christoph Marthaler il teatro sub\u00ec anche un calo eccezionale degli abbonati, che provoc\u00f2 oltre a interminabili litigi anche la partenza anticipata della sua compagnia teatrale.\nPremi.\nNel 2002, 2004 e 2007 le messinscene di \"La bella mugnaia\", \"Le particelle elementari\" e \"Il Dio della carneficina\" furono premiate con il Premio teatrale Nestroy come migliori rappresentazioni in lingua tedesca. Inoltre lo \"Schauspielhaus\" fu nominato per il Premio Nestroy nel 2001."}
{"id": "2126984", "revid": "900012", "url": "https://it.wikipedia.org/wiki?curid=2126984", "title": "Galeazzo Florimonte", "text": "Biografia.\nFine umanista, letterato e riformatore, cittadino di Sessa Aurunca.\nFu introdotto agli studi da Agostino Nifo.\nNominato prima vescovo di Aquino da Papa Paolo III e poi vescovo di Sessa Aurunca da Papa Giulio III.\nFamoso per aver ispirato a monsignor Giovanni Della Casa quel celebre libretto del vivere civile, il \"Galateo overo de' costumi\", che proprio dal prelato sessano prese il nome di Galateo."}
{"id": "2126986", "revid": "169919", "url": "https://it.wikipedia.org/wiki?curid=2126986", "title": "Congiura degli Uguali", "text": ""}
{"id": "2126987", "revid": "1318658", "url": "https://it.wikipedia.org/wiki?curid=2126987", "title": "Porte d'Orl\u00e9ans (metropolitana di Parigi)", "text": "Porte d'Orl\u00e9ans \u00e8 una stazione della metropolitana di Parigi sulla linea 4. Essa \u00e8 ubicata nel XIV \"arrondissement\" di Parigi.\nLa stazione.\nIl nome completo della stazione \u00e8 \"Porte d'Orl\u00e9ans - G\u00e9n\u00e9ral Leclerc\"."}
{"id": "2126988", "revid": "287204", "url": "https://it.wikipedia.org/wiki?curid=2126988", "title": "CinePaint", "text": "CinePaint \u00e8 un software libero e open source per ritoccare fotogrammi bitmap di film.\nIl software \u00e8 nato come fork della versione 1.0.4 di GIMP, indirizzato all'uso in campo cinematografico.\n\u00c8 distribuito sotto licenza GPL.\nSul sito del progetto si afferma che CinePaint \u00e8 stato usato nella produzione di film come: Spider-Man, Stuart Little, Harry Potter e la pietra filosofale, L'ultimo samurai e Scooby-Doo."}
{"id": "2126989", "revid": "1226", "url": "https://it.wikipedia.org/wiki?curid=2126989", "title": "Cavalleria medioevale", "text": ""}
{"id": "2126993", "revid": "599013", "url": "https://it.wikipedia.org/wiki?curid=2126993", "title": "John Roche", "text": ""}
{"id": "2126997", "revid": "585241", "url": "https://it.wikipedia.org/wiki?curid=2126997", "title": "Crisi politica in Thailandia del 2008", "text": "La crisi politica in Thailandia del 2008 \u00e8 stato un conflitto tra il movimento delle \"camicie gialle\" di Alleanza Popolare per la Democrazia (APD), ed il governo di coalizione democraticamente eletto del Partito del Potere Popolare o \"Phak Palang Prachachon\" (PPP), appoggiato dalle \"camicie rosse\" del movimento Fronte Unito per la Democrazia contro la Dittatura (FUDD). Fu la continuazione della crisi politica del 2005-2006 nella quale l'APD protest\u00f2 contro il partito di governo Thai Rak Thai (TRT) del primo ministro Thaksin Shinawatra, di cui il PPP fu alleato.\nLe grandi proteste dell'opposizione iniziarono nel maggio del 2008 ed ebbero fine in dicembre, quando la Corte costituzionale disciolse il PPP e altri due partiti della coalizione con l'accusa di frode elettorale, vietando per cinque anni l'accesso a cariche politiche a oltre 100 dei loro deputati. Il governo fu quindi assegnato a una coalizione in cui confluirono diversi parlamentari del vecchio schieramento filo-governativo. La nuova coalizione fu guidata dai liberal-conservatori del Partito Democratico, che era stato all'opposizione. La crisi segn\u00f2 un ulteriore coinvolgimento della magistratura nei fatti di governo, fenomeno iniziato nel 1997 ma che raggiunse l'apice in questo periodo e si sarebbe consolidato qualche anno dopo per abbattere il governo di Yingluck Shinawatra, la sorella di Thaksin.\nPremesse.\nIl partito Thai Rak Thai di cui era leader Thaksin Shinawatra vinse con ampio margine le elezioni politiche del 2001. Le sue successive leggi populiste lesero gli interessi della classe dirigente di Bangkok ma aiutarono le fasce pi\u00f9 povere del popolo e gli garantirono l'appoggio delle aree rurali del nord e del nord-est. In particolare fu introdotto un ticket unico di 30 baht per le visite mediche ospedaliere e la concessione di microcrediti a chi non aveva accesso ad alcun tipo di prestito. Fu quindi accusato di conflitto d'interesse per aver favorito la Shin Corporation, colosso delle telecomunicazioni thai da lui fondato prima di diventare premier. Riusc\u00ec comunque a portare a termine il mandato e a trionfare nelle consultazioni del 2005 con un margine di vantaggio mai registrato prima nella storia del Paese.\nTra i suoi alleati vi era il magnate dei media Sondhi Limthongkul, ma divenne poi suo nemico quando Viroj Nualkhair, amministratore delegato della banca di Stato Krung Thai Bank, fu licenziato per le troppe perdite dell'istituto. Viroj aveva in precedenza aiutato finanziariamente Sondhi, che cominci\u00f2 quindi a criticare Thaksin dal suo giornale Manager Daily e dalla sua emittente televisiva ASTV. Sondhi fond\u00f2 quindi la Alleanza Popolare per le Democrazia (APD) e raccolse adesioni contro il governo tra le comunit\u00e0 monarchiche, secondo le quali Thaksin spesso insultava re Bhumibol Adulyadej, in alcune aziende di Stato che si opponevano ai piani di privatizzazione del governo e nelle fazioni delle forze armate che accusavano il primo ministro di promuovere solo gli ufficiali a lui favorevoli. Dopo che Thaksin vendette le sue azioni della Shin Corporation sfruttando un cavillo che gli consent\u00ec di non pagare le tasse sulla plusvalenza maturata, il movimento APD si ingrand\u00ec chiedendo pubblicamente che quelle tasse fossero pagate, malgrado l'Ufficio delle Entrate non avesse riscontrato alcuna infrazione.\nLe proteste aumentarono e nel febbraio 2006 il comandante dell'esercito Sonthi Boonyaratglin inizi\u00f2 segretamente a preparare un colpo di Stato. In quel periodo vi furono grandi dimostrazioni di piazza contro Thaksin a cui parteciparono centinaia di migliaia di oppositori. Il successivo 14 luglio, l'ex primo ministro e generale in pensione Prem Tinsulanonda, presidente del Consiglio privato del re, disse ai cadetti della Regia accademia militare Chulachomklao che i militari thai devono obbedire al re e non al governo.\nIl colpo di Stato militare fu messo in atto il 19 settembre 2006, quando il premier era a un summit dell'ONU a New York poco prima delle nuove elezioni.. Thaksin rimase quindi a vivere in esilio all'estero e annunci\u00f2 il proprio ritiro dalla politica. Le elezioni furono annullate dalla giunta militare che abrog\u00f2 la Costituzione, dissolse il Parlamento e viet\u00f2 le manifestazioni di protesta, fece chiudere o censurare i media, dichiar\u00f2 la legge marziale e arrest\u00f2 i membri del governo. La APD quindi si dissolse annunciando che i suoi obiettivi erano stati raggiunti. Fu eletto premier il generale in pensione Surayud Chulanont, molto vicino alle posizioni di Prem, e un tribunale nominato dalla giunta dissolse Thai Rak Thai e inib\u00ec alla politica per 5 anni 111 dei suoi membri. Fu emanata una nuova Costituzione che limit\u00f2 il potere del governo e aument\u00f2 quello giudiziario, quello del Senato, met\u00e0 del quale non veniva pi\u00f9 nominato dagli elettori, e quello dell'esercito, che vide anche un aumento del proprio budget. Furono fissate nuove elezioni per il dicembre 2007.\nNel periodo tra il colpo di Stato e le elezioni fu fatto un lavoro capillare per distruggere il potere di Thaksin e fu quindi una sorpresa la vittoria nelle consultazioni di dicembre della coalizione guidata dal Partito del Potere Popolare (PPP), in cui figuravano molti ex aderenti del disciolto Thai Rak Thai. Fu eletto primo ministro Samak Sundaravej ii cui programma, non pi\u00f9 solo populistico e personalistico, auspicava la trasformazione della Thailandia in una moderna monarchia costituzionale di tipo nord europeo, con uno Stato sociale pi\u00f9 attento ai bisogni dei ceti pi\u00f9 poveri. Fu progettata una riforma agraria a beneficio dei contadini ed altre importanti riforme di tipo politico tra cui quella del sistema elettorale, abbandonando la prassi che prevedeva la nomina di una quota di parlamentari da parte del re, delle forze armate e di altri poteri, e introducendo un sistema maggioritario secco (\"first-past-the-post\") e l'obbligo del possesso di una laurea per essere eletti deputati. Questi programmi si proponevano di modificare il sistema vigente che penalizzava la partecipazione attiva alla vita politica nazionale di gran parte della popolazione thailandese, specie quella degli strati medio-bassi.\nTra gli ostacoli pi\u00f9 grandi di questi progetti vi fu la magistratura, che ben presto inizi\u00f2 a muoversi contro il governo. Fu nominata una commissione per investigare sulle elezioni che nel giro di un mese denunci\u00f2 per brogli elettorali diversi deputati del PPP, tra cui il vice di Samak. Malgrado alcuni dissidenti al suo interno sostenessero che indagava senza ascoltare i testimoni in favore degli accusati, la commissione continu\u00f2 il suo lavoro ed ottenne risultati che avrebbero consentito di dissolvere il partito nel dicembre 2008 alla Corte costituzionale, i cui membri erano noti oppositori di Thaksin e vicini alle posizioni dell'esercito. L'esercito protesse il Comitato per il controllo degli assetti finanziari, un'emanazione della giunta militare il cui operato ebbe come principali bersagli Thaksin e i suoi alleati. In aprile la commissione nazionale contro la corruzione costrinse alle dimissioni il ministro della Sanit\u00e0 per aver denunciato con un mese di ritardo l'assetto finanziario della moglie. A fine mese un vice-ministro del Commercio fu a sua volta destituito per aver dichiarato in modo errato le proprie azioni di una compagnia privata che aveva gi\u00e0 chiuso l'attivit\u00e0.\nProteste dell'opposizione tra il maggio e il luglio 2008.\nIl governo di Sundaravej propose di cambiare la Costituzione dei militari provocando le proteste degli oppositori, che lo accusarono di tutelare gli interessi dell'esiliato Thaksin. Nel maggio del 2008 gli aderenti all'APD tornarono a manifestare nelle piazze, accusando inoltre il primo ministro di aver ottenuto concessioni d'affari dai cambogiani, dopo aver loro ceduto i territori contesi del Tempio Preah Vihear; territori che sono poi rientrati nella domanda sottoposta all'UNESCO in Qu\u00e9bec, Canada. L'opposizione chiese il ritiro degli investimenti thai in Cambogia, la chiusura dei 40 valichi di frontiera tra i due Stati, l'annullamento di tutti i voli tra la Thailandia e gli aeroporti cambogiani, la costruzione di una base navale vicino al confine ecc. Le proteste furono guidate dal giornale del leader dell'APD Sondhi Limthongkul, che ricevette dure critiche per la sua intransigenza anche in Thailandia. La campagna anti-governativa port\u00f2 alle dimissioni del ministro degli Esteri alla fine di giugno.\nQuel mese le proteste ebbero nuovo slancio con i risultati delle indagini su Thaksin della Commissione per il controllo degli assetti finanziari, che gli imputarono 15 diverse irregolarit\u00e0. A nulla valsero le critiche secondo cui questa commissione suggeriva alla magistratura le azioni legali da intraprendere senza esaminare le prove e i testimoni in favore degli accusati. A fine giugno il Parlamento respinse una mozione di sfiducia contro il governo presentata dalla APD, che chiese una modifica della Costituzione per ridurre il numero dei parlamentari, una scelta che avrebbe delegittimato di fatto la popolazione rurale, vista dalla APD non sufficientemente educata per dare il proprio voto. Il 30 giugno, il quotidiano \"Nation\" di Bangkok pubblic\u00f2 un editoriale molto critico nei confronti della APD, accusandola di aver utilizzato la disputa su Preah Vihear durante la campagna elettorale contro il governo.\nNuove proteste dell'opposizione furono suscitate dal tribunale che in luglio emise la sentenza di tre anni di detenzione per la moglie di Thaksin con l'accusa di evasione fiscale. Il 25 agosto un tribunale dispose il sequestro di 2 milioni di dollari dal patrimonio dell'ex premier, scatenando la reazione delle opposizioni. Durante tutto il periodo di crisi rimasero sostanzialmente impunite le azioni violente di cui si resero responsabili i membri dell'APD, che una volta fermati dalle forze dell'ordine venivano scagionati o rilasciati su cauzione e potevano tornare in prima linea nelle dimostrazioni.\nAssedio del palazzo di governo.\nLa crisi si aggrav\u00f2 il 26 agosto quando le camicie gialle della APD occuparono il terreno su cui sorge il palazzo di governo, costringendo il primo ministro a non utilizzarlo. Altri gruppi attaccarono la sede dell'emittente televisiva National Broadcasting Services of Thailand, e gli uffici di tre ministri, e bloccarono alcune delle maggiori arterie stradali della capitale. Il primo ministro Samak rifiut\u00f2 di dimettersi ma scelse di non usare la violenza contro i manifestanti, che rimasero a presidiare il palazzo di governo malgrado alcuni mandati di arresto contro loro dirigenti e l'ordine di evacuare da parte del tribunale civile. Il giorno 29 vi furono scontri tra i manifestanti e la polizia, che non riusc\u00ec a disperderli.\nIl 29 agosto il sindacato dei ferrovieri vicino alla APD mise in atto uno sciopero che fece annullare diversi trasporti su treni. Altri dimostranti APD bloccarono gli aeroporti di Hat Yai, Phuket e Krabi, che furono riaperti tra il 30 e il 31. Il sindacato degli statali minacci\u00f2 scioperi degli addetti alle forniture di acqua, energia elettrica, trasporti pubblici e comunicazioni, nonch\u00e9 degli ufficiali di polizia e degli uffici governativi. Nel frattempo cominciarono a riunirsi nella centrale piazza Sanam Luang le camicie rosse filo-governative del Fronte Unito per la Democrazia contro la Dittatura (FUDD).\nStato di emergenza in settembre.\nUna settimana dopo l'occupazione dei terreni del palazzo di governo vi furono i primi scontri tra le camicie rosse del FUDD e quelle gialle della APD con il bilancio di un morto e 43 feriti. Il primo ministro Samak dichiar\u00f2 lo stato di emergenza per Bangkok il mattino dopo, affidando al comandante in capo dell'esercito Anupong Paochinda, al comandante in capo della polizia Patcharavat Wongsuwan e al comandante dell'esercito Prayuth Chan-ocha il compito di gestire la situazione. Fece inoltre vietare le riunioni in pubblico a Bangkok con pi\u00f9 di 5 persone, la distribuzione di materiale che potesse provocare disordini o allarmismi ecc. L'iniziativa sollev\u00f2 critiche e provoc\u00f2 le dimissioni del ministro degli Esteri Tej Bunnag, che si disse contrario a provvedimenti cos\u00ec drastici. Il 14 settembre il governo revoc\u00f2 lo stato di emergenza e i divieti imposti in quei giorni.\nSentenza della Corte costituzionale e destituzione di Samak.\nIl 9 settembre 2008, la Corte costituzionale dichiar\u00f2 il primo ministro Samak colpevole di conflitto d'interessi per aver condotto due programmi televisivi di gastronomia nei primi mesi in cui era a capo del governo, in contravvenzione a quanto disposto dalla Costituzione del 2007 che vietava ai membri del governo di avere altri impieghi. Samak fu ritenuto colpevole anche se non era tecnicamente un impiegato per la trasmissione, ma aveva un contratto da collaboratore esterno gi\u00e0 prima di diventare primo ministro. La Corte costituzionale ritenne invece che lo spirito di quell'articolo della Costituzione andasse inteso in senso pi\u00f9 ampio e dispose la sua rimozione dall'ufficio. Il PPP cerc\u00f2 di rieleggerlo ma non ottenne la maggioranza in Parlamento riuscendo invece a raggiungerla il 17 settembre con la nomina a premier di Somchai Wongsawat, vice-primo ministro di Samak e cognato di Thaksin, che sconfisse nel ballottaggio il leader delle opposizioni Abhisit Vejjajiva del Partito Democratico. A fine mese fu spiccato un mandato di arresto per Thaksin e la moglie, che si erano rifugiati nel Regno Unito.\nViolenze di ottobre.\nIl 4 e il 5 ottobre 2008 furono arrestati dalla polizia rispettivamente Chamlong Srimuang e Chaiwat Sinsuwongse, attivisti dalla Alleanza Popolare per la Democrazia (APD), con l'accusa di insurrezione, cospirazione, assemblea illegale e per resistenza a pubblico ufficiale rifiutando di disperdersi. Le accuse furono estese ad altri 8 leader della protesta ma dalla casa del governo, il capo della APD Sondhi Limthongkul annunci\u00f2 che le dimostrazioni sarebbero continuate.\nScontri e assedio del Parlamento.\nArmati di bastoni, il 7 ottobre i dimostranti dell'APD circondarono il Parlamento e con l'impiego di filo spinato impedirono alla legislatura di riunirsi per presenziare al discorso con cui Somchai Wongsawat avrebbe presentato i suoi programmi. Il governo reag\u00ec facendo intervenire la polizia che us\u00f2 gas lacrimogeno e spar\u00f2 sui manifestanti, causando oltre 100 feriti. Un dimostrante fu ucciso dallo scoppio di un lacrimogeno all'interno della sua vettura, mentre stazionava fuori dalla sede del partito Nazione Thai che faceva parte della coalizione di governo.\nL'operato della polizia ricevette aspre critiche e si avviarono indagini per scoprire i responsabili. Un dottore dell'Ospedale Chulalongkorn di Bangkok convinse altri dottori della citt\u00e0 a rifiutare le cure mediche ai poliziotti feriti negli scontri in segno di protesta per la violenza adottata. Malgrado i violenti scontri, l'assedio del Parlamento ebbe fine alla sera ma i dimostranti cinsero quindi d'assedio la caserma della polizia vicino alla sede del governo, dove nuovi scontri con le forze dell'ordine provocarono la morte di una manifestante e nuovi feriti. I dirigenti dell'APD richiamarono i manifestanti a limitarsi all'occupazione del palazzo di governo e la situazione si normalizz\u00f2.\nAi funerali del 13 ottobre della donna uccisa negli scontri presenziarono la regina Sirikit, sua figlia la principessa Chulabhorn Walailak, il capo dell'esercito Anupong Paochinda, il leader dell'opposizione Abhisit Vejjajiva e altre personalit\u00e0, ma nessuno in rappresentanza della polizia. La regina porse le condoglianze ai parenti della vittima dicendo che era una brava ragazza sacrificatasi per amore della monarchia. Re Rama IX fece avere un contributo economico alla stessa famiglia. La regina don\u00f2 inoltre 1 milione di Baht per le spese mediche dei feriti sia dei manifestanti che della polizia. Era da 10 anni che nessun membro della famiglia reale presenziava a funerali di manifestanti uccisi, fatto che fu considerato indicativo della volont\u00e0 della famiglia reale in un momento di tensione irrisolta. Il 21 ottobre, la Corte suprema riconobbe Thaksin colpevole di conflitto d'interessi e gli commin\u00f2 la pena di due anni di reclusione.\nBlocco degli aeroporti di Bangkok.\nUno dei momenti pi\u00f9 gravi e decisivi della crisi fu l'occupazione degli aeroporti Suvarnabhumi e Don Mueang di Bangkok il 25 novembre. Le azioni furono precedute da altri gravi fatti tra cui un nuovo assedio al Parlamento da parte di sostenitori dell'APD, a cui la polizia non rispose per paura si ripetessero scontri come quelli del 7 ottobre. Altri membri dell'APD si recarono al quartier generale dell'esercito pensando che ospitasse una seduta del governo. Altri ancora risposero con armi da fuoco, spranghe e fionde a un'imboscata tesagli da membri del FUDD mentre con un camion percorrevano una strada di Bangkok, provocando 11 feriti di cui uno grave.\nIl 25 novembre decine di migliaia di sostenitori dell'APD andarono a presidiare il vecchio aeroporto Don Mueang, alla periferia nord, nel cui edificio per VIP era in programma una seduta del Consiglio dei ministri che fu quindi rinviata. In serata una cinquantina di persone mascherate entrarono nella torre di controllo dell'aeroporto Suvarnabhumi per chiedere a che ora arrivava il volo su cui viaggiava il primo ministro, di ritorno da un viaggio in Per\u00f9, ma non trovarono nessun addetto al controllo aereo. Armati di spranghe, passarono attraverso i picchetti della polizia anti-sommossa che aveva ordine di non usare violenza dopo i fatti di ottobre. Migliaia di dimostranti dell'APD in camicia gialla, con immagini del re e bandiere thailandesi accorsero quindi per fare barricate sulle strade da e per l'aeroporto e pres\u00ecdi nella zona delle partenze e dei check-in. Fecero cancellare prima i voli in partenza e poi quelli in arrivo, costringendo le compagnie aeree a cancellare buona parte dei voli o a spostarli su altri scali. Molti dei taxisti all'esterno del terminal principale furono picchiati da dimostranti mascherati con mazze da baseball e da golf.\nPoche ore dopo il blocco di Suvarnabhumi, la Corte costituzionale annunci\u00f2 l'imminente processo per lo scioglimento dei partiti di governo coinvolti nei presunti brogli elettorali, sollecitando la consegna di prove al riguardo entro le ore successive. Suvarnabhumi \u00e8 il principale scalo aereo thailandese, dal quale a quel tempo partivano e arrivavano 700 voli giornalieri e 40 milioni di passeggeri all'anno. Gi\u00e0 il primo giorno migliaia di passeggeri si trovarono bloccati in aeroporto e centinaia di voli furono annullati. Le compagnie e le autorit\u00e0 competenti non sapevano dare risposte alle proteste dei passeggeri. Alcuni riuscirono a farsi portare in centro citt\u00e0 o nella vicina Pattaya in attesa della riapertura. Nel frattempo continu\u00f2 il presidio al Don Mueang, dove tre manifestanti furono feriti dal lancio di un ordigno di cui non furono trovati i responsabili. Il blocco degli scali fu considerato un gravissimo danno all'economia e al prestigio della Thailandia. Molte diplomazie estere criticarono aspramente l'assalto agli aeroporti, pur non entrando nel merito dei motivi che le causarono.\nNei giorni successivi diversi voli sostitutivi furono organizzati dagli aeroporti di U-Tapao, Phuket e Chiang Mai, dove nel frattempo era arrivato il primo ministro che aveva deciso di gestire la crisi da quella citt\u00e0, tradizionale roccaforte del FUDD. Fallirono i negoziati tra i dimostranti, che chiedevano le dimissioni del governo, e lo stesso governo, che chiedeva la fine dell'occupazione degli aeroporti. Il primo ministro dichiar\u00f2 lo stato d'emergenza senza ottenere risultati, licenzi\u00f2 quindi il capo della polizia ed entr\u00f2 in polemica con il capo dell'esercito Anupong che aveva chiesto pubblicamente al governo di dimettersi e non interveniva in suo appoggio. Il 29 novembre Somchai Wongsawat fece dispiegare poliziotti attorno all'aeroporto Suvarnabhumi per intimorire i ribelli che invece partirono armati e provvisti di elmetti e occhiali protettivi all'attacco di un contingente di polizia di 250 uomini, costringendoli alla fuga. In quei giorni il portavoce dei dimostranti fece sapere che erano disposti a morire e anche a usare ostaggi come scudi umani prima di arrendersi.\nLa Corte costituzionale scioglie i partiti di governo, fine delle proteste.\nMentre il blocco degli aeroporti continuava, la Corte costituzionale fece sapere che non aveva bisogno di altri testimoni n\u00e9 di altre prove nel processo ai partiti di governo. Il giorno prima della sentenza il presidente della Corte annunci\u00f2 che le udienze dei testimoni potevano considerarsi finite, malgrado 200 dei testimoni preavvisati non erano ancora stati ascoltati. Le forze filo-governative minacciarono di presidiare la Corte per il processo ma furono dissuase dai proclami delle forze armate, intenzionate a proteggere il luogo e disperdere anche con la forza i dimostranti. Il 2 dicembre 2008 giunse la sentenza della Corte costituzionale che riconobbe fondate le accuse di frode elettorale sostenute dalla Commissione elettorale; sciolse i partiti della coalizione Partito del Potere Popolare, Nazione Thai e Matchima, e revoc\u00f2 i diritti politici di altri 109 dei loro parlamentari, infliggendogli l'interdizione dalla politica per 5 anni.\nLe camicie gialle avevano ottenuto il loro scopo, posero fine al blocco degli aeroporti e dopo qualche giorno liberarono anche il palazzo governativo, nel quale avevano compiuto furti e vandalismi; la polizia trov\u00f2 nei giorni successivi varie armi proprie e improprie nel canale attiguo. I voli ripresero il 4 dicembre; la Banca di Thailandia calcol\u00f2 che per il blocco degli aeroporti lo Stato aveva avuto perdite immediate di 290 miliardi di baht, pari al 3% del PIL nazionale, senza contare le perdite in prospettiva come il calo del turismo e la perdita di fiducia dei mercati internazionali. L'Autorit\u00e0 aeroportuale chiese 18 miliardi di danni all'APD e la Thai Airways dimezz\u00f2 il numero dei voli. La sola pulizia del palazzo del governo cost\u00f2 20 milioni di baht.\nSviluppi successivi.\nIl Partito Popolare si aspettava l'esito negativo della sentenza e si ricostitu\u00ec immediatamente con i deputati non interdetti nel nuovo partito Pheu Thai (Per i thai), che avrebbe potuto avere ancora la maggioranza in Parlamento con gli altri partiti della coalizione non sciolti. Subentrarono per\u00f2 altri fattori, come il parere negativo della Camera di Commercio che appoggi\u00f2 un governo guidato dal conservatore Partito Democratico (PD). La svolta si ebbe con il ritiro dalla coalizione di Newin Chidchob e dei parlamentari che lo appoggiavano. Newin era stato un fedelissimo di Thaksin e di Samak, ma insieme a 70 parlamentari si era opposto alla nomina di Somchai Wongsawat e ci\u00f2 fu sfruttato dal PD che convinse la fazione di Newin, composta da 23 parlamentari, ad unirsi in una nuova coalizione. Anche negli altri partiti minori vi fu una spaccatura e diversi altri parlamentari confluirono in una nuova maggioranza capeggiata dal capo del PD Abhisit Vejjajiva, che il 17 dicembre fu eletto nuovo capo di governo con 235 voti a favore e 198 contrari, senza aver ricorso a nuove elezioni popolari. Il ministro degli Esteri fece subito annullare il passaporto diplomatico di Thaksin. Ministro della Difesa fu nominato il generale in pensione Prawit Wongsuwan, gi\u00e0 comandante in capo dell'esercito dal 2004, giudice supremo della Corte marziale costituzionale dopo il pensionamento e membro dell'Assemblea legislativa nazionale dopo il colpo di Stato del 2006.\nIl generale dell'esercito ed ex primo ministro Prem Tinsulanonda, presidente del Consiglio Privato del re, espresse soddisfazione per il nuovo esecutivo. Sulla stampa internazionale fu riportato che il comandante in capo dell'esercito e co-responsabile del colpo di Stato del 2006, il generale Anupong Paochinda, costrinse alcuni parlamentari a lasciare il PPP e ad entrare nel Partito Democratico. Il PPP diram\u00f2 un comunicato definendo la sentenza della Corte costituzionale un colpo di Stato giudiziale e criticandone la procedura seguita, soprattutto per l'esiguo spazio concesso ai testimoni della difesa. Aggiunse che la moglie di uno dei giudici era membro dell'APD e che queste ed altre irregolarit\u00e0 avrebbero portato il popolo thai a contestare l'integrit\u00e0 della Corte.\nGli eventi furono ritenuti anti-costituzionali dai simpatizzanti di Thaksin, che iniziarono a dimostrare per ottenere nuove elezioni. Le camicie rosse protestarono anche per il fatto che magistratura e forze del'ordine avessero fatto gli interessi dei conservatori colpendo in tutti i modi il governo del PPP e lasciando praticamente impunite le gravi e violente azioni delle camicie gialle. Queste ultime furono criticate anche da una parte dei conservatori per aver acutizzato la crisi e determinato una flessione dell'economia nazionale. Le ripetute manifestazioni delle \"camicie rosse\", che chiedevano fosse fissata la data di nuove elezioni, culminarono nei duri scontri della primavera del 2010. Nell'aprile e maggio di quell'anno, le manifestazioni ad oltranza nelle strade di Bangkok che chiedevano le dimissioni del governo furono disperse nel sangue. Il bilancio degli scontri ha riportato 91 vittime e centinaia di feriti. Abhisit Vejjajiva, da sempre fortemente criticato dai thaksiniani delle \"camicie rosse\", negli ultimi mesi del suo governo, nel 2011, fu osteggiato anche dagli ultra-nazionalisti delle \"camicie gialle\", che pure prima l'avevano appoggiato."}
{"id": "2126998", "revid": "367445", "url": "https://it.wikipedia.org/wiki?curid=2126998", "title": "Tabarin", "text": ""}
{"id": "2127000", "revid": "161374", "url": "https://it.wikipedia.org/wiki?curid=2127000", "title": "Addu-Nirari", "text": ""}
{"id": "2127001", "revid": "104265", "url": "https://it.wikipedia.org/wiki?curid=2127001", "title": "Thomas H\u00fcrlimann", "text": "Vita.\nThomas H\u00fcrlimann, figlio del futuro consigliere federale Hans H\u00fcrlimann, nacque a Zugo. Sua madre, Marie-Theres Duft, proviene dalla dinastia del Partito Popolare Democratico dei Duft di San Gallo. Dopo aver compiuto la scuola elementare a Zugo e aver lavorato durante un'estate da suo zio Johannes Duft nella biblioteca abbaziale di San Gallo, H\u00fcrlimann entr\u00f2 nel collegio benedettino di Einsiedeln dove - secondo le sue stesse parole - super\u00f2 \u201ctempi aspri\u201d come \u201cpiccolo monaco con i capelli rasati e con una tonaca lunga fino ai malleoli\u201d. Dopo la maturit\u00e0, studi\u00f2 filosofia all'Universit\u00e0 di Zurigo e alla Freie Universit\u00e4t di Berlino. Nel 1974 interruppe gli studi e si stabil\u00ec come scrittore di libera professione a Berlin-Kreuzberg. Questo fu a suo dire \u201cil giorno pi\u00f9 felice della sua vita\u201d.\nAttualmente vive a Wilerzell, presso Einsiedeln, e a Berlino. Dal 2000 \u00e8 docente all'Istituto tedesco di letteratura a Lipsia.\nOpera artistica.\nThomas H\u00fcrlimann esord\u00ec come autore con il racconto lungo \"Die Tessinerin\" (1981). Dal 1982 al 1985 fu assistente alla regia e direttore artistico al teatro Schiller di Berlino. Nel 1985 torn\u00f2 in Svizzera. L'opera narrativa dello scrittore, che da sempre si occupa in modo approfondito della recente storia svizzera, comprende \"Das Gartenhaus\", \"Der Gesandte\" (su Hans Fr\u00f6licher ministro svizzero a Berlino durante la seconda guerra mondiale), \"Die Satellitenstadt\", \"Das Holztheater\", \"Der grosse Kater\", \"Fr\u00e4ulein Stark\" e \"Vierzig Rosen\". \u00c8 autore di opere teatrali, drammi e commedie, tra cui \"Der Franzos im Ybrig\" (1991), \"Das Lied der Heimat\" (1998) e anche \"Das Einsiedler Welttheater\" (2000, edizione riveduta per la messinscena del 2007).\nL'opera pi\u00f9 considerata dalla critica \u00e8 \"Fr\u00e4ulein Stark\" (2001). Johannes Duft, lo zio di H\u00fcrlimann, credendosi raffigurato nel romanzo a chiave, scrisse per\u00f2 un pamphlet contro il racconto di H\u00fcrlimann. Lo scrittore aveva gi\u00e0 avuto controversie analoghe dopo la pubblicazione del suo romanzo \"Der grosse Kater\", evidentemente basato sul padre Hans H\u00fcrlimann.\nPremi.\nPer la sua opera artistica Thomas H\u00fcrlimann ricevette numerosi premi e onorificenze. Tra l'altro fu insignito del Premio Joseph-Breitbach per \"Fr\u00e4ulein Stark\", che \u00e8 il premio pi\u00f9 dotato d'area germanofona. Ottenne due volte il Premio Schiller della fondazione Schiller svizzera: nel 1990 e nel 2007 (per \"Vierzig Rosen\"). La novella \"Das Gartenhaus\" \u00e8 stata tradotta in tredici lingue, il primo volume narrativo \"Die Tessinerin\" in sei. \nCuratele.\nMeinrad Inglin: \"Der schwarze Tanner und andere Erz\u00e4hlungen.\" Zurigo 1985"}
{"id": "2127002", "revid": "287204", "url": "https://it.wikipedia.org/wiki?curid=2127002", "title": "Partito del Potere Popolare", "text": "Il Partito del Potere Popolare (in lingua thai: \u0e44\u0e17\u0e22\u0e23\u0e31\u0e01\u0e44\u0e17\u0e22, trascrizione RTGS: \"Phak Palang Prachachon\", in sigla PPP) fu un partito politico thailandese fondato il 9 novembre 1998 dal tenente colonnello della polizia Garn Tienkaew. Dopo il colpo di Stato militare del 2006 contro il primo ministro democraticamente eletto Thaksin Shinawatra e la conseguente dissoluzione del suo partito Thai Rak Thai, membri e simpatizzati del partito disciolto confluirono nel PPP. All'epoca il capo del partito era Somchai Wongsawat. Il PPP ottenne la maggioranza dei seggi alle elezioni del 2007 e form\u00f2 un nuovo governo, che sarebbe stato caratterizzato dalle violente proteste del 2008 dei monarchico-conservatori. La crisi port\u00f2 allo scioglimento del partito nel dicembre 2008 con l'accusa di \"brogli elettorali\". I membri del PPP si riorganizzarono nel Partito Pheu Thai (Partito per i thailandesi), un movimento sostenuto soprattutto dalla popolazione rurale del nord-est e dai lavoratori di Bangkok. Dopo alcuni anni all'opposizione, il Pheu Thai siaggiudic\u00f2 una larga maggioranza dei seggi nel 2011, alle prime elezioni dopo lo scioglimento del PPP.\nPremesse.\nIl Partito del Potere Popolare fu fondato il 9 novembre 1998 dal tenente colonnello della polizia Garn Tienkaew, ma non ebbe risultati apprezzabili fino alle elezioni del 2007. Quegli anni furono dominati dal partito Thai Rak Thai (TRT) di cui era leader Thaksin Shinawatra, che vinse le elezioni politiche del 2001 e fu eletto premier in un governo di coalizione. Le leggi populiste del TRT lesero gli interessi della classe dirigente di Bangkok ma aiutarono le fasce pi\u00f9 povere del popolo, conquistando l'appoggio delle aree rurali del nord e del nord-est. Si venne a creare una frattura tra la nuova politica e il vecchio sistema basato sul rapporto tra la monarchia, i militari e la classe media di Bangkok, che sarebbe diventata insanabile, coinvolgendo gran parte della popolazione, e si sarebbe acuita negli anni successivi. Thaksin divenne il primo capo di governo thai a portare a termine il mandato e trionf\u00f2 nelle consultazioni del febbraio 2005 con un margine di vantaggio mai registrato prima nella storia del Paese.\nL'opposizione si organizz\u00f2 a livello popolare fondando il movimento Alleanza Popolare per la Democrazia (APD), che accusava Thaksin di essere corrotto e di voler rovesciare la monarchia. Alla fine del 2005 la famiglia Shinawatra fu coinvolta in un clamoroso scandalo finanziario e le camicie gialle di APD diedero il via a una serie di massicce dimostrazioni di protesta che il governo non riusc\u00ec a controllare. Ma il TRT poteva contare sulla forza del proprio elettorato e furono quindi indette nuove elezioni per l'aprile 2006 alle quali non si presentarono le opposizioni. I risultati furono quindi dichiarati invalidi dalla Corte suprema. Thaksin rimase cos\u00ec alla guida di un governo provvisorio fino al 19 settembre 2006, quando un colpo di Stato pose fine all'esperienza di governo del TRT mentre lo stesso Thaksin si trovava a New York per una riunione delle Nazioni Unite e fu quindi costretto a rimanere in esilio. Il generale Surayud Chulanont, guida del colpo di Stato, fu posto a capo di un governo ad interim. La giunta militare abrog\u00f2 la Costituzione, dissolse il Parlamento e viet\u00f2 le manifestazioni di protesta, fece chiudere o censurare i media, dichiar\u00f2 la legge marziale e arrest\u00f2 i membri del governo. La APD quindi si dissolse annunciando che i suoi obiettivi erano stati raggiunti. Il 30 maggio 2007 la Corte costituzionale dissolse Thai Rak Thai e inib\u00ec alla politica per 5 anni 111 dei suoi membri. Fu emanata una nuova Costituzione che limit\u00f2 il potere del governo e aument\u00f2 quello giudiziario, quello del Senato, met\u00e0 del quale non veniva pi\u00f9 nominato dagli elettori, e quello dell'esercito, che vide anche un aumento del proprio budget. Furono fissate nuove elezioni per il dicembre 2007.\nPartito di governo.\nNel periodo tra il colpo di Stato e le elezioni fu fatto un lavoro capillare per distruggere il potere di Thaksin e fu quindi una sorpresa la vittoria nelle consultazioni di dicembre della coalizione guidata dal Partito del Potere Popolare, in cui figuravano molti ex aderenti del disciolto Thai Rak Thai. Fu eletto primo ministro Samak Sundaravej ii cui programma, non pi\u00f9 solo populistico e personalistico, auspicava la trasformazione della Thailandia in una moderna monarchia costituzionale di tipo nord europeo, con uno Stato sociale pi\u00f9 attento ai bisogni dei ceti pi\u00f9 poveri. Fu progettata una riforma agraria a beneficio dei contadini ed altre importanti riforme di tipo politico tra cui quella del sistema elettorale, abbandonando la prassi che prevedeva la nomina di una quota di parlamentari da parte del re, delle forze armate e di altri poteri, e introducendo un sistema maggioritario secco (\"first-past-the-post\") e l'obbligo del possesso di una laurea per essere eletti deputati. Questi programmi si proponevano di modificare il sistema vigente che penalizzava la partecipazione attiva alla vita politica nazionale di gran parte della popolazione thailandese, specie quella degli strati medio-bassi.\nTra gli ostacoli pi\u00f9 grandi di questi progetti vi fu la magistratura, che ben presto inizi\u00f2 a muoversi contro il governo. Fu nominata una commissione per investigare sulle elezioni che nel giro di un mese denunci\u00f2 per brogli elettorali diversi deputati del PPP, tra cui il vice di Samak. Malgrado alcuni dissidenti al suo interno sostenessero che indagava senza ascoltare i testimoni in favore degli accusati, la commissione continu\u00f2 il suo lavoro ed ottenne risultati che avrebbero consentito alla Corte costituzionale di dissolvere il partito nel dicembre 2008. I membri della Corte costituzionale erano noti oppositori di Thaksin e vicini alle posizioni dell'esercito. L'esercito protesse il Comitato per il controllo degli assetti finanziari, un'emanazione della giunta militare il cui operato ebbe come principali bersagli Thaksin e i suoi alleati. In aprile la commissione nazionale contro la corruzione costrinse alle dimissioni il ministro della Sanit\u00e0 per aver denunciato con un mese di ritardo l'assetto finanziario della moglie. A fine mese un vice-ministro del Commercio fu a sua volta destituito per aver dichiarato in modo errato le proprie azioni di una compagnia privata che aveva gi\u00e0 chiuso l'attivit\u00e0.\nProteste dell'opposizione tra il maggio e il luglio 2008.\nIl governo di Sundaravej propose di cambiare la Costituzione dei militari provocando le proteste degli oppositori, che lo accusarono di tutelare gli interessi dell'esiliato Thaksin. Nel maggio del 2008 gli aderenti all'APD tornarono a manifestare nelle piazze, accusando inoltre il primo ministro di aver ottenuto concessioni d'affari dai cambogiani, dopo aver loro ceduto i territori contesi del Tempio Preah Vihear; territori che sono poi rientrati nella domanda sottoposta all'UNESCO in Qu\u00e9bec, Canada. L'opposizione chiese il ritiro degli investimenti thai in Cambogia, la chiusura dei 40 valichi di frontiera tra i due Stati, l'annullamento di tutti i voli tra la Thailandia e gli aeroporti cambogiani, la costruzione di una base navale vicino al confine ecc. Le proteste furono guidate dal giornale del leader dell'APD Sondhi Limthongkul, che ricevette dure critiche anche in Thailandia per la sua intransigenza. La campagna anti-governativa port\u00f2 alle dimissioni del ministro degli Esteri alla fine di giugno.\nQuel mese le proteste ebbero nuovo slancio con i risultati delle indagini su Thaksin della Commissione per il controllo degli assetti finanziari, che gli imputarono 15 diverse irregolarit\u00e0. A nulla valsero le critiche secondo cui questa commissione suggeriva alla magistratura le azioni legali da intraprendere senza esaminare le prove e i testimoni in favore degli accusati. A fine giugno il Parlamento respinse una mozione di sfiducia contro il governo presentata dalla APD, che chiese una modifica della Costituzione per ridurre il numero dei parlamentari, una scelta che avrebbe delegittimato di fatto la popolazione rurale, vista dalla APD non sufficientemente educata per dare il proprio voto. Il 30 giugno, il quotidiano \"Nation\" di Bangkok pubblic\u00f2 un editoriale molto critico nei confronti della APD, accusandola di aver utilizzato la disputa su Preah Vihear durante la campagna elettorale contro il governo.\nNuove proteste dell'opposizione furono suscitate dal tribunale che in luglio emise la sentenza di tre anni di detenzione per la moglie di Thaksin con l'accusa di evasione fiscale. Il 25 agosto un tribunale dispose il sequestro di una cifra equivalente a 2 milioni di dollari dal patrimonio dell'ex premier, scatenando la reazione delle opposizioni. Durante tutto il periodo di crisi rimasero sostanzialmente impunite le azioni violente di cui si resero responsabili i membri dell'APD, che una volta fermati dalle forze dell'ordine venivano scagionati o rilasciati su cauzione e potevano tornare in prima linea nelle dimostrazioni.\nAssedio del palazzo di governo.\nLa crisi si aggrav\u00f2 il 26 agosto quando le camicie gialle della APD occuparono il terreno su cui sorge il palazzo di governo, costringendo il primo ministro a non utilizzarlo. Altri gruppi attaccarono la sede dell'emittente televisiva National Broadcasting Services of Thailand, gli uffici di tre ministri e bloccarono alcune delle maggiori arterie stradali della capitale. Il primo ministro Samak rifiut\u00f2 di dimettersi ma scelse di non usare la violenza contro i manifestanti, che rimasero a presidiare il palazzo di governo malgrado alcuni mandati di arresto contro loro dirigenti e l'ordine di evacuare da parte del tribunale civile. Il giorno 29 vi furono scontri tra i manifestanti e la polizia, che non riusc\u00ec a disperderli.\nIl 29 agosto il sindacato dei ferrovieri vicino alla APD mise in atto uno sciopero che fece annullare diversi trasporti su treni. Altri dimostranti APD bloccarono gli aeroporti di Hat Yai, Phuket e Krabi, che furono riaperti tra il 30 e il 31. Il sindacato degli statali minacci\u00f2 scioperi degli addetti alle forniture di acqua, energia elettrica, trasporti pubblici e comunicazioni, nonch\u00e9 degli ufficiali di polizia e degli uffici governativi. Nel frattempo cominciarono a riunirsi nella centrale piazza Sanam Luang le camicie rosse filo-governative del Fronte Unito per la Democrazia contro la Dittatura (FUDD).\nStato di emergenza in settembre.\nUna settimana dopo l'occupazione dei terreni del palazzo di governo vi furono i primi scontri tra le camicie rosse del FUDD e quelle gialle della APD con il bilancio di un morto e 43 feriti. Il primo ministro Samak dichiar\u00f2 lo stato di emergenza per Bangkok il mattino dopo, affidando al comandante in capo dell'esercito Anupong Paochinda, al comandante in capo della polizia Patcharavat Wongsuwan e al comandante dell'esercito Prayuth Chan-ocha il compito di gestire la situazione. Fece inoltre vietare le riunioni in pubblico a Bangkok con pi\u00f9 di 5 persone, la distribuzione di materiale che potesse provocare disordini o allarmismi ecc. L'iniziativa sollev\u00f2 critiche e provoc\u00f2 le dimissioni del ministro degli Esteri Tej Bunnag, che si disse contrario a provvedimenti cos\u00ec drastici. Il 14 settembre il governo revoc\u00f2 lo stato di emergenza e i divieti imposti in quei giorni.\nSentenza della Corte costituzionale e destituzione di Samak.\nIl 9 settembre 2008, la Corte costituzionale dichiar\u00f2 il primo ministro Samak colpevole di conflitto d'interessi per aver condotto due programmi televisivi di gastronomia nei primi mesi in cui era a capo del governo, in contravvenzione a quanto disposto dalla Costituzione del 2007 che vietava ai membri del governo di avere altri impieghi. Samak fu ritenuto colpevole anche se non era tecnicamente un impiegato per la trasmissione, ma aveva un contratto da collaboratore esterno gi\u00e0 prima di diventare primo ministro. La Corte costituzionale ritenne invece che lo spirito di quell'articolo della Costituzione andasse inteso in senso pi\u00f9 ampio e dispose la sua rimozione dall'ufficio. Il PPP cerc\u00f2 di rieleggerlo ma non ottenne la maggioranza in Parlamento riuscendo invece a raggiungerla il 17 settembre con la nomina a premier di Somchai Wongsawat, vice-primo ministro di Samak e cognato di Thaksin, che sconfisse nel ballottaggio il leader delle opposizioni Abhisit Vejjajiva del Partito Democratico. A fine mese fu spiccato un mandato di arresto per Thaksin e la moglie, che si erano rifugiati nel Regno Unito.\nViolenze di ottobre.\nIl 4 e il 5 ottobre 2008 furono arrestati dalla polizia rispettivamente Chamlong Srimuang e Chaiwat Sinsuwongse, attivisti dalla Alleanza Popolare per la Democrazia (APD), con l'accusa di insurrezione, cospirazione, assemblea illegale e per resistenza a pubblico ufficiale rifiutando di disperdersi. Le accuse furono estese ad altri 8 leader della protesta ma fu annunciato che le dimostrazioni sarebbero continuate. Armati di bastoni, il 7 ottobre i dimostranti dell'APD circondarono il Parlamento e impedirono alla legislatura di riunirsi per presenziare al discorso con cui Somchai Wongsawat avrebbe presentato i suoi programmi. La polizia us\u00f2 gas lacrimogeno e spar\u00f2 sui manifestanti, causando oltre 100 feriti. Un dimostrante fu ucciso dallo scoppio di un lacrimogeno all'interno della sua vettura, mentre stazionava fuori dalla sede del partito Nazione Thai che faceva parte della coalizione di governo.\nL'operato della polizia ricevette aspre critiche e si avviarono indagini per scoprire i responsabili. Un dottore dell'Ospedale Chulalongkorn di Bangkok convinse altri dottori della citt\u00e0 a rifiutare le cure mediche ai poliziotti feriti negli scontri in segno di protesta per la violenza adottata. Malgrado i violenti scontri, l'assedio del Parlamento ebbe fine alla sera ma i dimostranti cinsero quindi d'assedio la caserma della polizia vicino alla sede del governo, dove nuovi scontri con le forze dell'ordine provocarono la morte di una manifestante e nuovi feriti. I dirigenti dell'APD richiamarono i manifestanti a limitarsi all'occupazione del palazzo di governo e la situazione si normalizz\u00f2.\nAi funerali del 13 ottobre della donna uccisa negli scontri presenziarono la regina Sirikit, sua figlia la principessa Chulabhorn Walailak, il capo dell'esercito Anupong Paochinda, il leader dell'opposizione Abhisit Vejjajiva e altre personalit\u00e0, ma nessuno in rappresentanza della polizia. La regina porse le condoglianze ai parenti della vittima dicendo che era una brava ragazza sacrificatasi per amore della monarchia. Re Rama IX fece avere un contributo economico alla stessa famiglia. La regina don\u00f2 inoltre 1 milione di baht per le spese mediche dei feriti sia dei manifestanti che della polizia. Era da 10 anni che nessun membro della famiglia reale presenziava a funerali di manifestanti uccisi, fatto che fu considerato indicativo della volont\u00e0 della famiglia reale in un momento di tensione irrisolta. Il 21 ottobre, la Corte suprema riconobbe Thaksin colpevole di conflitto d'interessi e gli commin\u00f2 la pena di due anni di reclusione.\nBlocco degli aeroporti di Bangkok.\nUno dei momenti pi\u00f9 gravi e decisivi della crisi fu l'occupazione degli aeroporti Suvarnabhumi e Don Mueang di Bangkok il 25 novembre. Le azioni furono precedute da altri gravi fatti tra cui un nuovo assedio al Parlamento da parte di sostenitori dell'APD, a cui la polizia non rispose per paura si ripetessero scontri come quelli del 7 ottobre. Altri membri dell'APD si recarono al quartier generale dell'esercito pensando che ospitasse una seduta del governo. Altri ancora risposero con armi da fuoco, spranghe e fionde a un'imboscata tesagli da membri del FUDD mentre con un camion percorrevano una strada di Bangkok, provocando 11 feriti di cui uno grave.\nIl 25 novembre decine di migliaia di sostenitori dell'APD andarono a presidiare il vecchio aeroporto Don Mueang, alla periferia nord, nel cui edificio per VIP era in programma una seduta del Consiglio dei ministri che fu quindi rinviata. In serata una cinquantina di persone mascherate entrarono nella torre di controllo dell'aeroporto Suvarnabhumi per chiedere a che ora arrivava il volo su cui viaggiava il primo ministro, di ritorno da un viaggio in Per\u00f9, ma non trovarono nessun addetto al controllo aereo. Armati di spranghe, passarono attraverso i picchetti della polizia anti-sommossa che aveva ordine di non usare violenza dopo i fatti di ottobre. Migliaia di dimostranti dell'APD in camicia gialla, con immagini del re e bandiere thailandesi accorsero quindi per fare barricate sulle strade da e per l'aeroporto e pres\u00ecdi nella zona delle partenze e dei check-in. Fecero cancellare prima i voli in partenza e poi quelli in arrivo, costringendo le compagnie aeree a cancellare buona parte dei voli o a spostarli su altri scali. Molti dei taxisti all'esterno del terminal principale furono picchiati da dimostranti mascherati con mazze da baseball e da golf.\nPoche ore dopo il blocco di Suvarnabhumi, la Corte costituzionale annunci\u00f2 l'imminente processo per lo scioglimento dei partiti di governo coinvolti nei presunti brogli elettorali, sollecitando la consegna di prove al riguardo entro le ore successive. Suvarnabhumi \u00e8 il principale scalo aereo thailandese, dal quale a quel tempo partivano e arrivavano 700 voli giornalieri e 40 milioni di passeggeri all'anno. Gi\u00e0 il primo giorno migliaia di passeggeri si trovarono bloccati in aeroporto e centinaia di voli furono annullati. Le compagnie e le autorit\u00e0 competenti non sapevano dare risposte alle proteste dei passeggeri. Alcuni riuscirono a farsi portare in centro citt\u00e0 o nella vicina Pattaya in attesa della riapertura. Nel frattempo continu\u00f2 il presidio al Don Mueang, dove tre manifestanti furono feriti dal lancio di un ordigno di cui non furono trovati i responsabili. Il blocco degli scali fu considerato un gravissimo danno all'economia e al prestigio della Thailandia. Molte diplomazie estere criticarono aspramente l'assalto agli aeroporti, pur non entrando nel merito dei motivi che le causarono.\nNei giorni successivi diversi voli sostitutivi furono organizzati dagli aeroporti di U-Tapao, Phuket e Chiang Mai, dove nel frattempo era arrivato il primo ministro che aveva deciso di gestire la crisi da quella citt\u00e0, tradizionale roccaforte del FUDD. Fallirono i negoziati tra i dimostranti, che chiedevano le dimissioni del governo, e lo stesso governo, che chiedeva la fine dell'occupazione degli aeroporti. Il primo ministro dichiar\u00f2 lo stato d'emergenza senza ottenere risultati, licenzi\u00f2 quindi il capo della polizia ed entr\u00f2 in polemica con il capo dell'esercito Anupong che aveva chiesto pubblicamente al governo di dimettersi e non interveniva in suo appoggio. Il 29 novembre Somchai Wongsawat fece dispiegare poliziotti attorno all'aeroporto Suvarnabhumi per intimorire i ribelli che invece, armati e provvisti di elmetti e occhiali protettivi, partirono all'attacco di un contingente di polizia di 250 uomini, costringendoli alla fuga. In quei giorni il portavoce dei dimostranti fece sapere che erano disposti a morire e anche a usare ostaggi come scudi umani prima di arrendersi.\nScioglimento del partito.\nMentre il blocco degli aeroporti continuava, la Corte costituzionale fece sapere che non aveva bisogno di altri testimoni n\u00e9 di altre prove nel processo ai partiti di governo. Il giorno prima della sentenza il presidente della Corte annunci\u00f2 che le udienze dei testimoni potevano considerarsi finite, malgrado 200 dei testimoni preavvisati non erano ancora stati ascoltati. Le forze filo-governative minacciarono di presidiare la Corte per il processo ma furono dissuase dai proclami delle forze armate, intenzionate a proteggere il luogo e disperdere anche con la forza i dimostranti. Il 2 dicembre 2008 giunse la sentenza della Corte costituzionale che riconobbe fondate le accuse di frode elettorale sostenute dalla Commissione elettorale; sciolse i partiti della coalizione Partito del Potere Popolare, Nazione Thai e Matchima, e revoc\u00f2 i diritti politici di altri 109 dei loro parlamentari, infliggendogli l'interdizione dalla politica per 5 anni.\nLe camicie gialle avevano ottenuto il loro scopo, posero fine al blocco degli aeroporti e dopo qualche giorno liberarono anche il palazzo governativo, nel quale avevano compiuto furti e vandalismi; la polizia trov\u00f2 nei giorni successivi varie armi proprie e improprie nel canale attiguo. I voli ripresero il 4 dicembre; la Banca di Thailandia calcol\u00f2 che per il blocco degli aeroporti lo Stato aveva avuto perdite immediate di 290 miliardi di baht, pari al 3% del PIL nazionale, senza contare le perdite in prospettiva come il calo del turismo e la perdita di fiducia dei mercati internazionali. L'Autorit\u00e0 aeroportuale chiese 18 miliardi di danni all'APD e la Thai Airways dimezz\u00f2 il numero dei voli. La sola pulizia del palazzo del governo cost\u00f2 20 milioni di baht.\nSviluppi successivi.\nIl Partito del Potere Popolare si aspettava l'esito negativo della sentenza e si ricostitu\u00ec con i deputati non interdetti nel Partito Pheu Thai (PPT, letteralmente: per i thai), che era stato fondato nel settembre 2008 in previsione delle decisioni della Corte costituzionale. Il PPT avrebbe potuto avere ancora la maggioranza in Parlamento con gli altri partiti della coalizione non sciolti. Subentrarono per\u00f2 altri fattori, come il parere negativo della Camera di Commercio che appoggi\u00f2 un governo guidato dal conservatore Partito Democratico (PD). La svolta si ebbe con il ritiro dalla coalizione di Newin Chidchob e dei parlamentari che lo appoggiavano. Newin era stato un fedelissimo di Thaksin e di Samak, ma insieme a 70 parlamentari si era opposto alla nomina di Somchai Wongsawat e ci\u00f2 fu sfruttato dal PD che convinse la fazione di Newin, composta da 23 parlamentari, ad unirsi in una nuova coalizione. Anche negli altri partiti minori vi fu una spaccatura e diversi altri parlamentari confluirono in una nuova maggioranza capeggiata dal capo del PD Abhisit Vejjajiva, che il 17 dicembre fu eletto nuovo capo di governo con 235 voti a favore e 198 contrari, senza aver ricorso a nuove elezioni popolari. Il ministro degli Esteri fece subito annullare il passaporto diplomatico di Thaksin. Ministro della Difesa fu nominato il generale in pensione Prawit Wongsuwan, gi\u00e0 comandante in capo dell'esercito dal 2004, giudice supremo della Corte marziale costituzionale dopo il pensionamento e membro dell'Assemblea legislativa nazionale dopo il colpo di Stato del 2006.\nIl generale dell'esercito ed ex primo ministro Prem Tinsulanonda, presidente del Consiglio Privato del re, espresse soddisfazione per il nuovo esecutivo. Sulla stampa internazionale fu riportato che il comandante in capo dell'esercito e co-responsabile del colpo di Stato del 2006, il generale Anupong Paochinda, costrinse alcuni parlamentari a lasciare il PPP e ad entrare nel Partito Democratico. Il PPP diram\u00f2 un comunicato definendo la sentenza della Corte costituzionale un colpo di Stato giudiziale e criticandone la procedura seguita, soprattutto per l'esiguo spazio concesso ai testimoni della difesa. Aggiunse che la moglie di uno dei giudici era membro dell'APD e che queste ed altre irregolarit\u00e0 avrebbero portato il popolo thai a contestare l'integrit\u00e0 della Corte.\nGli eventi furono ritenuti anti-costituzionali dai simpatizzanti di Thaksin, che iniziarono a dimostrare per ottenere nuove elezioni. Le ripetute manifestazioni delle \"camicie rosse\", che contestavano la manovra con cui era stato insediato il governo di Abhisit Vejjajiva e chiedevano fosse fissata la data di nuove elezioni, culminarono nei duri scontri della primavera del 2010. Nell'aprile e maggio di quell'anno, le manifestazioni ad oltranza nelle strade di Bangkok che chiedevano le dimissioni del governo furono disperse nel sangue. Il bilancio degli scontri fu di 91 vittime e diverse centinaia di feriti. Abhisit Vejjajiva, da sempre fortemente criticato dai thaksiniani delle \"camicie rosse\", negli ultimi mesi del suo governo, nel 2011, fu osteggiato anche dagli ultra-nazionalisti delle \"camicie gialle\", che pure prima l'avevano appoggiato."}
{"id": "2127003", "revid": "161374", "url": "https://it.wikipedia.org/wiki?curid=2127003", "title": "Addu-Nirari I", "text": ""}
{"id": "2127004", "revid": "161374", "url": "https://it.wikipedia.org/wiki?curid=2127004", "title": "Addu-Nirari III", "text": ""}
{"id": "2127005", "revid": "767487", "url": "https://it.wikipedia.org/wiki?curid=2127005", "title": "George Lehmann", "text": ""}
{"id": "2127006", "revid": "22475", "url": "https://it.wikipedia.org/wiki?curid=2127006", "title": "Epidemia di colera in Zimbabwe del 2008", "text": "L'epidemia di colera in Zimbabwe del 2008 si \u00e8 sviluppata nello Zimbabwe a partire dall'agosto del 2008 e in seguito si \u00e8 diffusa nelle regioni limitrofe dell'Africa subsahariana.\nCause.\nLa causa principale dell'epidemia \u00e8 da ricercarsi nel degrado delle infrastrutture igieniche e sanitarie dello Zimbabwe a seguito della crisi economica e dell'iperinflazione che hanno colpito il paese a partire dal 2006. Il collasso del sistema di acquedotti, delle fogne e dello smaltimento dei rifiuti, in concomitanza con l'arrivo della stagione delle piogge ha provocato la contaminazione delle riserve d'acqua con batteri fecali, da cui l'origine del contagio. La chiusura di molti ospedali, la mancanza di scorte adeguate di medicinali, e l'assenza di personale medico qualificato, altra conseguenza della crisi economica, non ha fatto che aggravare gli effetti dell'epidemia.\nDi fronte all'impossibilit\u00e0 di arginare la crisi, il governo dello Zimbabwe ha dichiarato lo stato di emergenza nazionale il 4 dicembre 2008, chiedendo l'aiuto della comunit\u00e0 internazionale. L'Organizzazione Mondiale della Sanit\u00e0 mantiene al gennaio 2010 uno stretto monitoraggio sull'epidemia e sull'insorgenza di nuovi focolai di colera nel paese.\nEpidemiologia.\nIl primo caso riportato si \u00e8 verificato il 27 agosto 2008 a Chitungwiza, una citt\u00e0 dormitorio nel nord est dello Zimbabwe, colpendo inizialmente le aree rurali del paese. L'epidemia si \u00e8 allargata ai centri urbani dello Zimbabwe intorno al dicembre del 2008, arrivando a colpire 60 distretti su 62 nell'agosto 2009. \nSuccessivamente il contagio si \u00e8 diffuso anche in Zambia e Sudafrica (prime morti accertate nel dicembre 2008) Botswana (Dal dicembre 2008 ma nessun morto accertato), Malawi (Gennaio 2009), Repubblica Democratica del Congo (Febbraio 2009) e Mozambico (Marzo 2009).\nA seguito dell'assenza di casi nel corso dei mesi di luglio e agosto 2009, le autorit\u00e0 hanno prematuramente proclamato la fine del contagio il 28 luglio 2009. Tuttavia, da questa data al 10 gennaio 2010, si sono verificati altri 149 casi, con la morte di altre 5 persone. Va precisato tuttavia che il colera \u00e8 storicamente una malattia endemica dello Zimbabwe, infatti, nonostante l'epidemia si sia in seguito placata totalmente, continuano a registrarsi centinaia di casi all'anno, in Zimbabwe, della malattia intestinale.\nAlla data del 10 gennaio 2010 si stimavano 98741 contagi e 4293 morti a causa del colera, la maggior parte dei quali verificatesi nello Zimbabwe (60055 contagi e 2928 morti accertati nel 2008, e 37806 contagi con 1912 morti nel 2009.)"}
{"id": "2127007", "revid": "729019", "url": "https://it.wikipedia.org/wiki?curid=2127007", "title": "Arado S I", "text": "L'Arado S I era un biplano da addestramento civile prodotto dall'azienda tedesca Arado Flugzeugwerke GmbH alla met\u00e0 degli anni venti.\nIl primo dei tre prototipi \u00e8 stato motorizzato con un radiale 3 cilindri Bristol Lucifer, mentre i successivi due esemplari, denominati Arado S.Ia, sono stati equipaggiati con il Siemens-Halske Sh 12 a 9 cilindri singola stella. Quest'ultimo motore venne utilizzato anche per equipaggiare l'Arado S III, un modello praticamente identico di cui solo un unico prototipo \u00e8 stato costruito e venduto alla Turchia.\nTecnica.\nL'S I e l'S Ia erano monomotori biplani dall'aspetto convenzionale.\nLa fusoliera era a sezione quadrangolare dotata di due abitacoli di pilotaggio aperti in tandem, con il posteriore riservato all'istruttore e l'anteriore per l'allievo pilota. Posteriormente terminava in una coda dall'impennaggio convenzionale monoderiva dai piani orizzontali a pianta triangolare e controventati.\nLa velatura era di tipo biplano-sesquiplana a scalamento positivo, ovvero caratterizzata dall'ala inferiore dall'apertura ridotta rispetto alla superiore e traslata verso la parte posteriore della fusoliera. Entrambe erano collegate tra loro tramite due montanti interalari tubolari trasversali esterni ed un castello tubolare nei pressi della fusoliera.\nIl carrello d'atterraggio era un semplice biciclo fisso integrato posteriormente da un pattino di coda.\nLa propulsione dell'S Ia era affidata ad un motore radiale Siemens-Halske Sh 12 9 cilindri raffreddato ad aria capace di 110\u00a0PS (81\u00a0kW) abbinato ad un'elica bipala in legno a passo fisso. Precedentemente l'S I era stato motorizzato con un radiale 3 cilindri Bristol Lucifer da 100\u00a0hp (75\u00a0kW)."}
{"id": "2127011", "revid": "770813", "url": "https://it.wikipedia.org/wiki?curid=2127011", "title": "Aviaci\u00f3n Militar Venezolana", "text": "L'Aviaci\u00f3n Militar Venezolana, ufficialmente Aviaci\u00f3n Militar Nacional Bolivariana e precedentemente Fuerza A\u00e9rea Venezolana (FAV), dal 2006 \u00e8 l'aeronautica militare del Venezuela e parte integrante delle forze armate venezuelane. Si tratta di un corpo armato professionale nato per la difesa della sovranit\u00e0 del Venezuela e del proprio spazio aereo.\nLa presenza di un'aviazione militare nel territorio si ha dal 10 dicembre 1920 quando viene fondata una scuola d'aviazione. Successivamente assunse l'autonomia di forza aerea indipendente con la precedente denominazione nel periodo 1949 - 2006\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\nReparti di volo.\nDati aggiornati al giugno 2016."}
{"id": "2127013", "revid": "300067", "url": "https://it.wikipedia.org/wiki?curid=2127013", "title": "Red Robbins", "text": "Carriera.\n\u00c8 deceduto nel 2009, a 65 anni, a causa di un tumore."}
{"id": "2127015", "revid": "256896", "url": "https://it.wikipedia.org/wiki?curid=2127015", "title": "Cimitero di Trento", "text": ""}
{"id": "2127017", "revid": "300067", "url": "https://it.wikipedia.org/wiki?curid=2127017", "title": "Austin Robbins", "text": ""}
{"id": "2127021", "revid": "72396", "url": "https://it.wikipedia.org/wiki?curid=2127021", "title": "Edward Augustus Holyoke", "text": "Biografia.\nNato a Marblehead in Massachusetts nel 1728, figlio del reverendo Edward Holyoke gi\u00e0 rettore dell'Universit\u00e0 di Harvard.\nEdward Augustus si laure\u00f2 in medicina nel 1746 e cominci\u00f2 rest\u00f2 in attivit\u00e0 dal 1748 fino a quando si ritir\u00f2 nel 1821, quando all'et\u00e0 di 92 anni si ritir\u00f2 in pensione dopo 73 anni di attivit\u00e0.\nHolyoke nella sua lunga vita \u00e8 stato membro dell'American Academy of Arts and Sciences ed \u00e8 stato presidente dal 1814 al 1820 ed \u00e8 stato fondatore della Massachusetts Medical Society nel 1781, di cui \u00e8 stato due volte presidente. Inoltre \u00e8 stato un pioniere per le vaccinazioni contro il vaiolo.\n\u00c8 morto a Salem in Massachusetts nel 1829 a 100 anni d'et\u00e0. "}
{"id": "2127024", "revid": "33689", "url": "https://it.wikipedia.org/wiki?curid=2127024", "title": "Citt\u00e0 di Fiume", "text": "Il francobollo Citt\u00e0 di Fiume, anche indicato con la dicitura \"Fiume - Terra orientale gi\u00e0 italiana\" \u00e8 un francobollo commemorativo dedicato a Fiume, citt\u00e0 in Croazia gi\u00e0 parte del Regno d'Italia dal 1924 al 1943, emesso da Poste italiane il 10 dicembre 2007.\nStampato in 3,5 milioni di copie, dal valore di ciascuna. Su di esso \u00e8 raffigurato l'ex Palazzo del Governatore della citt\u00e0, oggi \"Museo marittimo e storico del litorale croato\". \u00c8 inoltre presente la scritta, in maiuscolo: \"Fiume - Terra orientale gi\u00e0 italiana\". L'emissione era stata avallata da Mario Landolfi quando ricopriva la carica di Ministro delle comunicazioni.\nIl francobollo avrebbe dovuto essere emesso da Poste italiane il 30 ottobre 2007 (erano stati previsti annulli speciali allo spazio filatelico di Milano e all'ufficio di Trieste centro). La data \u00e8 stata all'ultimo rinviata al 10 dicembre dal ministro delle Comunicazioni Paolo Gentiloni, su segnalazione del Ministero degli Esteri. Scopo del rinvio era evitare che potessero emergere polemiche tra l'Italia e la Croazia in concomitanza delle elezioni politiche croate, previste per il 25 novembre. Il rinvio \u00e8 stato accompagnato da forti proteste dell'Unione degli Istriani e di Alleanza Nazionale contro il governo di Romano Prodi.\nLa vendita del francobollo \u00e8 al momento sospesa."}
{"id": "2127025", "revid": "1226", "url": "https://it.wikipedia.org/wiki?curid=2127025", "title": "Piece teatrale", "text": ""}
{"id": "2127026", "revid": "767487", "url": "https://it.wikipedia.org/wiki?curid=2127026", "title": "Lui, lei e Babydog", "text": "Lui, lei e Babydog (\"Heavy Petting\") \u00e8 una commedia del 2007 scritta e diretta dall'esordiente Marcel Sarmiento e prodotta da SarcoFilms e LaSalleHolland.\nTrama.\nCharlie, che lavora in una caffetteria, odia i cani a tal punto da allontanare, dal suo locale, anche i clienti che si presentano con un animale attaccato al guinzaglio. Quando per\u00f2 conosce Daphne, la donna della sua vita, \u00e8 costretto a confrontarsi e convivere con il cucciolo di lei, Babydog. Entra in competizione con il cucciolo, per conquistare un posto nel cuore di Daphne, ma quando Charlie si accorge di non aver mai avuto bisogno di una ragazza, ma semplicemente di un \"fedele amico\", la situazione diventa paradossale fino a che sar\u00e0 costretto a frequentare Daphne solo per non separarsi da Babydog."}
{"id": "2127027", "revid": "599013", "url": "https://it.wikipedia.org/wiki?curid=2127027", "title": "Daniel Haas", "text": "Carriera.\nNella stagione 2007-2008 ha conquistato la promozione dalla 2. Bundesliga alla 1. Bundesliga."}
{"id": "2127030", "revid": "287204", "url": "https://it.wikipedia.org/wiki?curid=2127030", "title": "Bloomberg (azienda)", "text": "Bloomberg \u00e8 una multinazionale operativa nel settore dei mass media con sede a New York e filiali in tutto il mondo. Nel corso degli anni Bloomberg \u00e8 cresciuta creando un servizio mondiale di news, che comprende TV, agenzia di stampa, radio, internet e pubblicazioni editoriali.\nBloomberg rappresenta quasi il 33% dei 16 miliardi di dollari del mercato globale dei dati finanziari, con un fatturato stimato di 7,6 miliardi di dollari (2011).\nStoria.\nBloomberg L.P. \u00e8 stata fondata nel 1981 da Michael Bloomberg, che successivamente diventer\u00e0 sindaco di New York, con l'aiuto di Thomas Secunda, Duncan MacMillan, Charles Zegar e di altri partner, e un investimento nella propriet\u00e0 del 30% di Merrill Lynch. La sede attuale si trova presso la Bloomberg Tower, al 731 di Lexington Avenue, Manhattan, New York. L'edificio \u00e8 noto anche come One Beacon Court per il faro rettangolare.\nSi \u00e8 formata come una Delaware Limited Partnership nel 1981 ed \u00e8 in attivit\u00e0 dal 1983. Michael Bloomberg detiene l'85% del gruppo. Le entrate di Bloomberg L.P. per il 2010 sono state di circa 6,25 miliardi di dollari. Sulla base di tale stima, le nuove proiezioni spingerebbero a entrate per circa 7,6 miliardi di dollari nel 2012. Alla fine del 1996 Bloomberg ha riacquistato un terzo della quota del 30 per cento di Merrill Lynch della sua compagnia per 200 milioni di dollari, valorizzando la societ\u00e0 a 2,0 miliardi di dollari. Nel luglio 2008, Merrill Lynch ha accettato di vendere la sua partecipazione del 20% a Bloomberg per una somma di 4,43 miliardi di dollari, valorizzando la societ\u00e0 a circa 22,5 miliardi di dollari.\nL'azienda fornisce strumenti software di analisi dei dati finanziari come piattaforma di scambio e di equity, servizi di dati, e notizie per le societ\u00e0 finanziarie e organizzazioni di tutto il mondo attraverso il terminale Bloomberg (\"Bloomberg Terminal\"), il suo prodotto principale. Molti clienti utilizzano solo una piccola frazione delle 30.146 funzioni offerte dal terminale.\nBloomberg L.P. \u00e8 cresciuta fino a lanciarsi nel 1990 nel settore delle news, con un'agenzia di informazione finanziaria (\"Bloomberg News\"), una televisione (\"Bloomberg Television\"), e una radio (\"WBBR\"). Bloomberg News, originalmente conosciuta come Bloomberg Business News, ha pi\u00f9 di 2400 professionisti multimediali e 150 uffici in tutto il mondo. Fornisce notizie a 350 quotidiani e periodici in tutto il mondo, inclusi The Economist, The New York Times e USA Today. Nel 2009 Bloomberg ha acquistato il periodico settimanale economico \"The Business Week\" da McGraw-Hill, al costo simbolico di un dollaro, ribattezzandolo Bloomberg Businessweek.\nServizi e prodotti.\nCi sono attualmente 315.000 abbonati al \"Bloomberg terminal\" in tutto il mondo. I suoi concorrenti sono la SNL Financial, Thomson Reuters, S&amp;P Capital IQ, Dow Jones Newswires, FactSet Research Systems, Dealogic, Interactive Data Corporation e aziende di minori dimensioni come la New York Financial Press. Oltre a \"Bloomberg News\", \"Bloomberg Television\" e \"WBBR\", altri servizi offerti da Bloomberg L.P. sono \"Bloomberg Government\", \"Bloomberg Law\", \"Bloomberg New Energy Finance\", \"Bloomberg Sports\" e \"Bureau of National Affairs\"."}
{"id": "2127032", "revid": "287204", "url": "https://it.wikipedia.org/wiki?curid=2127032", "title": "DMH", "text": ""}
{"id": "2127033", "revid": "125771246", "url": "https://it.wikipedia.org/wiki?curid=2127033", "title": "Castrese di Sessa", "text": "Biografia.\nCastrese visse tra la fine del IV secolo e l'inizio del V secolo durante le persecuzioni dei Vandali.\nSecondo una \"Passio\" leggendaria Genserico, re dei Vandali, voleva costringere 12 vescovi africani a rinnegare la propria fede. Non sapendo come convincerli, decise di chiedere consiglio ad Aristodemo che consigli\u00f2 di farli salire su delle navi e farli affondare; ma i 12 vescovi si salvarono miracolosamente. Questi ultimi approdarono sulle rive della Campania dove ognuno prese la propria strada e uno di essi, chiamato Castrese, arriv\u00f2 a Sessa Aurunca. Pass\u00f2 molto tempo e Aristodemo si ammal\u00f2 cos\u00ec chiese perdono al vescovo Castrese tramite la moglie Beatrice e guar\u00ec.\nQuando Castrese cap\u00ec che stava per morire comunic\u00f2 a tutti la notizia e decise di celebrare quella che sapeva sarebbe stata la sua ultima messa.\nCulto.\nIl suo culto \u00e8 sviluppato in Campania, in particolare a Castel Volturno. San Castrese \u00e8 il santo patrono di Marano di Napoli e di San Castrese (frazione di Sessa Aurunca). \u00c8 anche patrono di Monreale in Sicilia.\nI maranesi conoscevano molto bene Castrese a causa degli scambi commerciali che c'erano tra Marano e Sessa, cos\u00ec alla morte di Castrese i maranesi chiesero alla citt\u00e0 di Sessa Aurunca una reliquia del vescovo e gli fu concesso il braccio. Questo \u00e8 ancora conservato all'interno della statua di san Castrese, mentre la sua tomba non fu mai ritrovata. \u00c8 molto probabile che, dagli studi ancora in corso, sia stato proprio il vescovo Castrese a portare il cristianesimo nel territorio maranese, e a fondare l\u00ec, una prima comunit\u00e0 cristiana.\nIl corpo del Santo \u00e8 attualmente conservato in un'urna argentea all'interno della Basilica Cattedrale di Monreale, in Sicilia, nella cappella cinquecentesca di San Castrense (come viene chiamato il Santo nella cittadina palermitana).\nTale reliquia giunse a Monreale nel 1177 come dono per le nozze tra il re di Sicilia Guglielmo II d'Altavilla e Giovanna d'Inghilterra sorella di Riccardo cuor di leone e figlia di quell'Enrico II che era stato scomunicato dal Papa per aver fatto uccidere nel 1170 il vescovo Thomas Becket (per altro fatto raffigurare nei mosaici del duomo di Monreale da Guglielmo II probabilmente per ribadire la fedelt\u00e0 della corona di Sicilia al Papa).\nIl dono delle reliquie fu fatto dal Vescovo Alfano di Capua che era stato peraltro incaricato da Guglielmo II come ambasciatore presso Enrico II, sia per le trattative relative al suo matrimonio con la principessa Giovanna, sia per convincere il re inglese a chiedere perdono per l'uccisione di San Tommaso Becket in modo tale da essere assolto dalla scomunica pontificia.\nTra l'altro Guglielmo II, soddisfatto del buon esito di entrambe le trattative condotte dal vescovo Alfano, ricompens\u00f2 quest'ultimo con lo stupendo evangeliario d'oro, prodotto nel regio Ergasterion del Palazzo Reale di Palermo, che adesso \u00e9 conservato presso il Museo diocesano di Capua.\nLa chiesa di San Castrese a Marano ha tre navate ed \u00e8 stata costruita nell'anno 1600. Nella chiesa \u00e8 conservato il fonte battesimale (testimonianza dell'epoca romana assieme al Ciaurro), di autore ignoto, a pianta ottagonale, sulla quale sono scolpite le facce di tre donne che raffigurano la giovinezza, la maturit\u00e0 e la maternit\u00e0. Oltre a queste figure femminili sono rappresentati anche stemmi e sigle. Il fonte apparteneva alla nobile famiglia milanese dei Visconti che la regal\u00f2 nel 1598 alla chiesa di san Castrese appena costruita. Su questo fonte battesimale si \u00e8 discusso molto: si pensa che fosse di epoca romana e che gli stemmi siano stati aggiunti in epoche successive.\nRecenti sopralluoghi ipogei hanno portato alla luce \"l'antica testa di legno di San Castrese\", un manufatto ligneo di fine Cinquecento, oggi esposto nella cappella del Santo patrono."}
{"id": "2127034", "revid": "713168", "url": "https://it.wikipedia.org/wiki?curid=2127034", "title": "Villa Craven", "text": "Villa Craven, poi Villa Traversi ed oggi nota anche come Villa Maria o Villa Rae, \u00e8 una delle grandiose ville nobiliari sorte nel secolo XIX sulla collina di Posillipo, a Napoli. \nFu edificata a partire dal 1819 per volont\u00e0 di Elizabeth Craven, una nobildonna inglese trasferitasi nella capitale del Regno delle Due Sicilie sin dal 1806, alla morte di suo marito, Carlo Alessandro (Margravio di Brandeburgo, Ansbach e Bayreuth, Duca di Prussia e Conte di Sayn, nipote di Federico II di Prussia), insieme a suo figlio, Keppel Richard Craven . \nVilla Craven di Seyssel d'Aix di Varese deve invece il suo nome al nipote di Elizabeth Craven: Walter Arthur Keppel Craven.\nFu lo stesso Ferdinando I, pare, a suggerire a Lady Craven (gi\u00e0 proprietaria di un palazzo al n.6 di via Chiatamone) il sito in cui costruire la nuova villa, nel vasto appezzamento di terreno che egli le concesse, allora facente parte dei giardini di Villa Gallotti. \nIl fabbricato, la cui somiglianza con la Casa di Brandeburgo, precedente dimora della nobildonna, \u00e8 evidente, \u00e8 un ottimo esempio di architettura residenziale rococ\u00f2 e neoclassica, e fu completato solo nel 1823, prima della visita di Lady Blessington; \u00e8 un simbolo dei fasti mondani della Napoli degli anni successivi alla Restaurazione. \nIl biografo di lady Blessington, Richard Robert Madden, descrive con entusiasmo, nel 1855, la \"villa splendidamente situata, che regala incantevoli vedute della Baia e di Nisida\". Scrive inoltre, dopo aver visitato Villa Craven: \"i terreni sono mantenuti con grande cura, sotto la direzione diretta della Margravina. L'ho vista io in persona, solo pochi anni prima della sua morte, lavorare nel suo giardino\"\". \nIl classico edificio, circondato da alberi, offre una magnifica vista sul Golfo di Napoli. Le sue colonne doriche sono modellate su quelle dei templi di Paestum, e nei suoi giardini, dolcemente declinanti verso le spiagge del litorale posillipino, \u00e8 presente una grotta, utilizzata, nel XIX secolo, come stabilimento balneare. Un sentiero che si insinua fra gli alberi porta alla tomba del cane preferito della Margravina; sulla lapide sono inscritti alcuni versi della padrona in memoria della sua fedelt\u00e0. L'alloggio del portiere aveva le sembianze di un piccolo tempio.\nNel 1855, alla morte di Lady Craven, la villa, per volont\u00e0 testamentaria della medesima, pass\u00f2 ad Adelaide e Clotilde Capece Minutolo, appartenenti ad uno dei rami dell'antichissima famiglia aristocratica napoletana dei Capece; fu poi venduta nel 1876 all'avvocato Traversi, e fu conosciuta come Villa Traversi nel periodo in cui egli vi abit\u00f2. Il successivo proprietario fu il diplomatico Antonio Tittoni. Nel 1907 la villa fu acquistata dal Commendator Roberto de Sanna, che la chiam\u00f2 Villa Maria; de Sanna la vendette, nel 1924, a Charles James Rae, proprietario dei negozi Gutteridge, la cui famiglia \u00e8 tuttora proprietaria della struttura"}
{"id": "2127037", "revid": "767487", "url": "https://it.wikipedia.org/wiki?curid=2127037", "title": "Il Grande Mazinga contro Getta Robot G", "text": " \u00e8 un cortometraggio d'animazione del 1975 diretto da Masayuki Akehi.\nFilm basato sulle serie TV \"Grande Mazinga\" e \"Getter Robot G\", entrambe ideate dal celebre \"mangaka\" giapponese G\u014d Nagai. Usc\u00ec in Giappone il 26 luglio 1975, e fa parte di una serie di mediometraggi prodotti dalla Toei Animation tra il 1973 ed il 1976, tutti tratti da anime basati su soggetti di Go Nagai.\nTrama.\nUn misterioso nemico alieno attacca di sorpresa sia la \"Fortezza delle Scienze\" che il laboratorio del dottor \"Saotome\", e solo il sacrificio di \"Musashi\" consente agli altri di scampare al pericolo. Ma non c'\u00e8 tempo per piangere l'amico scomparso, perch\u00e9 il nemico torna ad attaccare pi\u00f9 forte di prima. La squadra \"Getta\" trova per\u00f2 la forza di reagire grazie al nuovo \"Getta Robot G\", ed anche il \"Grande Mazinga\" stavolta pu\u00f2 avvalersi di una nuova formidabile arma, il \"Great Booster\". Insieme, i due robot riusciranno cos\u00ec a prevalere sul nemico comune e a vendicare il compagno caduto sul campo.\nDistribuzione.\nEdizione italiana.\nIn Italia ne usc\u00ec una prima versione come primo episodio del film di montaggio \"Gli UFO Robot contro gli invasori spaziali\", distribuito nelle sale italiane nel 1979.\nNel 1998 la Dynamic Italia lo ha pubblicato in VHS nella sua forma originaria con due diversi doppiaggi, uno con i nomi gi\u00e0 utilizzati nell'edizione televisiva italiana delle due serie, e l'altro con i nomi originali dell'edizione giapponese. \u00c8 stato poi ripubblicato in DVD e Blu-ray Disc da Yamato Video nel 2015."}
{"id": "2127039", "revid": "466539", "url": "https://it.wikipedia.org/wiki?curid=2127039", "title": "Matthias Jaissle", "text": "Carriera.\nGiocatore.\nDopo le giovanili nello Stoccarda, tutta la carriera di giocatore si svolge nell', dalla seconda alla prima squadra; nella stagione 2007-2008 ha conquistato la promozione dalla 2. Bundesliga alla 1. Bundesliga, dove ha esordito l'anno successivo.\nIn nazionale vanta una presenza nella selezione Under-21.\nAllenatore.\nTerminata la carriera di calciatore entra nello staff tecnico del , prima come tecnico della Under 16, poi come vice dell'Under 17. Dopo un'esperienza come vice di Alexander Zorniger del (nel campionato danese), torna a Salisburgo prima come tecnico della Under 18 e poi passando nel gennaio 2021 in panchina della seconda squadra del Red Bull Salzburg, il , militante nella 2 Liga (il secondo livello del campionato austriaco), in sostituzione di Bo Svensson, nominato tecnico del Mainz.\nIn seguito nell'estate del 2021 a causa del passaggio di Jesse Marsch al Lipsia, viene nominato tecnico in prima squadra al Salisburgo a soli 33 anni.\nStatistiche.\nStatistiche da allenatore.\n\"Statistiche aggiornate all'11 febbraio 2022\". In grassetto le competizioni vinte."}
{"id": "2127042", "revid": "767487", "url": "https://it.wikipedia.org/wiki?curid=2127042", "title": "Nicasio di Reims", "text": "\u00c8 venerato come santo dalla chiesa cattolica.\nAgiografia.\nLe notizie sulla sua vita risalgono al X secolo e consistono in un capitolo dell\"'Historia Remensis ecclesiae\", scritto dallo storico Flodoardo. Si riporta che fosse vissuto nel IV secolo a Reims, con la sorella Eutropia, e che fosse divenuto vescovo della citt\u00e0.\nSecondo il racconto, quando in citt\u00e0 giunse la notizia che era imminente la venuta dei Vandali egli invit\u00f2 la popolazione a pregare e fare penitenza.Quando gli chiesero se avrebbero dovuto resistere o arrendersi egli rispose: \"\u201c Aspettiamo la misericordia di Dio e preghiamo per i nostri nemici. Sono pronto a offrirmi in sacrificio per il mio popolo.\u201d\" Per tentare di fermare i barbari, insieme alla sorella Eutropia, al diacono Fiorenzo e al lettore Giocondo, si pose davanti alla porta della Cattedrale di Reims dedicata alla Vergine Maria, che lui stesso aveva fatto costruire, e insieme recitavano i salmi, ma furono decapitati. Pare che la testa mozzata di Nicasio abbia continuato a pregare, perci\u00f2 i Vandali si spaventarono e si ritirarono.\nLe spoglie di Nicasio e della sorella vennero seppellite nella chiesa dedicata a sant'Agricola, che poi fu dedicata a lui e attorno alla quale nacque un'abbazia benedettina.\nCulto.\nAscritto al Martirologio Romano al 14 dicembre: \"A Reims nella Gallia belgica, nell\u2019odierna Francia, passione di san Nicasio, vescovo, che insieme alla sorella Eutropia, vergine consacrata a Cristo, al diacono Fiorenzo e a Giocondo fu ucciso durante una incursione di alcuni pagani davanti alla porta della basilica da lui stesso fondata. \""}
{"id": "2127045", "revid": "52076", "url": "https://it.wikipedia.org/wiki?curid=2127045", "title": "Adad-Nirari II", "text": ""}
{"id": "2127047", "revid": "52076", "url": "https://it.wikipedia.org/wiki?curid=2127047", "title": "Adad-Nirari", "text": ""}
{"id": "2127048", "revid": "52076", "url": "https://it.wikipedia.org/wiki?curid=2127048", "title": "Adad-Nirari I", "text": ""}
{"id": "2127049", "revid": "52076", "url": "https://it.wikipedia.org/wiki?curid=2127049", "title": "Adad-Nirari III", "text": ""}
{"id": "2127051", "revid": "3831", "url": "https://it.wikipedia.org/wiki?curid=2127051", "title": "Geophonia", "text": ""}
{"id": "2127055", "revid": "52076", "url": "https://it.wikipedia.org/wiki?curid=2127055", "title": "Tiglat-Pileser III", "text": ""}
{"id": "2127059", "revid": "17654", "url": "https://it.wikipedia.org/wiki?curid=2127059", "title": "Disturbo intenzionale", "text": ""}
{"id": "2127060", "revid": "1632387", "url": "https://it.wikipedia.org/wiki?curid=2127060", "title": "Demba Ba", "text": "Biografia.\nNato a S\u00e8vres, sobborgo della capitale di Parigi, \u00e8 in possesso del passaporto senegalese.\nCaratteristiche tecniche.\n\u00c8 un attaccante forte fisicamente, rapido nei movimenti e abile nel gioco aereo. In grado di fare reparto da solo e di dare profondit\u00e0 alla manovra. Nel suo repertorio rientrano un'ottima tecnica individuale, senso della posizione, la rovesciata e la capacit\u00e0 di segnare spalle alla porta.\nRicopre il ruolo di centravanti, anche se all'occorrenza svaria lungo il fronte, allargandosi sull'esterno.\nCarriera.\nClub.\nInizi.\nMuove i suoi primi passi all'et\u00e0 di 14 anni, nel Port Autonome. A quest'esperienza seguono quelle al Frileuse e al Montrouge. Dopo aver effettuato due provini - entrambi con esito negativo - con Lione e Auxerre, si sposta in Inghilterra, dove effettua un periodo di prova al Watford. Ad un passo dalla firma sul suo primo contratto da professionista, il nuovo allenatore - subentrato al precedente - decide di non puntare su di lui, scartando il giovane.\nPrima di lasciare l'Inghilterra passa un altro periodo in prova al Barnsley, a cui seguono altri due provini con Swansea e Gillingham, che daranno entrambi esito negativo. Tornato in Francia, nel 2005 approda al Rouen - militante in quarta serie francese - sottoscrivendo un contratto annuale.\nL'anno successivo viene acquistato dall'. A causa di una frattura che interessa tibia e perone scende in campo in poche occasioni. Al suo rientro in campo segna 7 reti in altrettanti incontri.\nHoffenheim e il prestito al West Ham.\nIl 29 agosto 2007 viene acquistato dall'. Al termine della stagione la squadra viene promossa in Bundesliga. Esordisce in Bundesliga il 16 agosto 2008 - andando in rete - contro l'Energie Cottbus. Il 21 febbraio 2009, segna una tripletta ai danni dello Stoccarda. Termina l'annata con 35 presenze e 14 reti.\nIl 16 dicembre 2009 rinnova il proprio contratto fino al 2013.\nIl 24 gennaio 2011 passa in prestito fino a fine stagione al West Ham. Il 28 gennaio per\u00f2 il trasferimento si tramuta in un acquisto a titolo definitivo per 3 milioni. La sua esperienza con la maglia del West Ham parte alla grande perch\u00e9 realizza 4 gol nelle prime 4 partite di Premier League.\nIl 27 febbraio successivo, segna un'importante rete contro il Liverpool partita che terminer\u00e0 con la vittoria da parte del West Ham per 3-1. Termina la stagione con 7 reti, che non bastano ai londinesi per raggiungere la salvezza.\nNewcastle.\nIl 17 giugno 2011 viene prelevato a parametro zero dal Newcastle, con cui sottoscrive un contratto dalla durata triennale. Esordisce con i \"Magpies\" il 13 agosto in Newcastle-Arsenal (0-0), venendo sostituito a inizio ripresa da Gabriel Obertan.\nMette a segno le sue prime reti con i \"Magpies\" il 24 settembre contro il Blackburn, incontro - vinto per 3-1 - in cui mette a segno una tripletta. Termina l'annata segnando 16 reti - tra cui un'altra tripletta ai danni dello Stoke City - in 34 presenze. Nel corso della stagione si \u00e8 reso autore di ottime prestazioni.\nIl 18 settembre 2012 segna la rete numero 1000 in Premier League nella storia del Newcastle.\nIl passaggio al Chelsea.\nIl 4 gennaio 2013 il Chelsea libera il giocatore pagandone la clausola rescissoria, effettuando un esborso pari a 7 milioni di sterline. Il giocatore - primo senegalese a vestire la maglia dei londinesi - si lega alla societ\u00e0 per mezzo di un contratto di tre anni e mezzo. Sceglie la maglia numero 29.\nEsordisce con i \"Blues\" il giorno seguente in Southampton-Chelsea (1-5) - incontro valevole per il terzo turno di FA Cup - siglando una doppietta. A causa della scarsa vena realizzativa di Fernando Torres viene scelto dal tecnico Rafael Ben\u00edtez come prima scelta in attacco. Il 1\u00ba aprile segna una splendida rete in acrobazia contro il Manchester United, decisiva ai fini del passaggio alle semifinali di FA Cup.\nChiuso in attacco - in quanto il tecnico Jos\u00e9 Mourinho gli preferisce Torres e Samuel Eto'o - la stagione successiva non riesce a trovare spazio. Il 18 settembre 2013 esordisce in UEFA Champions League, subentrando al 31' della ripresa al posto di Lampard nel corso dell'incontro perso 1-2 contro il . Mette a segno la sua prima rete nella massima competizione europea il 6 novembre contro lo Schalke 04 (vittoria per 3-0).\nL'8 aprile 2014 una sua rete contro il Paris Saint-Germain risulta decisiva ai fini della qualificazione dei \"Blues\" alle semifinali di Champions League. Il 27 aprile segna un'altra rete decisiva - nello scontro diretto per il titolo - contro il Liverpool.\nTermina l'annata disputando 29 presenze, segnando 8 reti.\nBe\u015fikta\u015f e Shanghai Shenhua.\nIl 16 luglio 2014 viene acquistato dal Be\u015fikta\u015f, sottoscrivendo un contratto di due anni. L'esborso effettuato dalla societ\u00e0 turca \u00e8 stato di 6 milioni di euro. Il giocatore percepir\u00e0 uno stipendio di 2 milioni e mezzo a stagione.\nEsordisce con le \"Aquile Nere\" il 30 luglio nell'incontro disputato contro il Feyenoord - valido per i preliminari di UEFA Champions League vinto 2-1, subentrando al 59' al posto di O\u011fuzhan \u00d6zyakup. Segna le sue prime reti con la nuova maglia la settimana successiva nella partita di ritorno (vittoria per 3-1), realizzando una tripletta.\nIl 19 agosto subito dopo il fischio d'inizio di Be\u015fikta\u015f-Arsenal (0-0), tenta un tiro da met\u00e0 campo che si infrange sulla traversa. I turchi verranno poi eliminati dalla massima competizione europea nella partita di ritorno.\nDopo una sola stagione in Turchia, il 27 giugno 2015 si trasferisce per 13 milioni di euro allo Shanghai Shenhua, con cui firma un contratto da 7 milioni a stagione per tre anni. Il 17 luglio 2016 subisce un gravissimo infortunio alla gamba sinistra fratturandosi la tibia.\nDopo 36 presenze e 29 gol in Cina, il 31 gennaio 2017 fa ritorno al Besiktas in prestito.\nIl ritorno in Turchia all'Istanbul B.B..\nIl 22 gennaio 2019 viene ingaggiato dall'\u0130stanbul Ba\u015fak\u015fehir. Con la squadra della capitale turca, il 13 luglio 2020 vince il campionato turco. Il 23 aprile 2021 risolve il suo contratto, chiudendo la sua esperienza con la squadra di Istanbul con un totale di 83 presenze e 26 reti in tutte le competizioni.\nLugano.\nIl 18 giugno 2021 viene annunciato il suo approdo al , con cui trova un accordo annuale fino al 30 giugno 2022.\nDopo poco meno di 2 mesi dal suo arrivo in Svizzera, il 16 agosto 2021 decide di lasciare la squadra collezionando solamente 3 presenze in Super League.\nNazionale.\nNel giugno del 2007, Ba fa il suo esordio nella partita contro la Tanzania e durante la partita sigla anche il suo primo gol internazionale. Il 26 marzo 2011 realizza il terzo gol con la maglia della nazionale, nei minuti di recupero, nell'importantissima partita valida per le Qualificazioni alla Coppa Africa 2012 contro il Camerun (1-0).\nStatistiche.\nPresenze e reti nei club.\n\"Statistiche aggiornate all'8 agosto 2021.\""}
{"id": "2127061", "revid": "52076", "url": "https://it.wikipedia.org/wiki?curid=2127061", "title": "Ashurnasirpal I", "text": ""}
{"id": "2127063", "revid": "52076", "url": "https://it.wikipedia.org/wiki?curid=2127063", "title": "Tiglath-Pileser II", "text": ""}
{"id": "2127064", "revid": "196390", "url": "https://it.wikipedia.org/wiki?curid=2127064", "title": "Ashur-Dan II", "text": ""}
{"id": "2127066", "revid": "196390", "url": "https://it.wikipedia.org/wiki?curid=2127066", "title": "Ashur-Rabi II", "text": ""}
{"id": "2127068", "revid": "196390", "url": "https://it.wikipedia.org/wiki?curid=2127068", "title": "Ashur-Nirari IV", "text": ""}
{"id": "2127072", "revid": "1342115", "url": "https://it.wikipedia.org/wiki?curid=2127072", "title": "Felicit\u00e0... dove sei", "text": "Felicit\u00e0... dove sei \u00e8 la prima telenovela prodotta in Italia.\nRealizzata a Milano nel 1985 da Rete A in 110 puntate di 30 minuti ciascuna, vede come protagonista Ver\u00f3nica Castro, l'attrice messicana regina del genere, che aveva ottenuto un incredibile successo in Italia grazie alla serie \"Anche i ricchi piangono\".\nLa sigla di testa, \"La canzone della felicit\u00e0\", e quella di coda, \"Mi manchi\", sono entrambe scritte da Toto Cutugno e cantate in italiano da Ver\u00f3nica Castro.\nTrama.\nLa telenovela, un remake della messicana \"Paloma\" uscita nel 1975 (in seguito \u00e8 stato realizzato anche un altro remake intitolato \"Mi querida Isabel\", prodotto in Messico nel 1997) racconta la storia di Karina (interpretata dalla Castro), studentessa universitaria che per mantenersi agli studi lavora in un fast food. La madre, che crede morta, in realt\u00e0 \u00e8 in carcere condannata ingiustamente per un omicidio che non ha commesso e questo tragico evento ha spinto il padre della ragazza all'alcolismo, mentre il fratello Gabriele \u00e8 uno spiantato che vive di espedienti.\nKarina \u00e8 corteggiata dal compagno di universit\u00e0 Raoul (interpretato dal regista Angelo Longoni, all'epoca attore) che per lei \u00e8 solo un amico e dal ricco Daniele Agosti (Marco Marelli) rampollo di una famiglia di industriali, ma la storia \u00e8 osteggiata dalla gelosissima madre di lui - la contessa Caterina - per via delle umili origini della ragazza e per questo spinge il figlio tra le braccia della ricca e spregiudicata Eugenia Monta\u00f1o (Beatriz Castro).\nA gettare nuove ombre sulla storia tra Daniele e Karina anche un tremendo segreto del passato: anni prima il padre di Daniele venne assassinato e proprio per quel delitto la madre di Karina si trova in carcere.\nNel frattempo molte vicissitudini interessano la vita dei due innamorati come l'uscita dal carcere della madre di Karina che, temendo di non essere accettata si finge un'estranea per cercare di ricucire un rapporto coi figli; il tentativo di estorsione di Gabriele nei confronti della sorella di Daniele, Dora Agosti, e ancora una dura lite tra Karina e la contessa Agosti che vede quest'ultima ferire la ragazza al volto con un attizzatoio, nonch\u00e9 il ricorso di Eugenia al satanismo e alla magia nera per separare Daniele e Karina.\nKarina, travolta da tutte queste circostanze e delusa da Daniele, che ingannato da Eugenia pensa di aspettare un figlio dalla donna, lascia Milano e si trasferisce a Roma dove inizia una relazione con Alessandro (Gerardo Amato) ma alla fine si riavviciner\u00e0 al primo amore e sposer\u00e0 Daniele."}
{"id": "2127075", "revid": "52076", "url": "https://it.wikipedia.org/wiki?curid=2127075", "title": "Asharid-apal-Ekur", "text": ""}
{"id": "2127079", "revid": "1544245", "url": "https://it.wikipedia.org/wiki?curid=2127079", "title": "Le Citt\u00e0 Illuminate", "text": "Le citt\u00e0 illuminate \u00e8 il nome di due sculture bronzee realizzate da Pietro De Laurentiis e situata all'ingresso principale del palazzo Acea a Roma in viale delle Cave Ardeatine.\nSi tratta di due pannelli in bronzo, posti ai lati dell'entrata principale dell'edificio, composti da una serie di elementi verticali connessi tra di loro da elementi orizzontali che possono essere osservati da due punti di vista, ossia dal retto e dal verso. Questo strano gioco di superfici che si alternano nella direzione e nel verso permette un andamento ritmico dinamico, nel quale si inseriscono dei quadrati scavati e riscavati nel bronzo.\nStoria.\nL'opera, composta da due pannelli bronzei, fu commissionata a Pietro De Laurentiis nel 1959, a seguito di un concorso nazionale, ed \u00e8 probabile che fosse gi\u00e0 modellata in creta e formata in gesso tra il 1960 e il 1961. Ma per esigenze della committenza fu posizionata nella sua sede attuale solo nel 1962.\nCritica.\n\u00c8 Eugenio Battisti a riconoscere per primo ne \u201cLe Citt\u00e0 illuminate\u201d un'opera importante, che impegna tanto la committenza quanto l'artista: \nIn seguito, Le citt\u00e0 illuminate verr\u00e0 pi\u00f9 volte citata dalla critica come un punto di riferimento essenziale per la comprensione della scultura di Pietro De Laurentiis soprattutto per quanto riguarda il rapporto tra scultura e architettura. Scriveranno in questo senso Garibaldo Marussi e Luigi Paolo Finizio che parla di "}
{"id": "2127085", "revid": "52076", "url": "https://it.wikipedia.org/wiki?curid=2127085", "title": "Ashur-Dan", "text": ""}
{"id": "2127092", "revid": "580", "url": "https://it.wikipedia.org/wiki?curid=2127092", "title": "Re di Assiria", "text": ""}
{"id": "2127094", "revid": "1982", "url": "https://it.wikipedia.org/wiki?curid=2127094", "title": "D'Amico (famiglia)", "text": "In armoriale, \u00e8 attestato come cognome di nobile famiglia italiana a Messina, Milazzo, Catania, Milano:"}
{"id": "2127095", "revid": "3115", "url": "https://it.wikipedia.org/wiki?curid=2127095", "title": "New Italian Epic", "text": "New Italian Epic (\"Nuova epica italiana\") \u00e8 una denominazione proposta dallo scrittore Wu Ming 1 per definire un variopinto insieme di opere letterarie scritte in Italia da diversi autori - tra cui lo stesso collettivo Wu Ming - nel periodo che va dal 1993 (la fine della cosiddetta \"Prima Repubblica\") al 2008 (definito dagli stessi interessati come \u00abanno del grande bagno di sangue della sinistra italiana, ma anche [...] ultimo anno di gloria del berlusconismo\u00bb). Tale \"gruppo\" si caratterizza essenzialmente di autori di romanzi - in prevalenza, anche se non esclusivamente, romanzi storici - e altri testi letterari, che avrebbero in comune diverse caratteristiche stilistiche, costanti tematiche e un'impostazione allegorica di fondo. Si tratterebbe di un particolare tipo di narrativa metastorica con tratti peculiari, derivanti dal contesto italiano di questi anni di fine e inizio secolo e millennio.\nOrigine di New Italian Epic.\nLa denominazione \u00e8 stata usata, nel marzo del 2008, da Wu Ming 1, per la prima volta come titolo di un suo intervento ai lavori di \"Up Close &amp; Personal\", seminario sulla letteratura italiana contemporanea, tenutosi all'Universit\u00e0 McGill di Montr\u00e9al in Canada, nel Qu\u00e9bec.\nIn giorni successivi Wu Ming 1 ha discusso di New Italian Epic in dibattiti presso altri college nordamericani, tra cui il Massachusetts Institute of Technology di Cambridge, nell'ambito di un programma di studi comparativi su vari mass-media, diretto da Henry Jenkins.\nDa questi interventi Wu Ming 1 in seguito ha tratto il saggio \"New Italian Epic. Memorandum 1993-2008: narrativa, sguardo obliquo, ritorno al futuro\", scritto e pubblicato on-line nella primavera dello stesso anno. Durante tutto il 2008 il NIE ha avuto una vasta eco in rete, in convegni e conferenze, sui giornali, nella pubblicistica specializzata e in trasmissioni radiofoniche.\nAnche in Italia Wu Ming 1 ha riproposto l'espressione \"New Italian Epic\" in lingua inglese. A volte si usa l'acronimo NIE. La declinazione pi\u00f9 comune dell'acronimo \u00e8 al maschile (\"il NIE\"), e lo stesso Wu Ming 1 ha detto di ritenere \"Epic\" un \"aggettivo maschile sostantivato\" (\"il nuovo [romanzo] epico italiano\"). Nella stampa italiana spesso il NIE \u00e8 indicato per\u00f2 come \"Nuova epica italiana\".\nAlla fine dell'estate 2008 Wu Ming 1 ha messo in rete una versione del Memorandum marcata \u201c2.0\u201d, ovvero annotata ed estesa e quindi da estendere, con risposte ad alcune critiche, con approfondimenti dei punti pi\u00f9 controversi e con precisazioni e allargamenti dell'orizzonte.\nNel gennaio 2009 la collana Stile Libero delle edizioni Einaudi ha pubblicato una versione ulteriormente arricchita e aggiornata del Memorandum (la \"3.0\"), col titolo \"New Italian Epic. Letteratura, sguardi obliqui, ritorni al futuro\".\nIl \"Memorandum\".\nIl Memorandum \u00e8 stato inteso come una \"proposta aperta, abbozzo di lettura comparata, albo di appunti da tenere sotto gli occhi, ricordare, utilizzare\" e propone di prestare attenzione a un insieme di opere scritte in Italia negli ultimi quindici anni (1993-2008), cercando parentele inattese o, all'inverso, sciogliendo legami troppo spesso dati per scontati.\nIl \"Memorandum\" \u00e8 stato anche descritto come un manifesto letterario, in virt\u00f9 del fatto che contiene una classificazione. Secondo l'autore e altri partecipanti al dibattito, la definizione di \"manifesto\" \u00e8 fuorviante, poich\u00e9 si tratta di un documento in forma di fascicolo che non annuncia un movimento di autori n\u00e9 prescrive niente, bens\u00ec descrive \"a posteriori\" un dialogo tra libri gi\u00e0 esistenti, esponendo per sommi capi le caratteristiche di una serie di opere che si pongono oltre il postmodernismo. \"Il NIE \u00e8 solo una delle molte-buone-diverse cose che accadono oggi nella letteratura italiana\", si legge nella prefazione all'edizione 2.0.\nCaratteristiche del New Italian Epic.\nLe caratteristiche del NIE elencate nel memorandum sono sette, precedute da alcune premesse intese come cornice concettuale. Tali premesse riguardano specificit\u00e0 storiche e geografiche: in questa parte del memorandum viene descritto a grandi linee il contesto sociale e culturale in cui le opere sono nate e a cui fanno riferimenti espliciti o in allegoria.\nLe sette caratteristiche individuate da Wu Ming 1 sono:\nA quest'elencazione, con la versione 2.0 del memorandum e con interventi di altri scrittori e studiosi, si sono aggiunte altre costanti tematiche ritrovate nei testi del NIE, ad esempio la \"morte del Vecchio\": molti libri della \u201cnebulosa\u201d descrivono le conseguenze della scomparsa di un capostipite o fondatore, una figura di riferimento che rappresentava un mondo oggi entrato in crisi o addirittura ha costruito un mondo ma non ha preparato i posteri a gestirne la crisi. Una coincidenza ha voluto che in diversi libri questo personaggio fosse indicato con la semplice antonomasia \u201cil Vecchio\u201d. Secondo Wu Ming 1, su questo mitologema il NIE costruisce una grande allegoria dell'attuale fase storica.\nNel \"Memorandum\", al catalogo delle caratteristiche del NIE segue una riflessione sull'allegoria, che sfocia in un'esortazione a immaginare il futuro e anche l'estinzione della specie umana, con un approccio che l'autore definisce \u201cecocentrico\u201d e descrive come un \"ricorso sistematico\" alla figura retorica della \"fallacia patetica\", ovvero l'attribuzione di coscienza, pensieri ed emozioni umane a oggetti ed enti inanimati, alla prosopopea degli antichi.\nIl dibattito sui media e nel mondo culturale.\nContributi e interventi di altri scrittori.\nL'apparizione del memorandum ha innescato, a partire dall'aprile 2008, una discussione tra scrittori, nonch\u00e9 tra scrittori e lettori. In rete o sulle pagine di alcuni giornali (come \"L'Unit\u00e0\", \"La Repubblica\", \"Liberazione\" e \"il manifesto\") hanno preso posizione quasi tutti gli autori menzionati da Wu Ming 1.\nSu \"La Repubblica\" Carlo Lucarelli ha interpretato il memorandum come un invito agli autori italiani perch\u00e9 si occupino sempre pi\u00f9 dei lati oscuri della nostra storia nazionale, e ha esortato a sua volta a muoversi verso una \"nuova frontiera che non \u00e8 soltanto fisica (nuove ambientazioni, nuovi mondi da creare ed esplorare), e non \u00e8 soltanto narrativa (nuove trame, nuove avventure, diverse tecniche di montaggio, temi ed emozioni estreme) ma \u00e8 anche stilistica (parole nuove, nuove costruzioni, nuove costruzioni in [...] romanzi mutanti)\".\nMassimo Carlotto, su \"il manifesto\", ha stabilito un nesso tra crisi del romanzo giallo italiano e tentativi di definire una nuova narrativa.\nValerio Evangelisti, in un lungo articolo su \"L'Unit\u00e0\", ha descritto i vari modi in cui \u00e8 possibile conseguire un esito poetico che ha definito \"massimalista\": \"Parlare per sistemi, quadri storico-geografici, visioni di societ\u00e0 intere, empiti cosmici. Si pu\u00f2 ricorrere alle forme della narrativa avventurosa, purch\u00e9 l'esito sia raggiunto: fare riflettere, in via realistica o metaforica, sulla percezione collettiva di una quotidianit\u00e0 alienata. \u00c8 ci\u00f2 che gli autori del New Italian Epic cercano di fare [...]\".\nMarcello Fois), presentando le proprie opere in Francia, ha definito il New Italian Epic l'ultimo sviluppo di una tendenza a recuperare la letteratura popolare, ignorando diktat e prescrizioni della critica, tendenza iniziatasi negli anni novanta da alcuni autori (come quelli riuniti nel Gruppo 13). Secondo Fois la prima fase sarebbe consistita \"nel liberarsi dal pudore di fare letteratura di genere, senza prestare ascolto ai critici; la seconda fase - pi\u00f9 recente - concerne la tematica. Ci si \u00e8 sbarazzati del pudore di parlare dell'Italia di oggi. Si \u00e8 fatto riferimento alla situazione attuale del nostro Paese per la via traversa del romanzo storico.\"\nL'autore di noir e storico della filosofia Girolamo De Michele \u00e8 intervenuto pi\u00f9 volte, in rete o sulla pagine di \"Liberazione\", con interventi che argomentavano parallelismi tra poetica noir, New Italian Epic, neorealismo e pensiero di Gilles Deleuze.\nIntervenendo su \"il manifesto\", Tommaso Pincio ha espresso perplessit\u00e0 sull'espressione \"oggetti narrativi non-identificati\", al contempo interpretando il memorandum sul NIE come il segnale di una conquistata centralit\u00e0 della forma-romanzo nella produzione culturale italiana, dopo un lungo periodo in cui la critica l'aveva guardata con sospetto.\nIn seguito, sono intervenuti in varie forme e su diversi media Giuseppe Genna, Antonio Scurati, Vanni Santoni, Simone Sarasso, Alessandro Bertante, Letizia Muratori, Giovanni Maria Bellu, Giulio Angioni, Alan D. Altieri, Valter Binaghi, Kai Zen, e diversi altri scrittori.\nRepliche e controversie critiche.\nHa scritto il critico e storico della letteratura Alberto Asor Rosa: \nSubito dopo l'uscita del memorandum in libreria, in una rassegna di titoli apparsa sull'edizione telematica de \"La Repubblica\", il giornalista Dario Olivero ha scritto: \nTra i critici e gli storici della letteratura che hanno manifestato interesse per il dibattito sul NIE esprimendo pareri positivi o tesi al dialogo, vanno citati Alberto Casadei, Ranieri Polese, Stefano Jossa. In un suo intervento intitolato \"New Italian Epic: sfide e paure\", Casadei ha scritto: \nRecensendo il libro sul quotidiano \"Il Riformista\", Luca Mastrantonio ha scritto:\nTra coloro che hanno mosso obiezioni alla ricostruzione della recente produzione letteraria fatta dai Wu Ming, spicca la critica letteraria Carla Benedetti, firma del settimanale \u201cL'Espresso\u201d e docente all'Universit\u00e0 di Pisa. Pur apprezzando il termine usato (\"L'epica \u00e8 parola euforica: evoca apertura, vastit\u00e0 di orizzonti, grandezza di scrittura e d'impresa, e accende un'idea di letteratura molto pi\u00f9 potente di quella che ha dominato l'Italia degli ultimi tempi\"), Benedetti ha contestato ai Wu Ming di avere ragionato su un campione di opere molto selettivo, cancellando le tracce di una grande fetta della produzione pi\u00f9 viva di questi anni e di tanti autori e libri importanti che in quello stesso periodo si muovevano fuori dal postmoderno. Perci\u00f2 obietta al New Italian Epic di nascondere \nNel gennaio 2009 il collettivo Wu Ming ha utilizzato una frase di Carla Benedetti riportata sul quotidiano Libero (\u201c[Il New Italian Epic] \u00e8 una baggianata. \u00c8 solo autopropaganda\u201d) come \"strillo\" in rete per l'uscita di \"New Italian Epic\".\nIl giornalista culturale, poeta e scrittore Paolo Di Stefano, firma del \u201cCorriere della Sera\u201d, ha scritto: \nDopo l'uscita di \"New Italian Epic\" in libreria (gennaio 2009), sulla stampa quotidiana sono apparsi diversi articoli polemici firmati da critici. Tra gli intervenuti: Fabrizio Rondolino, Filippo La Porta ed Emanuele Trevi.\nObiezioni ad alcuni argomenti di Wu Ming 1 sono state sollevate anche dallo scrittore Tiziano Scarpa in un articolo uscito su \"Il primo amore\", apprezzato anche dallo stesso Wu Ming 1, che sul medesimo sito pubblica una risposta in tre puntate intitolata \"Wu Ming / Tiziano Scarpa: Face Off\", in seguito raccolta in un unico testo in formato PDF.\nNel febbraio-marzo 2009 Wu Ming 1 ha pubblicato on line un'analisi in due puntate degli \"stratagemmi retorici\" utilizzati dai detrattori, intitolata: \"New Italian Epic: reazioni \"de panza\"\".\nIl dibattito sul New Italian Epic fuori dall'Italia.\nLa denominazione New Italian Epic compare per la prima volta come titolo di un intervento di Wu Ming 1 a un seminario sulla letteratura italiana contemporanea organizzato dal Department of Italian Studies dell'universit\u00e0 McGill di Montr\u00e9al nel marzo 2008.\nSebbene introdotto a livello internazionale, il dibattito intorno al NIE in quest'ambito si limit\u00f2 a due tavole rotonde che vedono la partecipazione di Wu Ming 1:\nIn particolare gli atti delle conferenze londinesi vengono pullicate in forma di numero monografico del \"Journal of Romance Studies\". Il volume dal titolo \"Overcoming Postmodernism: the Debate on New Italian Epic\" (maggio 2010) diventa cos\u00ec la prima unica pubblicazione accademica sul NIE in ambito internazionale."}
{"id": "2127099", "revid": "1305772", "url": "https://it.wikipedia.org/wiki?curid=2127099", "title": "Ashur-nirari", "text": ""}
{"id": "2127101", "revid": "1305772", "url": "https://it.wikipedia.org/wiki?curid=2127101", "title": "Ashur-rabi", "text": ""}
{"id": "2127102", "revid": "1305772", "url": "https://it.wikipedia.org/wiki?curid=2127102", "title": "Ashur-resh-ishi", "text": ""}
{"id": "2127104", "revid": "1305772", "url": "https://it.wikipedia.org/wiki?curid=2127104", "title": "Ashur-uballit", "text": ""}
{"id": "2127105", "revid": "320578", "url": "https://it.wikipedia.org/wiki?curid=2127105", "title": "Nuova epica italiana", "text": ""}
{"id": "2127106", "revid": "1305772", "url": "https://it.wikipedia.org/wiki?curid=2127106", "title": "Assurnasirpal", "text": ""}
{"id": "2127108", "revid": "1305772", "url": "https://it.wikipedia.org/wiki?curid=2127108", "title": "Eriba-Adad", "text": "\"'Eriba-Adad\" \u00e8 il nome di alcuni sovrani assiri:"}
{"id": "2127110", "revid": "1494169", "url": "https://it.wikipedia.org/wiki?curid=2127110", "title": "Salmanassar", "text": "Salmanassar o Shalmaneser o Salmannassar (in assiro \"Shulmanu-asharedu\") \u00e8 il nome di alcuni sovrani assiri:"}
{"id": "2127112", "revid": "6923", "url": "https://it.wikipedia.org/wiki?curid=2127112", "title": "Toots &amp; The Maytals", "text": ""}
{"id": "2127115", "revid": "287204", "url": "https://it.wikipedia.org/wiki?curid=2127115", "title": "Shamshi-Adad", "text": "Shamshi-Adad \u00e8 il nome di alcuni sovrani assiri:"}
{"id": "2127116", "revid": "1305772", "url": "https://it.wikipedia.org/wiki?curid=2127116", "title": "Tiglatpileser", "text": "Tiglatpileser \u00e8 il nome di alcuni sovrani assiri:"}
{"id": "2127117", "revid": "1305772", "url": "https://it.wikipedia.org/wiki?curid=2127117", "title": "Tukulti-Ninurta", "text": "Tukulti-Ninurta \u00e8 il nome di alcuni sovrani assiri:"}
{"id": "2127118", "revid": "17654", "url": "https://it.wikipedia.org/wiki?curid=2127118", "title": "Ottonari", "text": ""}
{"id": "2127124", "revid": "1833487", "url": "https://it.wikipedia.org/wiki?curid=2127124", "title": "Cascano", "text": "Cascano \u00e8 una frazione del comune di Sessa Aurunca (Caserta), distante dal comune circa 4,5\u00a0km.\nStoria.\nIl borgo, , \u00e8 un centro noto soprattutto per l'artigianato della ceramica, la cui lavorazione nel sito almeno dal IV secolo d.C. A conferma della sua vocazione artistica e artigianale a Cascano \u00e8 presente il Liceo Artistico (scuola superiore, ex Istituto d'Arte), che negli anni molto lustro sta offrendo all'intero territorio grazie agli artisti che ha formato.\nPunti di riferimento del paese sono la piazza Roma e la piazza Gen. Martino. La frazione attraversata dalla S.S.7 Appia, collega il paese ai principali centri vicini Sessa Aurunca, Roccamonfina, Carinola, oltre che rendere facilmente raggiungibile il paese da altre localit\u00e0. Nel piccolo borgo ci sono 3 campi sportivi, diverse attivit\u00e0 commerciali tra cui pizzerie e bar.\nLa festa di San Giuseppe.\nLa sera del 18 marzo vi si celebra la \"festa dei fuochi\", usanza di antica origine carnevalesca oppure secondo la tradizione legata a culti pagani (similmente a quanto ipotizzato per la \"Fogheraccia\" romagnola), sincreticamente collegata con la festa di San Giuseppe del 19 marzo patrono della chiesa universale, solennizzato dalla Chiesa cattolica e patrono di Cascano, la festa del 19 \u00e8 preceduta nel settenario dalla distribuzione di pani (le cuccetelle), che tocca il culmine appunto il 18 quando dopo la celebrazione della novena vengono accese le pire, enormi fal\u00f2 preparati in ogni strada e angolo del paese per celebrare quella che appunto viene definita festa del fuoco, dove si distribuisce la \"menestella\" (ceci e fagioli).\nla mattina del 19 marzo si svolge la processione del santo per le vie del paese."}
{"id": "2127128", "revid": "287204", "url": "https://it.wikipedia.org/wiki?curid=2127128", "title": "Almost Blue (romanzo)", "text": "Almost Blue \u00e8 un romanzo scritto da Carlo Lucarelli e pubblicato la prima volta nel 1997.\nTrama.\nTra musica, delitti e una Bologna quanto mai vitale, un giovane uomo cieco ascolta attraverso il suo scanner-radio le voci della citt\u00e0. E, chiuso nella sua stanza, si trova al centro di una vicenda sanguinosa ed incredibile, mentre dall'altro lato della citt\u00e0 una poliziotta indaga sul caso di una serie di delitti commessi da un killer con seri problemi mentali, chiamato anche Iguana.\nFilm.\nNel 2000 dal libro \u00e8 stato tratto un film omonimo, diretto da Alex Infascelli."}
{"id": "2127130", "revid": "196390", "url": "https://it.wikipedia.org/wiki?curid=2127130", "title": "Vito (attore)", "text": ""}
{"id": "2127132", "revid": "574302", "url": "https://it.wikipedia.org/wiki?curid=2127132", "title": "British Independent Film Awards 2005", "text": "La cerimonia di premiazione dell'8\u00aa edizione dei British Independent Film Awards si \u00e8 svolta il 30 novembre 2005 all'Hammersmith Palais di Londra ed \u00e8 stata presentata dall'attore James Nesbitt.\nVincitori e candidati.\nI vincitori sono indicati in grassetto."}
{"id": "2127136", "revid": "262457", "url": "https://it.wikipedia.org/wiki?curid=2127136", "title": "Sacralit\u00e0", "text": ""}
{"id": "2127137", "revid": "216538", "url": "https://it.wikipedia.org/wiki?curid=2127137", "title": "Cinema d'azione", "text": ""}
{"id": "2127139", "revid": "1305772", "url": "https://it.wikipedia.org/wiki?curid=2127139", "title": "Chiesa di San Vittore Mauro", "text": "Chiesa di San Vittore Mauro"}
{"id": "2127141", "revid": "767487", "url": "https://it.wikipedia.org/wiki?curid=2127141", "title": "La rivincita dei nerds III", "text": "La rivincita dei nerds III (\"Revenge of the Nerds III: The Next Generation\") \u00e8 una commedia del 1992 diretta da Roland Mesa sequel di \"La rivincita dei nerds II\" del 1987.\nTrama.\nLewis, sposato con Betty, \u00e8 ormai diventato uno yuppie dedito all'industria informatica. Segue in particolare i progetti informatici dell'Adams College. Quest'ultimo \u00e8 diventato la \"capitale\" dei nerds di tutto il paese, dov'essi regnano indiscussi: addirittura gli Alpha Beta desidererebbero qualche nerd nella loro confraternita per farne alzare i voti.\nArriva dal liceo il nipote di Lewis, nerd anch'egli, e va da questi che stima come \"il George Washington dei nerds\". Lewis ha per\u00f2 rinnegato il suo passato, ed \u00e8 odiato da tutti i suoi vecchi compagni.\nL'atmosfera idilliaca all'Adams cambia quando il vecchio conoscente Stan, un'Alpha Beta, diventa decano degli studenti: ritornano i vecchi rancori e gli antichi scherzi micidiali tra le due confraternite. Quando gli esponenti di Lambda Lambda Lambda vengono rinchiusi in galera per il possesso di marijuana (in realt\u00e0 tiro mancino degli Alpha), accorre in loro aiuto Caccola, diventato nel frattempo avvocato. In tribunale per\u00f2 le cose non vanno meglio: il giudice odia i nerds.\nIn tutta la citt\u00e0 si svilupper\u00e0 lo \"sciopero dei nerd\", che mette in ginocchio il paese, ma gli Alpha sembra che l'abbiano ancora vinta, finch\u00e9 Stan, troppo emozionato nell'osservare la forte amicizia che lega Lewis con tutti gli altri, sul banco degli imputati sciorina tutta la verit\u00e0 e i nerds dell'Adams sono scagionati.\nL'ultimo colpo di scena ce lo d\u00e0 ancora Stan, che afferma di essere anche lui un nerd: stima i computer e da bambino avrebbe voluto dare il meglio nello studio, ma i suoi genitori glielo impedivano."}
{"id": "2127146", "revid": "1793900", "url": "https://it.wikipedia.org/wiki?curid=2127146", "title": "Colonia di Plymouth", "text": "La Colonia di Plymouth o New Plymouth \u00e8 stata una delle prime colonie inglesi nel Nuovo Mondo.\nStoria.\nFu fondata nel 1620, al termine del viaggio della Mayflower, proveniente da Plymouth, e abitata fino al 1691, quando fu annessa alla Provincia della Massachusetts Bay. Fu il primo insediamento stabile sulle coste della Nuova Inghilterra.\nI coloni la denominarono \"New Plimoth\" o \"Plimouth\", utilizzando l\"'Early Modern English\" dell'inizio del sedicesimo secolo.\nLa maggioranza dei passeggeri della Mayflower erano Padri Pellegrini, a differenza dei fondatori di Jamestown, in buona misura avventurieri, coloni e loro servi. La destinazione del viaggio avrebbe dovuto essere la colonia della Virginia, ma dopo un viaggio durissimo la terra fu avvistata il 9 novembre 1620 all'altezza di Capo Cod e lo sbarco avvenne, secondo la tradizione, presso la roccia di Plymouth.\nCausa la destinazione imprevista, i passeggeri che non facevano parte del gruppo principale pi\u00f9 tardi identificato nei Padri Pellegrini (al tempo tra di loro si chiamavano \"santi\", denominando gli altri \"stranieri\"), composto da avventurieri e normali coloni, asserirono di non volersi sottoporre ad alcun comando. Allo scopo di garantire la sopravvivenza dell'insediamento e di tenere sotto controllo tali tendenze, i Padri Pellegrini sottoscrissero a bordo, l'11 novembre 1620, un patto che stabiliva delle regole per l'insediamento, secondo un principio maggioritario (senza tener conto di donne e minori) e di lealt\u00e0 al sovrano inglese.\nIl patto originale \u00e8 andato perduto e le versioni riportate differiscono leggermente, ma una lista dei 41 passeggeri maschi che lo firmarono \u00e8 riportata nel \"New England's Memorial\" (1669) di Nathaniel Morton, nipote di William Bradford.\nIl primo inverno fu durissimo e caus\u00f2 la morte di una quarantina di coloni. La sopravvivenza fu possibile solo grazie all'aiuto delle popolazioni indigene e a un trattato con esse, mediato dall'indiano Squanto.\nMalgrado l'esiguit\u00e0 della colonia e la sua breve storia, essa riveste un ruolo essenziale nella tradizione e nella storia degli Stati Uniti d'America, tanto che ad essa si ispira il Giorno del ringraziamento. Oggi vi sorge la cittadina di Plymouth, capoluogo dell'omonima contea."}
{"id": "2127147", "revid": "933835", "url": "https://it.wikipedia.org/wiki?curid=2127147", "title": "Prefetti della provincia di Chieti", "text": "Elenco dei prefetti della Provincia di Chieti."}
{"id": "2127149", "revid": "439868", "url": "https://it.wikipedia.org/wiki?curid=2127149", "title": "Valle di Ospitale", "text": "La valle di Ospitale \u00e8 la pi\u00f9 orientale delle valli dell'alto Appennino modenese: lo spartiacque a est la divide, infatti, dall'Appennino bolognese fino alla conca del lago Pratignano. \u00c8 orientata quasi esattamente da sud a nord, il crinale meridionale, corrispondente alla cresta dell'Appennino tosco-emiliano, la separa dalla provincia di Pistoia, quello occidentale dalla valle di Fellicarolo.\nCome tutto il crinale tra Emilia e Toscana il clima \u00e8 particolarmente piovoso: la frequente presenza di nuvole riduce l'insolazione, che risulta relativamente modesta. L'alta piovosit\u00e0 spiega l'abbondanza di acque, che da tre confluenti principali, corrispondenti alle conche maggiori, si riversano nell'Ospitale, anche in estate caratterizzato da una portata vistosa seppure fluente da un bacino di soli 2.750 ettari: tale la superficie della valle dallo spartiacque alla confluenza dell'Ospitale con il Fellicarolo.\nStoria.\nLa denominazione ricorda l'antica funzione di elemento di sutura tra il Settentrione ed il Centro della Penisola. La strada che percorreva lo stretto fondovalle si dispiegava, dal luogo dell'attuale centro abitato, in quattro bracci che risalivano il grande ventaglio convergendo al valico: l'imponenza della lastricazione delle quattro mulattiere suggerisce l'intento di dividere un esercito in colonne che potessero salire parallele, per accelerare il transito e ridurre i rischi di imboscate. L'opera, probabilmente romana, dovette essere sistematicamente impiegata, in et\u00e0 medievale, dalle truppe, dai viaggiatori e dai pellegrini diretti a Roma.\nOspitale di San Giacomo in Val di Lamola.\nVerso la met\u00e0 dell'VIII secolo sant'Anselmo, fondatore di un monastero in Fanano, prima ancora che dell'Abbazia di Nonantola, cre\u00f2 per i viandanti un ospitale, per dotare il quale dei mezzi necessari all'assistenza ottenne dal cognato Astofo, re dei Longobardi, ampie propriet\u00e0 nelle valli adiacenti, fonte di proventi che si sarebbero aggiunti alle rendite delle terre di pianura dell'abbazia modenese, rendendone il titolo, nei secoli successivi, tra i pi\u00f9 ambiti per i prelati della Curia romana..\nL'ospitale noto con il nome di \"San Giacomo in Val di Lamola\" \u00e8 documentato soprattutto a partire dal secolo XII.\nTra il 1105 e il 1218 la cappella dell'ospitale dipese dal vescovo di Pistoia, ma poco dopo dovette passare all'abate di Nonantola, dal quale gi\u00e0 doveva dipendere l'ospitale stesso.\nIl 24 novembre 1225 presso l'ospitale venne sancito un patto d'amicizia e collaborazione commerciale tra i comuni di Modena e di Pistoia, che definiva il percorso stradale da tutelare per il collegamento tra le due citt\u00e0.\nL'ospitale con i suoi diritti fu oggetto di specifica tutela negli \"Statuti del Frignano\" del 1337-1338, segno dell'importanza che si riconosceva alle sue funzioni anche a livello civile. Il suo patrimonio doveva essere consistente: fu il maggior contribuente alla colletta papale raccolta dall'abate di Nonantola nel 1333 e suoi beni risultavano, oltre che nelle valli modenesi e bolognesi adicenti, anche nelle citt\u00e0 di Modena, Bologna, Pistoia e Pescia. Da esso dipendeva anche l'ospitale di San Bartolomeo di Spilamberto.\nL'ospitale era gestito da conversi, guidati da un rettore, che essi stessi eleggevano tra di loro e che l'abate confermava. Un presbitero addetto alla cappella li assisteva spiritualmente e un castaldo amministrava i beni. Risultavano ancora numerosi e attivi nel 1344, ma di l\u00ec a pochi decenni la situazione cambi\u00f2 rapidamente e l'ospitale decadde. Nel secolo successivo si ridusse a un patrimonio in commenda.\nParrocchia e paese.\nNel XVI secolo l'ospitale era ormai caduto in disuso. Nel 1588 la famiglia Ballocchi, proprietaria di molti beni nella zona e tra le pi\u00f9 antiche famiglie di Fanano, ottenne dal cardinale Girolamo Mattei l'istituzione e il giuspatronato della parrocchia di Ospitale dietro pagamento di 110 scudi d'oro. Nei secoli XVII e XVIII si ebbe una crescita progressiva della popolazione con la costruzione di molti mulini e altri opifici nella valle, in particolare in localit\u00e0 \"Sega\". Nel 1860, sotto il rettorato di don Bellei venne ricostruito il campanile della parrocchia finanziato da Giuseppe Ballocchi gi\u00e0 capitano nell'esercito del duca di Modena.\nXX secolo.\nNel 1913 avvenne una terribile frana che compromise l'esistenza del paese, a seguito di ci\u00f2 un regio decreto ordin\u00f2 il rimboschimento della valle. Il 25 luglio 1920 Ospitale fu teatro di un sanguinoso scontro causato dai socialisti di Lizzano in Belvedere ai danni della popolazione e delle forze dell'ordine radunate in paese in occasione della festa patronale. Durante la Seconda Guerra Mondiale, la Valle di Ospitale fu teatro di molti scontri tra le forze nazifasciste e partigiani, il pi\u00f9 famoso \u00e8 quello che avvenne in localit\u00e0 Capanno Tassoni. Molte furono le vittime innocenti di quei tristi giorni, la pi\u00f9 famosa \u00e8 forse la venticinquenne Ornella Bondi, che dopo essere stata pi\u00f9 volte violentata venne uccisa da un gruppo di partigiani. Nel dopoguerra si ebbe uno spopolamento di massa della valle passando dai quasi duemila abitanti di inizi Novecento ai 97 del 2001."}
{"id": "2127154", "revid": "22475", "url": "https://it.wikipedia.org/wiki?curid=2127154", "title": "Pouf", "text": "Pouf (pronuncia ) \u00e8 un termine di origine francese utilizzato per indicare un componente da salotto destinato alla seduta o ad appoggiare i piedi o le gambe. Pu\u00f2 essere di classica forma di parallelepipedo imbottito, a forma di sacco o secondo i pi\u00f9 recenti sviluppi a forma di materasso, utilizzabile anche come letto. \nNel corso degli anni sono stati modificati e trasformati e al momento sono reperibili in forme diverse, di tutte le dimensioni e nei materiali pi\u00f9 svariati.\nPouf a sacco.\nDi recente sono diventati un vero e proprio elemento di \"design\" per interni ed esterni: utilizzati in studi, uffici, o per allestire l'ambiente per seminari, conferenze e workshop. Confortevoli e versatili permettono di sedersi, allungarsi o sdraiarsi a seconda dell'occasione.\nIl pouf classico \u00e8 quello in PVC, un materiale lavabile molto similare alla plastica che rende il pouf resistente all'acqua e ne permette un eventuale posizionamento anche all'esterno. Esistono inoltre versioni in pelle (molto costose) o nell'ecologica e pi\u00f9 economica alternativa in ecopelle."}
{"id": "2127157", "revid": "53508", "url": "https://it.wikipedia.org/wiki?curid=2127157", "title": "Plymouth (colonia)", "text": ""}
{"id": "2127159", "revid": "1543377", "url": "https://it.wikipedia.org/wiki?curid=2127159", "title": "Record dei campionati mondiali di nuoto", "text": "La seguente \u00e8 una lista dei tempi pi\u00f9 veloci mai nuotati nelle varie edizioni dei Campionati mondiali di nuoto e dei Campionati mondiali di nuoto in vasca corta. Entrambe le competizioni sono organizzate dalla FINA.\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "2127162", "revid": "1543377", "url": "https://it.wikipedia.org/wiki?curid=2127162", "title": "Sedia Diamond", "text": "Progettata nel 1951 da Harry Bertoia la sedia Diamond rappresenta oggi una delle pi\u00f9 popolari icone del design a livello internazionale. \u00c8 famosa sia per le linee geometriche, una maglia a rete di fili di metallo che ricorda appunto la forma di un diamante, sia per il fatto di essere interamente in materiale metallico, materiale che fino ad allora non era mai stato usato, in tal modo, per la realizzazione di mobili.\nCome molte altre creazioni di design di Harry Bertoia, agli occhi di un esperto lascia intravedere il background formativo dell'autore nel campo della scultura nell'artisticit\u00e0 dell'aspetto tridimensionale da ogni angolazione. In altre parole la sedia Diamond ha un valore estetico non solo se vista da davanti o da un lato, ma anche se vista da sopra, da sotto e da ogni angolazione intermedia.\nHarry Bertoia una volta disse \u00abSe guardi queste sedie, vedi che sono come sculture fatte principalmente di aria. Lo spazio le attraversa.\u00bb\nProdotte dalla manifattura Knoll tutte le sedie della linea o di altre tipologie a rete sono dotate di un cuscino che si fissa alla seduta e pu\u00f2 essere rimosso."}
{"id": "2127164", "revid": "729019", "url": "https://it.wikipedia.org/wiki?curid=2127164", "title": "Nord N.1750 Norelfe", "text": "Il Nord N.1750 Norelfe era un elicottero sperimentale progettato da Jean Cantinieau e costruito dall'azienda francese Soci\u00e9t\u00e9 nationale de constructions a\u00e9ronautiques du Nord (SNCAN).\nSviluppato parallelamente allo spagnolo Aerot\u00e9cnica AC-12, anch'esso disegnato dal progettista francese, Cantinieau ne svilupp\u00f2 una versione triposto motorizzata con una turbina Turbom\u00e9ca Artouste I il cui gas di scarico veniva incanalato nella trave di coda ed utilizzati per contrastare l'imbardata indesiderata generata dal rotore principale, secondo quanto spiegato dalla legge di conservazione del momento angolare, direzionando opportunamente il flusso d'aria in uscita.\nNord N.1750 Norelfe.\nDopo aver acquistato la licenza per la produzione, la SNCAN realizz\u00f2 2 prototipi, il primo, matricola civile F-WGVZ, portato in volo per la prima volta il 28 dicembre 1954. I prototipi seguivano le linee generali dell'AC-12, ma la turbina venne posizionata dietro il rotore, con un notevole miglioramento della visibilit\u00e0 superiore, e la testa del rotore venne chiusa in una grande struttura sferica. Ritenendo di essere troppo occupata con lo sviluppo di altri progetti per seguire adeguatamente il Norelfe, la SNCAN cedette i due prototipi realizzati ed i diritti di produzione all'azienda spagnola Aerot\u00e9cnica S.A..\nAerot\u00e9cnica AC-13A.\nRidesignazione spagnola dei prototipi Norelfe. Dopo un periodo molto lungo di prove, l'Aerot\u00e9cnica ne svilupp\u00f2 un programma per elicottero utility a 5 posti, l'AC-14."}
{"id": "2127169", "revid": "212348", "url": "https://it.wikipedia.org/wiki?curid=2127169", "title": "Pi\u00e8ces", "text": ""}
{"id": "2127170", "revid": "729019", "url": "https://it.wikipedia.org/wiki?curid=2127170", "title": "Eritrodermia ittiosiforme congenita", "text": "Per eritrodermia ittiosiforme congenita (o bollosa congenita) in campo medico, si intende una forma di genodermatosi con carattere autosomico dominante.\nEpidemiologia.\nPer numero di casi registrati costituisce una delle forme pi\u00f9 rara di ittiosi (1 caso su 300.000).\nSintomatologia.\nFra i sintomi e i segni clinici ritroviamo un ampio eritema, ipercheratosi a livello palmare, comparsa di bolle con siero. Tali bolle si rompono con facilit\u00e0 e lasciano un piccolo segno.\nEziologia.\nLa causa \u00e8 da ritrovarsi a mutazioni genetiche (i geni interessati sono quelli codificanti per le cheratine K1 e K10).\nTerapia.\nPer il trattamento delle bolle creme antibiotiche e soluzioni antisettiche da somministrare localmente, occorre molta attenzione per via della fragilit\u00e0 delle bolle stesse."}
{"id": "2127171", "revid": "204012", "url": "https://it.wikipedia.org/wiki?curid=2127171", "title": "Eritrodermia ittiosiforme Congenita", "text": ""}
{"id": "2127175", "revid": "1226", "url": "https://it.wikipedia.org/wiki?curid=2127175", "title": "La parola ai giurati (Rose)", "text": ""}
{"id": "2127178", "revid": "3732", "url": "https://it.wikipedia.org/wiki?curid=2127178", "title": "Arabi-cristiani", "text": ""}
{"id": "2127179", "revid": "599013", "url": "https://it.wikipedia.org/wiki?curid=2127179", "title": "Cappella di San Bernardo (Sassello)", "text": "La Cappella di San Bernardo \u00e8 un luogo di culto cattolico situato nella localit\u00e0 di Cascinazza nel comune di Sassello, in provincia di Savona.\nStoria e descrizione.\nLa cappella (detta anche \"cappella di Bagn\u00e0\") \u00e8 priva di campanile e sacrestia ed \u00e8 lunga circa 8 m. Fu costruita da un certo signor Bagnara di Genova che aveva sposato una donna di Piampaludo e fu qui sepolto ove giace ancora oggi sotto una lapide del pavimento. Le tumulazioni in chiesa furono poi vietate dal 1835.\nL'edificio \u00e8 stato oggetto di restauri a partire dal 1998."}
{"id": "2127182", "revid": "1446865", "url": "https://it.wikipedia.org/wiki?curid=2127182", "title": "Phalacrocorax harrisi", "text": "Il cormorano attero delle Galapagos (\"Phalacrocorax harrisi\" ) \u00e8 un uccello della famiglia dei Falacrocoracidi, diffuso nelle isole Gal\u00e1pagos.\nDescrizione.\nCon una lunghezza media di 89\u2013100\u00a0cm e un peso che varia dai 2,5 ai 5,0\u00a0kg \u00e8 uno dei cormorani pi\u00f9 grandi.\nBiologia.\nNon \u00e8 capace di volare a causa di una mutazione, avvenuta nell'arco di 2 milioni di anni, del gene Cux1, gene che se mutato, altera le cellule che favoriscono la crescita delle ossa. Si nutre di gamberi, polpi, pesci. Durante la stagione degli amori il corteggiamento inizia con una specie di danza acquatica.\nDistribuzione e habitat.\nL'areale di \"P. harrisi\" \u00e8 ristretto alle aree costiere delle isole Fernandina e Isabela nell'arcipelago delle Gal\u00e1pagos.\nConservazione.\nMolti degli studi su questa specie sono stati condotti dall'ornitologo M. P. Harris, che nel 1974 pubblic\u00f2 il censimento completo della popolazione. Al 2004 sopravvivevano circa 1500 esemplari e nel 2013 ne sono stimati 2080, \u00e8 considerata come una delle specie di uccelli pi\u00f9 rare al mondo.\nDal 2011 la \"IUCN\" lo classifica come specie vulnerabile e precedentemente era classificato come in pericolo, il miglioramento \u00e8 dovuto alla stabilizzazione della popolazione.\nCuriosit\u00e0.\nIn un articolo apparso sulla rivista \"Animal Kingdom\", New York Zoological Society, nel 1978, H. Harrison, aveva suggerito l'idea che il cormorano attero poteva essere stato di ispirazione per Lewis Carroll per il suo \"Alice nel Paese delle Meraviglie\"."}
{"id": "2127187", "revid": "110157", "url": "https://it.wikipedia.org/wiki?curid=2127187", "title": "Cappella di Nostra Signora della Misericordia", "text": "La cappella di Nostra Signora della Misericordia \u00e8 un luogo di culto cattolico situato nella localit\u00e0 di Roscina nel comune di Sassello, in provincia di Savona.\nStoria e descrizione.\nLa cappella \u00e8 di modeste dimensioni (4 m di lunghezza) ed \u00e8 priva di campanile. Il tetto \u00e8 ricoperto dalle caratteristiche scandole in legno.\nFu edificata dalla famiglia Siri in ringraziamento alla Madonna per la guarigione di un loro congiunto. Vi si celebra solamente una volta all'anno."}
{"id": "2127189", "revid": "28592", "url": "https://it.wikipedia.org/wiki?curid=2127189", "title": "Elena Aleksandrovna Kostioukovitch", "text": ""}
{"id": "2127196", "revid": "287204", "url": "https://it.wikipedia.org/wiki?curid=2127196", "title": "Arapaima gigas", "text": "L'arapaima gigante (\"Arapaima gigas\", Cuvier 1829), noto anche come pirarucu o paiche (in Per\u00f9), \u00e8 una specie di arapaima originaria del bacino del Rio delle Amazzoni. Un tempo si credeva che fosse l'unica specie del genere \"Arapaima\", ed \u00e8 tra i pi\u00f9 grandi pesci d'acqua dolce esistenti. Questa specie deve respirare ossigeno ed emerge regolarmente in superficie per immagazzinare aria. L'arapaima pu\u00f2 essere considerato un fossile vivente, cacciato e utilizzato in diversi modi dalle popolazioni locali del Sud America.\nIl nome \"pirarucu\" (da pronunciare con l'accento sull'ultima sillaba) con cui \u00e8 conosciuto in Brasile \u00e8 di origine tupi e significa \"pesce (\"pir\u00e1\") rosso (\"arucu\")\", in riferimento alla colorazione rossastra marginale delle scaglie, prevalentemente argentee, visibile soprattutto sulla coda, o al colore rosso-arancione della sua carne.\nDescrizione.\nL'arapaima gigante \u00e8 tra i pi\u00f9 grandi pesci d'acqua dolce conosciuti, che raggiunge mediamente i 2 metri (79 pollici) di lunghezza, per un peso da adulto di 200-440\u00a0kg e, secondo cronache locali, alcuni esemplari eccezionali potevano raggiungere anche i 4,50 metri (15 piedi) e un peso di 800\u00a0kg. Tuttavia, attualmente vi sono pochi esemplari di grandi dimensioni, a causa della pesca eccessiva di questa specie e del calo delle risorse ittiche.\nL'arapaima gigante ha un corpo snello con pinne dorsali e anali posizionate nella parte posteriore del corpo verso la coda. La livrea \u00e8 solitamente grigio-argentata o grigio-verde interrotta sovente da macchie arancioni-rosse sulla parte terminale delle scaglie, soprattutto sul ventre e sulla coda, il che d\u00e0 al pesce il suo nome locale brasiliano \"pirarucu\" che significa \"pesce rosso\". Particolare \u00e8 la striatura sulle scaglie che indica l'et\u00e0 del pesce. Questi pesci hanno \"scaglie flessibili simili a una corazza\" costituite da \"uno strato esterno duro mineralizzato\" e \"uno strato interno resistente ma flessibile\", che li protegge dagli attacchi dei piranha. L'animale possiede una linguetta ossuta o dentata, caratteristica distintiva della specie, da cui prende il nome l'ordine Osteoglossiformes. Altra sua caratteristica \u00e8 la modalit\u00e0 con cui respira, evolutasi a causa dell'habitat povero di ossigeno in cui vive: sale in superficie e ingoia aria nella vescica natatoria (vicino alla gola); deve emergere ogni 10-20 minuti.\nDistribuzione e habitat.\nL'arapaima gigante \u00e8 diffusa soprattutto nel bacino idrografico del Rio delle Amazzoni; pu\u00f2 essere trovato in Bolivia, Brasile, Colombia, Guyana e Per\u00f9. Vive sia nelle acque chiare sia nelle acque torbide e fangose. Gran parte dell'habitat dell'arapaima \u00e8 caratterizzato da acqua nella quale l'ossigeno \u00e8 carente, poich\u00e9 \u00e8 situato in zone paludose della foresta pluviale. In Bolivia, l'arapaima \u00e8 considerata una specie invasiva, che colpisce le specie autoctone locali e l'ecosistema. Fu trovato per la prima volta nel 1976, e presumibilmente introdotto dal Per\u00f9 durante un'inondazione da un allevamento ittico peruviano. La specie \u00e8 stata introdotta in parti dell'Asia orientale, sia per scopi di pesca sia accidentalmente. \nFossili di arapaima (o specie molto simili) sono stati trovati in Colombia, nella Formazione Villavieja, che risale al Miocene.\nTassonomia.\n\"Arapaima gigas\" era originariamente considerata come l'unica specie del genere \"Arapaima\", ma la successiva identificazione di ulteriori specie, insieme alla rarit\u00e0 degli esemplari e alla perdita di diversi esemplari tipo, ha portato ad alcune incertezze riguardo alla classificazione all'interno del genere e all'identit\u00e0 di individui descritti.\nEcologia.\nRiproduzione.\nLa femmina raggiunge la maturit\u00e0 sessuale all'et\u00e0 di cinque anni, quando ha raggiunto una lunghezza di 1,60\u00a0metri. La stagione degli amori va da dicembre a maggio. La riproduzione \u00e8 anche legata al periodo delle inondazioni stagionali semestrali e alla conseguente fluttuazione delle acque; infatti l'animale depone le uova tra febbraio e aprile quando il livello delle acque \u00e8 pi\u00f9 basso, in una sorta di nido, di solito un avvallamento sabbioso largo 50\u00a0centimetri e a una profondit\u00e0 di 15\u00a0centimetri sotto il livello dell'acqua. Mentre le uova giungono a maturazione e si schiudono, il livello dell'acqua sale notevolmente, e la prole nata trover\u00e0 cos\u00ec cibo per il proprio sostentamento. Il padre \u00e8 un genitore premuroso, che protegge sia le uova sia gli avannotti. Questi ultimi vengono richiamati dal padre e mantenuti in prossimit\u00e0 del genitore per mezzo di feromoni che emanano dal proprio muso.\nAlimentazione.\nL'arapaima gigante \u00e8 principalmente un predatore, che si ciba di pesci, lumache, gamberi d'acqua dolce, vermi, vegetali, tartarughe d'acqua dolce, serpenti, rane, granchi, cavallette, plancton e anche piranha. Si nutre generalmente in prossimit\u00e0 della superficie dell'acqua, perci\u00f2 pu\u00f2 predare anche uccelli o altri animali terrestri che si trovano inavvertitamente in acqua. Si nutre anche di frutti e semi che cadono in acqua. Casualmente ingerisce anche sassi, sabbia e carbone.\nPredatori.\nL'arapaima gigante \u00e8 al vertice della catena alimentare ittica, e gli unici predatori naturali degli esemplari adulti sono i caimani (\"Caiman crocodilus\"). Questa specie \u00e8 cacciata attivamente anche dall'uomo che ne apprezza le carni saporite.\nConservazione.\nLa specie in passato venne pesantemente colpita dalla pesca eccessiva, anche per via della loro abitudine di risalire per respirare che li rende individuabili e pescare questi animali diventa ancora pi\u00f9 facile. L'IUCN attualmente non ha assegnato uno stato di conservazione ad \"A. gigas\" a causa della mancanza di informazioni dettagliate sugli sviluppi della popolazione. La pesca all'arapaima \u00e8 stata vietata in Brasile dal 1996 al 1999, a causa del calo demografico; da allora, sia la pesca di sussistenza sia quella commerciale sono state consentite in aree appositamente designate e una sofisticata strategia di gestione sostenibile ha portato a una massiccia ricostituzione degli stock, da 2 500, nel 1999, a oltre 170 000, nel 2017.\nIn Bolivia, il \"paiche\" \u00e8 una specie invasiva e considerata una minaccia per le specie autoctone locali. Esistono vari rapporti sulla correlazione tra la diffusione del \"paiche\" e il declino del numero di specie ittiche autoctone in alcune parti dell'Amazzonia boliviana. Gli effetti sulle popolazioni di specie ittiche locali e sui comportamenti di pesca variano fortemente da regione a regione. Uno studio congiunto del governo boliviano e di diverse organizzazioni di ricerca del 2017 sottolinea la necessit\u00e0 di valutare ulteriormente il complesso impatto ambientale e socioeconomico del \"paiche\" nel paese.\nCuriosit\u00e0.\nDurante la realizzazione di una puntata del programma televisivo \"River Monsters\", \u00e8 stato pescato, in Guyana, un esemplare di cui successivamente \u00e8 stata fatta l'analisi genetica. L'analisi ha dimostrato una differenza significativa rispetto agli esemplari campionati nel resto dell'habitat sudamericano dell'arapaima. \u00c8 ora al vaglio la definizione di una nuova specie.\nLe scaglie degli esemplari adulti hanno una superficie rugosa e sono cos\u00ec dure che vengono spesso vendute ai turisti come limette per le unghie."}
{"id": "2127198", "revid": "115943289", "url": "https://it.wikipedia.org/wiki?curid=2127198", "title": "Appalti telematici", "text": "Gli appalti telematici sono la modalit\u00e0 con cui la pubblica amministrazione aggiudica appalti pubblici impiegando piattaforme informatiche/telematiche di negoziazione, ed in questo caso si parla anche di \"(public) e-procurement\".\nDisciplina normativa.\nItalia.\nGli appalti telematici sono utilizzati particolarmente in ambito pubblico (public E-procurement) e sono disciplinati dal D.Lgs 50/2016 (cd. Codice dei contratti pubblici).\nLa Centrale Acquisti Nazionale Consip SpA \u00e8 il maggior operatore pubblico italiano del settore degli appalti telematici.\nPer quanto concerne invece il settore privato (private e-procurement o e-sourcing) gli appalti telematici rispondono alla disciplina civilistica e del commercio elettronico.\nCaratteristiche.\nCi\u00f2 che caratterizza gli appalti telematici rispetto ad una gara tradizionale \u00e8 l'utilizzo di una piattaforma on-line di e-procurement e di strumenti di comunicazione digitali, come la firma digitale e la Posta Elettronica Certificata (PEC), che di fatto rendono gli appalti telematici pi\u00f9 efficienti e veloci rispetto a quelli tradizionali, ancora basati sull'invio cartaceo della documentazione e delle offerte.\nNel caso in cui gli appalti telematici siano utilizzati nel campo B2B (private e-procurement) si parla anche di e-sourcing."}
{"id": "2127199", "revid": "767487", "url": "https://it.wikipedia.org/wiki?curid=2127199", "title": "Roswell (Georgia)", "text": "Roswell \u00e8 una citt\u00e0 degli Stati Uniti d'America, nella contea di Fulton nello stato della Georgia. \u00c8 localizzata a nord della citt\u00e0 di Atlanta della quale \u00e8 uno dei maggiori sobborghi. Al censimento del 2000 possedeva una popolazione di 79.334 abitanti, passati a 88.346 nel 2010.\nLa cittadina venne incorporata come municipalit\u00e0 il 16 febbraio 1854."}
{"id": "2127203", "revid": "104458", "url": "https://it.wikipedia.org/wiki?curid=2127203", "title": "Nathalie Bouvier", "text": "Biografia.\nSciatrice polivalente, Nathalie Bouvier debutt\u00f2 in campo internazionale in occasione dei Mondiali juniores di Bad Kleinkirchheim 1986; esord\u00ec ai Campionati mondiali a Vail 1989 (13\u00aa nella combinata), mentre in Coppa del Mondo ottenne il primo risultato di rilievo il 24 novembre 1989 aggiudicandosi l'unico successo di carriera (nonch\u00e9 unico podio), in slalom gigante sulle nevi di Park City.\nIl 26 gennaio 1991 ai Mondiali di Saalbach-Hinterglemm conquist\u00f2 la medaglia d'argento nella discesa libera, alle spalle dell'austriaca Petra Kronberger per 44 centesimi di secondo, e si classific\u00f2 15\u00aa nel supergigante; due anni dopo ai Mondiali di Morioka si classific\u00f2 20\u00aa nella discesa libera. Nella sua unica presenza olimpica, , fu 29\u00aa nella discesa libera; prese per l'ultima volta il via in Coppa del Mondo il 4 febbraio 1996 a Val-d'Is\u00e8re in supergigante, senza completare la prova, e ai successivi Mondiali di Sierra Nevada 1996, suo congedo iridato, si classific\u00f2 22\u00aa nella discesa libera e non complet\u00f2 il supergigante. Si conged\u00f2 dall'attivit\u00e0 agonistica il 25 marzo dello stesso anno a Les Menuires con il 10\u00ba posto nella discesa libera ottenuto ai Campionati francesi 1996.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSouth American Cup.\nSouth American Cup - vittorie.\nLegenda:\nSG = supergigante"}
{"id": "2127204", "revid": "729019", "url": "https://it.wikipedia.org/wiki?curid=2127204", "title": "Stazione di Y\u016brakuch\u014d", "text": "La \u00e8 una stazione ferroviaria di Tokyo, si trova a Chiyoda, Tokyo.\nStoria.\nLa stazione sopraelevata apr\u00ec i battenti il 25 giugno 1910. Il binario per la linea della Metropolitana di Tokyo apr\u00ec il 30 ottobre 1974.\nLinee.\nDal punto di vista ferroviario la stazione serve solo la linea principale T\u014dkaid\u014d, tuttavia il servizio ferroviario omonimo non serve la stazione. Fermano invece i treni delle linee Yamanote e Keihin-T\u014dhoku.\nStruttura.\nStazione JR East.\nLa stazione \u00e8 dotata di due marciapiedi a isola centrale con quattro binari passanti su viadotto. I marciapiedi sono collegati al mezzanino sottostante da scale mobili e ascensori, e sono presenti due uscite differenti, una a est e una a ovest. L'uscita est da sull'area di Ginza, mentre quella ovest verso il parco Hibiya.\nStazione della metropolitana.\nLa stazione della metropolitana \u00e8 sotterranea, con un marciapiede centrale e due binari laterali passanti, ed \u00e8 collegata sottoterra da un corridoio alla stazione di Hibiya, sebbene sia necessario uscire e rientrare nei tornelli per effettuare l'interscambio."}
{"id": "2127206", "revid": "1543377", "url": "https://it.wikipedia.org/wiki?curid=2127206", "title": "Aix sponsa", "text": "L'anatra sposa (Aix sponsa ) \u00e8 un uccello anseriforme appartenente alla famiglia degli Anatidi.\nEtimologia.\nIl nome del genere, \"Aix\", \u00e8 un nome greco menzionato da Aristotele: si riferisce a un uccello, e significa \u00abpiccola oca\u00bb, \u00absvasso\u00bb, \u00abanatra\u00bb, anche se \u00e8 un termine indefinito. Il termine indicante la specie, \"sponsa\", deriva dal latino e significa \u00abpromessa sposa\u00bb, \u00abuna sposa\u00bb. Si tratta dunque di un \u00abuccello acquatico in abito da sposa\u00bb.\nDescrizione.\n\u00c8 un'anatra piuttosto compatta lunga 47\u201355\u00a0cm; ha un peso medio sui 550-870 g e un'apertura alare di 66\u201373\u00a0cm. Anche il maschio di questa specie, come la conspecifica asiatica anatra mandarina (\"Aix galericulata\"), sfoggia una livrea nuziale dagli splendidi colori che fa s\u00ec che essa sia l'uccello acquatico americano pi\u00f9 variopinto. Come spesso accade, nonostante la colorazione sgargiante, quest'anatra risulta comunque essere mimetica nel proprio ambiente acquatico all'ombra della vegetazione sporgente. Anche il maschio dell'anatra sposa, come il cugino asiatico, presenta un abbondante ciuffo di penne erettili; mancanti sono per\u00f2 le penne laterali allungate delle guance tipiche dell'anatra mandarina maschio. La testa \u00e8 verde scuro metallico con parti superiori cangianti e una zona laterale dorso-posteriore all'occhio di colore bronzo-viola cangiante; dello stesso colore \u00e8 la parte terminale del ciuffo. Le guance sono nere velluto con riflessi verdastri.\nTutta la testa \u00e8 interessata da righe bianche dal disegno caratteristico: bianco \u00e8 il sottogola e due strisce verticali che si spingono dal sottogola verso la parte dorsale a livello della guancia e che si interrompono a circa met\u00e0 testa; bianca \u00e8 anche una striscia sopraciliare che parte da ciascuna parte basale, latero-dorsale del becco, continua lungo tutta la testa e confluisce, a livello di ciuffo, in un'altra striscia bianca che parte un po' posteriormente all'occhio.\nIl petto \u00e8 rosso-bruno regolarmente punteggiato di bianco; continuazione del petto e ventre sono bianchi. I lati del corpo sono marrone-cuoio-cannella finemente brinati di chiaro. Sempre lateralmente, tra petto e fianchi vi \u00e8 una striscia bianca seguita da una striscia nera entrambe verticali.\nIl dorso e la coda sono bruno-nerastri scuri. Prima della coda, lateralmente, dopo la parte bruno cannella vermicolata di chiaro, vi sono delle linee curve verticali bianche e nere e poi una porzione di un colore simile a quello del petto.\nL'ala, dorsalmente, \u00e8 bruno scura con ampio specchio alare blu-cangiante bordato, a livello distale, di bianco. Il sotto-ala \u00e8 grigio chiaro sfumato di scuro posteriormente e macchiettato di scuro anteriormente. Il becco \u00e8 molto variopinto, rosso con un bordino giallo a livello di attaccatura dorsale; la ranfoteca inferiore e la parte dorsale della ranfoteca superiore, unghia inclusa, sono nere; la parte laterale sotto la narice \u00e8 color carnicino-biancastra. L'occhio, nei maschi adulti, \u00e8 rosso acceso, con rima palpebrale pure rossa. Le zampe sono gialle sfumate di grigiastro.\nLe femmine, dalle livree pi\u00f9 dimesse, assomigliano molto alle femmine di anatra mandarina ma, rispetto a queste, hanno la zona bianca che circonda e ingloba l'occhio di dimensioni pi\u00f9 grandi; anche il becco delle femmine di anatra sposa ha dimensioni maggiori con colorazione grigio scura e unghia nera invece che biancastra. Il dorso nelle anatre spose femmine, rispetto alle femmine di mandarina, \u00e8 pi\u00f9 scuro e di colore verde-marrone lucido; infine le femmine di anatra sposa appaiono pi\u00f9 grandi, pi\u00f9 lunghe e con una fronte meno appuntita e zampe pi\u00f9 corte (dalla colorazione simile a quelle dei maschi) dotate di unghie importanti con le quali si aggrappano agevolmente a tronchi e rami. Gli occhi, nelle femmine, hanno iride bruno scura.\nNonostante abbiano zampe corte, le anatre spose sono in grado di camminare piuttosto velocemente sul terreno. Il loro battito d'ali \u00e8 veloce, il movimento delle ali genera fischi sommessi e il volo, rapido e agile, tra gli alberi \u00e8 aiutato, nelle manovre, dalla coda, che \u00e8 larga e quadrata. Queste anatre sono capaci di scendere in picchiata, calandosi in modo quasi verticale, in piccoli stagni e laghetti di bosco \u00abatterrando\u00bb con sonori spruzzi.\nGli occhi sono, in proporzione, piuttosto grandi per poter vedere nella penombra degli ambienti in cui vivono. I giovani hanno colorazione simile alle femmine. I giovani maschi si distinguono precocemente dalle giovani femmine per la maggior estensione del bianco a livello del sottogola.\nBiologia.\nLe coppie iniziano a formarsi in autunno-inverno; il legame di coppia \u00e8 piuttosto forte (\u00e8 facile vedere i \"partner\" scambiarsi effusioni e grattini reciproci con il becco) e pu\u00f2 talvolta estendersi oltre la stagione riproduttiva.\nI maschi di anatra sposa, durante il corteggiamento, sollevano il lungo ciuffo che in questo modo assume il doppio del volume a riposo e contemporaneamente ruotano le teste da un lato all'altro esibendo e mostrando gli splendidi e variegati colori brillanti. La competizione per la conquista delle femmine pu\u00f2 essere intensa. Questa specie \u00e8 una delle prime anatre americane ad assumere la livrea nuziale in autunno cos\u00ec come una delle prime ad assumere la livrea d'eclisse. In primavera i maschi di anatra sposa rimangono in continuo contatto vocale con i conspecifici emettendo versi molto bassi e quasi impercettibili.\nLe femmine allarmate, invece, emettono degli strilli in crescendo oppure dei forti \"cr-r-ek-cr-r-ek\". Questi forti vocalizzi, emessi dalle femmine, sono vantaggiosi negli habitat a visibilit\u00e0 ridotta a causa dell'abbondante vegetazione in cui vivono con le covate. Queste anatre volano con la testa alta e il becco leggermente inclinato verso il basso. Di natura diffidente, l'anatra sposa pu\u00f2 diventare confidente quando non disturbata, in particolare nei corsi d'acqua tranquilli e riparati presenti nei parchi urbani. Negli ambienti selvatici, a causa dello sconfinamento e isolamento forestale in cui vivono, non tendono a socializzare con altre specie acquatiche.\nDurante il giorno ama riposare su rami o strutture emergenti dall'acqua. Durante gran parte dell'anno, le anatre spose non in riproduzione formano grandi congregazioni d'individui che si riuniscono in ampi siti comuni caratterizzati da acque poco profonde e da coperture vegetali anche piuttosto scarse; in questi ambienti alcuni posatoi comunitari possono venire occupati anche da alcune migliaia di individui. Le anatre, in questi ambienti, al tramonto volano in piccoli stormi dai luoghi di alimentazione ai posatoi notturni ove trascorrono la notte. Alle prime ore dell'alba compiono il volo inverso.\nLe anatre spose, in Nordamerica, sono sia migratrici che stanziali.\nAlimentazione.\nQuesta specie \u00e8 maggiormente attiva la mattina presto e la sera. La sua alimentazione \u00e8 onnivora: si nutre di una vasta gamma di vegetali; la predazione di insetti, girini, anfibi, piccoli pesci e piccoli animaletti \u00e8 particolarmente importante per le femmine e i loro piccoli in accrescimento. In autunno e inverno si nutrono in prevalenza di ghiande, castagne, faggiole e noci.\nRiproduzione.\nLe coppie migranti arrivano a inizio primavera, in marzo o aprile, negli ambienti pi\u00f9 nordici in cui si riproducono, dopo che il ghiaccio si \u00e8 sciolto negli stagni e nelle paludi frequentate. Le coppie che si riproducono a sud dell'areale, negli stessi mesi primaverili, possono avere gi\u00e0 i piccoli in quanto depongono a inizio febbraio.\nLe femmine di anatra sposa nidificano anche nei nidi dei picchi pileati (\"Dryocopus pileatus\") (e, in passato, nei nidi del picchio becco d'avorio, \"Campephilus principalis\"). Entrambi i componenti della coppia scavano e adattano il nido alle proprie esigenze anche se \u00e8 la femmina a scegliere la cavit\u00e0 idonea dove deporre. I nidi possono essere posti fino a 20-25 metri d'altezza e non \u00e8 insolito vedere queste anatre appese anche verticalmente aggrappate con le unghie e appoggiate con la coda, come picchi, in prossimit\u00e0 di fori. Qualsiasi cavit\u00e0 nei tronchi e nei rami degli alberi pi\u00f9 svariati \u00e8 molto ricercata per la realizzazione del nido.\nI nidi con fori d'ingresso piccoli sono preferiti al fine di impedire l'ingresso dei procioni (\"Procyon lotor\"). Altri temibili mangiatori d'uova, e che non possono essere fermati neppure dai fori piccoli, sono i serpenti. Le anatre spose, alla ricerca dei siti di nidificazione, hanno sovente l'abitudine di entrare anche nei camini delle abitazioni potendovi rimanere intrappolate; nelle regioni dove questo fenomeno \u00e8 sviluppato \u00e8 bene controllare i camini al fine di evitare morti inutili. La specie compete, per i siti di nidificazione, con lo storno comune (\"Sturnus vulgaris\") e con i picchi, che possono arrivare a nutrirsi di parte del contenuto delle uova delle anatre.\nI nidi possono essere ubicati anche a notevole distanza dall'acqua (anche pi\u00f9 di un chilometro), ovviamente ci\u00f2 costituisce un rischio aggiunto per gli anatroccoli che sono costretti a una lunga marcia per raggiungere l'acqua; in questi casi intere covate vanno facilmente perse. La specie non \u00e8 fortemente territoriale e i nidi, se i siti sono idonei, possono essere realizzati anche vicini tra di loro. Le uova vengono deposte in nidi ben imbottiti di materiale e di piumino che la femmina si strappa dal ventre.\nLe uova, piuttosto grandi, hanno forma tondeggiante (lato acuto poco acuto), dimensioni leggermente variabili e colorazione crema-\"beige\" traslucida. Le uova sono molto simili a quelle della congenere anatra mandarina (anche se forse quelle della mandarina son in media leggermente ancora pi\u00f9 grandi). La covata \u00e8 costituita da 7-15 uova, ma non \u00e8 insolito trovare, nello stesso nido, anche pi\u00f9 uova frutto di parassitismo intraspecifico; se il nido contiene troppe uova la cova viene compromessa e il nido \u00e8 spesso abbandonato.\nL'incubazione dura circa 30-33 giorni e, se la covata viene distrutta, la femmina ridepone in una differente cavit\u00e0. I neonati, molto simili ai piccoli dell'anatra mandarina, ma pi\u00f9 scuri, si lanciano dal nido incitati dai vocalizzi delle madri uscite dal nido. Sono le femmine a occuparsi dei piccoli per i due mesi necessari al raggiungimento dell'indipendenza, anche se i maschi rimangono generalmente con le femmine per gran parte della cova (pi\u00f9 delle altre specie di anatre del Nordamerica): fino all'inizio della schiusa o talvolta oltre. L'anatra sposa \u00e8 l'unico uccello acquatico nordamericano in grado di effettuare, nell'areale pi\u00f9 meridionale, pi\u00f9 di una covata all'anno e in questi casi le femmine possono abbandonare i piccoli a un mese d'et\u00e0 per dedicarsi a una successiva covata. I procioni costituiscono la pi\u00f9 grande minaccia per le uova, gli anatroccoli e anche per le femmine in cova.\nAltri predatori di anatroccoli sono gli alligatori, i serpenti, i ratti, le tartarughe palustri e le rane toro (\"Lithobates catesbeianus\"). Gli anatroccoli sono molto vispi e veloci e sono in grado di immergersi agevolmente alla ricerca del cibo o per sfuggire ai predatori.\nI principali predatori delle anatre adulte sono il gufo della Virginia (\"Bubo virginianus\"), il visone americano (\"Neovison vison\"), il procione (\"Procyon lotor\"), la volpe rossa (\"Vulpes vulpes\"), la volpe grigia (\"Urocyon cinereoargenteus\"), l'alligatore (\"Alligator mississippiensis\") e il serpente dei ratti nero (\"Pantherophis obsoletus\").\nDistribuzione e habitat.\nL'anatra sposa \u00e8 originaria di un'ampia fascia centrale, non continuativa, del Nordamerica; pi\u00f9 precisamente il suo areale si estende attraverso il Nordamerica orientale, la costa occidentale degli Stati Uniti, la Florida e il Messico occidentale, arrivando fino a Cuba; \u00e8 svernante in California del sud e sulla costa messicana del Pacifico. Quest'anatra \u00e8 residente tutto l'anno nelle parti pi\u00f9 meridionali del proprio areale, mentre le popolazioni pi\u00f9 settentrionali migrano verso sud in inverno. Alcuni esemplari sono stati osservati anche in Europa, ma si tratta di esemplari fuggiti alla cattivit\u00e0 o liberati.\nL\"habitat\" di questa specie \u00e8 costituito da laghetti, laghi poco profondi, stagni, paludi, piccole raccolte d'acqua appartate e fiumi a scorrimento lento. Vengono frequentati anche fiumi a scorrimento pi\u00f9 veloce se scorrono in dense foreste di latifoglie. Questa specie, dalla nidificazione specializzata in cavit\u00e0, dipende da ambienti boscosi provvisti d'acqua e dove sono presenti alberi maturi dotati di sufficienti cavit\u00e0 di idonee dimensioni per la nidificazione.\nRapporti con l'uomo.\nNonostante l'anatra sposa sia uno degli uccelli acquatici nidificanti pi\u00f9 numerosi degli Stati Uniti orientali, nei primi anni del XX secolo era invece molto rara.\nLe grandi foreste di latifoglie sono state sistematicamente tagliate, sottraendo gli alberi maturi o vecchi ricchi di cavit\u00e0 idonee per la nidificazione di questa specie.\nCi\u00f2, abbinato al drenaggio delle zone umide, all'avvento dei fucili da caccia semiautomatici, alla caccia praticata intensamente in varie stagioni e alla richiesta delle penne della specie per il confezionamento delle mosche finte per la pesca alla trota, sono state le principali cause della passata rarefazione della specie.\nL'anatra sposa, a livello selvatico, \u00e8 stata addirittura considerata virtualmente estinta nel 1918, ma per fortuna alcune popolazioni sane erano rimaste fuori dalle traiettorie dei cacciatori.\nUn successivo programma di costruzione e distribuzione di scatole-nido ha portato a un immediato e quasi miracoloso incremento della specie che \u00e8 arrivata a contare 3,5 milioni di individui nel 1960.\nLa specie, a causa della perdita di \"habitat\", dell'aumento della popolazione umana e della ripresa, anche se limitata, della caccia (che era stata totalmente proibita tra il 1918 e il 1940), ha registrato un calo: circa 1,4 milioni di esemplari negli anni '90.\nQuest'anatra \u00e8 molto apprezzata dagli allevatori ornamentali di tutto il mondo, presso i quali \u00e8 una delle specie maggiormente allevate anche con differenti mutazione di colore ottenute in cattivit\u00e0. La prospettiva di vita dell'anatra sposa \u00e8 di circa 15 anni."}
{"id": "2127213", "revid": "1028602", "url": "https://it.wikipedia.org/wiki?curid=2127213", "title": "Basilica della Dormizione di Maria", "text": "La basilica della Dormizione di Maria \u00e8 un luogo di culto cattolico di Gerusalemme, al di fuori della cinta muraria della citt\u00e0 vecchia, nel luogo comunemente chiamato Monte Sion, vicino alla Porta di Sion.\nStoria e descrizione.\nIl primo scritto che parla della morte e dell'assunzione di Maria in cielo, \u00e8 un testo apocrifo del II secolo, il \"Transito di Maria\", che ambienta l'avvenimento sul Monte Sion: l'anima di Maria, dopo la morte, sarebbe stata portata direttamente in cielo da Ges\u00f9, mentre il suo corpo veniva sepolto; ma dopo qualche tempo, su insistenza degli apostoli, Ges\u00f9 ritorn\u00f2 e fece aprire dagli angeli la tomba di sua madre, che ne usc\u00ec viva e venne assunta in cielo. Questo \u00e8 il racconto tradizionale.\nSolo in epoca crociata per\u00f2 fu eretta una grande basilica che racchiudeva in un unico edificio il luogo tradizionale del transito di Maria (il \"Somnium Mariae\") ed il cenacolo, situato nei pressi dell'attuale basilica. L'imponente edificio crociato non resistette alla fine del regno latino di Gerusalemme ed al ritorno dei musulmani cadde in rovina e la preoccupazione maggiore continu\u00f2 ad essere rivolta pi\u00f9 al cenacolo che al luogo mariano.\nNel 1898 il sultano ottomano Abdul Hamid II don\u00f2 il luogo della dormizione di Maria all'imperatore tedesco Guglielmo II che, agli inizi del XX secolo, fece costruire la chiesa dall'architetto Heinrich Renard; essa fu consacrata nel 1910 e dal 1957 ha il titolo di basilica minore. Essa fu progettata e costruita sul modello della cattedrale carolingia di Aquisgrana ed \u00e8 di propriet\u00e0 dei benedettini, il cui monastero \u00e8 annesso alla chiesa.\nNella cripta circolare della chiesa \u00e8 conservata una scultura in legno ed avorio raffigurante la Vergine Maria dormiente.\nEssendo uno dei luoghi pi\u00f9 sacri per gli ebrei la presenza di un santuario dedicato ad un'entit\u00e0 estranea al Yahweh del popolo ebraico, viene visto da alcuni di loro come un'offesa al Dio dell'ebraismo."}
{"id": "2127216", "revid": "1573940", "url": "https://it.wikipedia.org/wiki?curid=2127216", "title": "Incontri internazionali di rugby a 15 di met\u00e0 anno 1994", "text": "A met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud.\nDown Under Tour.\nI tradizionali tour del 1994 vedono le 5 squadre del Torneo delle 5 nazioni recarsi tutte nell'emisfero australe e il Sud Africa in Nuova Zelanda. Ad esse si aggiunge l'Italia per uno storico tour.\nBledisloe Cup.\nL'Australia conquista la Bledisloe Cup battendo gli All Blacks."}
{"id": "2127219", "revid": "827058", "url": "https://it.wikipedia.org/wiki?curid=2127219", "title": "Chiesa di Sant'Anna (Gerusalemme)", "text": "La chiesa di Sant'Anna \u00e8 un luogo di culto cattolico di Gerusalemme, nel quartiere musulmano della citt\u00e0 vecchia. Si trova nei pressi della piscina di Bethesda (o Piscina Probatica), riportata alla luce durante scavi condotti soprattutto nel XX secolo (ma iniziati gi\u00e0 nel 1871), conosciuta nel Nuovo Testamento, in quanto l'evangelista Giovanni vi ambienta il primo miracolo compiuto da Ges\u00f9 a Gerusalemme, la guarigione del paralitico ().\nStoria.\nSui resti della piscina dell'epoca di Ges\u00f9, l'imperatore Adriano, nel II secolo fece costruire nuovi bagni pubblici ed un tempio pagano. Nel V secolo i bizantini, al posto del tempio adrianeo, costruirono una basilica dedicata a Maria: infatti, secondo una tradizione, nei pressi della piscina si trovava la casa dei genitori della madre di Ges\u00f9, Anna e Gioacchino. Questa basilica, come molte altre in tutta la Palestina, fu distrutta con l'invasione persiana del 614. I crociati, sui resti della chiesa bizantina, costruirono una piccola chiesa.\nQueste varie fasi di costruzione sono tutte documentate dal punto di vista archeologico: della piscina del I secolo si conserva ancora l'intonaco impermeabile; della chiesa bizantina, si conserva un pavimento musivo con croci gemmate, segno che fu messo in opera prima del 427 (anno in cui l'imperatore Teodosio II viet\u00f2 di raffigurare le croci sul pavimento, per evitare di calpestare il sacro segno cristiano); della piccola chiesa crociata abbiamo tracce evidenti nei poderosi contrafforti che poggiano ancora oggi sul fondo della primitiva piscina.\nSuccessivamente alla piccola chiesa, i crociati costruirono un nuovo e pi\u00f9 grande edificio sacro, in posizione leggermente defilata rispetto agli edifici precedenti. La chiesa di Sant'Anna, costruita nel 1140, \u00e8 uno dei pochi e magnifici resti superstiti di edilizia sacra crociata. Con la fine del regno latino di Gerusalemme, la chiesa fu trasformata da Saladino in scuola coranica (madrasa); e rimase in mano mussulmana fino al 1865 quando, in seguito alla guerra di Crimea, il sultano turco Abdul Megid la don\u00f2 al governo francese, assieme a tutte le adiacenze. Gode da allora di un regime di extraterritorialit\u00e0 e dal 1878 essa \u00e8 gestita dai Padri Bianchi.\nCome detto \u00e8 uno dei monumenti crociati meglio conservati e costruito sul luogo che, secondo la tradizione, vide la nascita di Maria, madre di Ges\u00f9. Sul timpano della chiesa, un'iscrizione in arabo ricorda la trasformazione della chiesa in scuola coranica da parte di Saladino. L'interno \u00e8 a tre navate; sui due capitelli delle colonne poste a fianco dell'altare sono scolpiti i simboli degli evangelisti Matteo e Luca. La cripta \u00e8 costruita su antiche grotte, ed in una di queste \u00e8 stata localizzata, fin dall'epoca crociata, il luogo della casa di Gioacchino ed Anna. La chiesa possiede un'ottima acustica."}
{"id": "2127220", "revid": "188323", "url": "https://it.wikipedia.org/wiki?curid=2127220", "title": "Suzuki Escudo Pikes Peak Version", "text": ""}
{"id": "2127222", "revid": "188323", "url": "https://it.wikipedia.org/wiki?curid=2127222", "title": "Suzuki Escudo", "text": ""}
{"id": "2127223", "revid": "188323", "url": "https://it.wikipedia.org/wiki?curid=2127223", "title": "Suzuki Pikes Peak Version", "text": ""}
{"id": "2127238", "revid": "884077", "url": "https://it.wikipedia.org/wiki?curid=2127238", "title": "Incontri internazionali di rugby a 15 di fine anno 1994", "text": "Nel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud, a fine della loro stagione si recano in tour in Europa.\nAltri tour.\nEsso viene preceduto da due \"match\" contro i Lupi, selezione dell'Italia centro-meridionale e contro le Zebre, selezione dell'Italia nord-occidentale in stile Barbarians; poi la trasferta in Francia contro le selezioni delle regioni amministrative francesi Linguadoca-Rossiglione e Midi-Pirenei. Infine, il \"test match\" di dicembre con la .\nIl \"test match\" di fine anno con la Francia.\nIl 4 dicembre, l' si reca in Francia, nella citt\u00e0 di Digione, per disputare un \"match\" di fine anno, questa volta, al di fuori delle competizioni europee. La F\u00e9d\u00e9ration Fran\u00e7aise de Rugby non riconosce la partita come \"full international\", schierando una formazione \u201cXV\u201d."}
{"id": "2127242", "revid": "812894", "url": "https://it.wikipedia.org/wiki?curid=2127242", "title": "Linea Keihin-T\u014dhoku", "text": "La \u00e8 una linea ferroviaria che collega \u014cmiya, la principale stazione della citt\u00e0 di Saitama, con la stazione di Yokohama, nell'omonima citt\u00e0. \u00c8 lunga 59,1\u00a0km ed \u00e8 gestita dalla East Japan Railway Company. Ufficialmente la linea segue il percorso delle linee principali T\u014dkaid\u014d (fra Yokohama e T\u014dky\u014d) e T\u014dhoku (fra \u014cmiya e T\u014dky\u014d), tuttavia quest'ultima segue un percorso diverso fra Ueno e Akabane. Dopo aver fermato a Yokohama, tutti i treni proseguono verso Sakuragich\u014d, Isogo e \u014cfuna attraverso la linea Negishi; di conseguenza l'intera tratta \u014cmiya-\u014cfuna \u00e8 conosciuta come , e il suo colore sulla mappa, cos\u00ec come quello dei suoi treni, \u00e8 l'azzurro.\nStoria.\nLa Linea Keihin apr\u00ec nel 1914 sotto forma di tratto elettrificato tra la Stazione di Tokyo e la Stazione di Takashimach\u014d a Yokohama, che in seguito sar\u00e0 ribattezzata Yokohama quando la vecchia stazione di Yokohama assumer\u00e0 il nome di Sakuragich\u014d. La Linea Keihin fu estesa a nord attraverso la Linea Principale T\u014dhoku fino alla stazione di Akabane nel 1928 e alla stazione di \u014cmiya nel 1932: questo servizio in origine era chiamato Linea T\u014dhoku-Keihin.\nNel 1956, la Linea Keihin-Tohoku fu fisicamente separata dalla Linea Yamanote tra Tamachi e Tabata, consentendo una maggiore frequenza dei convogli. Il servizio attraverso la Linea Negishi cominci\u00f2 nel 1964. La frequenza del servizio aument\u00f2 nel 1968 e vent'anni dopo vennero introdotti i servizi rapidi per decongestionare la Yamanote.\nLe ultime stazioni ferroviarie sulla linea, in ordine di apertura, risultano essere Saitama-Shintoshin, aperta nel 2000, e Takanawa Gateway, nel 2020.\nServizi.\nDurante l'ora di punta i treni passano ogni 2-3 minuti, ogni 5 durante il giorno e con una frequenza minore nelle altre fasce orarie. La maggior parte dei treni sono classificati come locali (\u666e\u901a\u00a0\"futs\u016b\"?), e fermano in tutte le stazioni. Durante il giorno ci sono anche dei treni rapidi (\u5feb\u901f\u00a0\"kaisoku\"?) che saltano alcune stazioni nell'area centrale di T\u014dky\u014d dove la linea corre parallela alla linea Yamanote.\nPercorso.\nNella tabella con R si indica la fermata dei treni rapidi:"}
{"id": "2127250", "revid": "767487", "url": "https://it.wikipedia.org/wiki?curid=2127250", "title": "Pseudois nayaur", "text": "Il bharal (Pseudois nayaur) detta anche \u201cpecora blu\u201d (dall\u2019inglese \"blue sheep\"), \u00e8 un caprino della famiglia dei Bovidi che vive nell'Asia centrale, in un areale esteso dall'Himalaya e dal Kashmir alla Mongolia e alla Cina orientale."}
{"id": "2127251", "revid": "2130303", "url": "https://it.wikipedia.org/wiki?curid=2127251", "title": "Cappella di Santa Maria Addolorata all'Esquilino", "text": "La cappella di Santa Maria Addolorata all'Esquilino \u00e8 una chiesa di Roma, nel rione Esquilino, in via di San Quintino.\nLa cappella, riccamente decorata, fu costruita nel 1928 e rinnovata nel 2001, e appartiene all'annesso convento delle Figlie di Nostra Signora al Monte Calvario. Sopra il portale d'ingresso si pu\u00f2 leggere la frase \"Virgini perdolenti\", sormontata da uno stemma in cui sono inserite le tre croci del Calvario.\nL'interno della cappella \u00e8 diviso in due parti da una cancellata, per separare la parte dell'aula liturgica riservata alle religiose, da quella riservata ai fedeli. Sulla sinistra entrando vi \u00e8 la tomba di suor Maria Teresina Zonfrilli, deceduta nel convento il 20 gennaio 1934. Nel 1957 papa Pio XII introdusse la causa di beatificazione, per l'eroicit\u00e0 delle sue virt\u00f9."}
{"id": "2127252", "revid": "36426", "url": "https://it.wikipedia.org/wiki?curid=2127252", "title": "Capitello dorico", "text": ""}
{"id": "2127255", "revid": "287204", "url": "https://it.wikipedia.org/wiki?curid=2127255", "title": "Linea Keihin-Tohoku", "text": ""}
{"id": "2127258", "revid": "110157", "url": "https://it.wikipedia.org/wiki?curid=2127258", "title": "Oratorio del Santissimo Sacramento al Laterano", "text": "L\u2019oratorio del Santissimo Sacramento al Laterano \u00e8 una chiesa di Roma, nel rione Monti, in piazza di San Giovanni in Laterano, a fianco della Scala Santa.\nStoria e Arte.\nIl locale adibito ad oratorio fu concesso alla fine del XVII secolo dai custodi di San Lorenzo in Palatio all'Arciconfraternita del Santissimo Sacramento, fondata da papa Alessandro VI nel 1493, che finora non aveva trovato ancora sede stabile e duratura; in cambio, il \"Sancta Sanctorum\" riceveva dall'Arciconfraternita \"\u201cin perpetuo un annuo canone di una libbra di cera bianca nel gioved\u00ec santo\u201d\" (Armellini). I lavori di ristrutturazione del locale iniziarono subito ad opera del Fortunati, il quale per\u00f2 min\u00f2 le fondamenta del \"Sancta Sanctorum\" rischiando di far crollare il tutto. Solo a met\u00e0 del Settecento, ad opera degli architetti Giuseppe e Filippo Sforza Cesarini l'opera di costruzione dell'oratorio fu portata a termine.\nSopra la porta d'entrata \u00e8 la frase in latino: \"Oratorium archiconfraternit. SS. Sacramenti Archibasilicae Lateranensis\". L'interno dell'oratorio \u00e8 a pianta rettangolare. Opera di notevole pregio \u00e8 una tavola del XII secolo raffigurante la \"Madonna delle gioie\". Lavori di restauro nella prima met\u00e0 del XX secolo hanno riportato alla luce affreschi del V e VI secolo. Tra questi un affresco di una persona togata che legge, che una serie di versi in latino scritta ai suoi piedi: questa figura \u00e8 interpretata come quella di sant'Agostino e se cos\u00ec fosse sarebbe la pi\u00f9 antica immagine del santo dottore e teologo africano."}
{"id": "2127259", "revid": "1860334", "url": "https://it.wikipedia.org/wiki?curid=2127259", "title": "Carioressi", "text": "La carioressi o carioclasi \u00e8 una forma di degenerazione della cellula, che consiste nella frammentazione del nucleo cellulare in diverse parti di grandezza variabile, che vanno a depositarsi sulla faccia interna della membrana cellulare. Solitamente il processo degenerativo porta alla cariolisi, cio\u00e8 alla dissoluzione completa del nucleo e alla degradazione del DNA. Pu\u00f2 essere conseguenza di processi biologici come un'elevata velocit\u00e0 proliferativa; \u00e8 tipica di patologie neoplasiche quali il linfoma di Burkitt, in cui si ha una vera e propria deformazione del nucleo."}
{"id": "2127264", "revid": "122788988", "url": "https://it.wikipedia.org/wiki?curid=2127264", "title": "Crocodylus palustris", "text": "Il coccodrillo palustre (\"Crocodylus palustris\" (Lesson, 1831)) \u00e8 un coccodrillo di medie dimensioni che abita in tutto il subcontinente indiano. Nello stesso ambiente abitano anche il gaviale e il coccodrillo marino.\nTassonomia.\nNon ci sono sottospecie riconosciute, anche se \u00e8 stata proposta la considerazione della popolazione dello Sri Lanka come sottospecie \"Crocodylus palustris kimbula\".\nDescrizione.\n\u00c8 un coccodrillo di medie dimensioni, in cui i maschi raggiungono una lunghezza di 4-4,5\u00a0m, mentre le femmine, pi\u00f9 piccole, sono lunghe al massimo 2,4\u00a0m. Alla schiusa misurano 25 cm. Da adulti pesano da 40 a 200\u00a0kg. Il coccodrillo palustre ha il muso pi\u00f9 largo di qualsiasi altra specie di coccodrillo, il che gli d\u00e0 un'apparenza simile agli alligatori. \u00c8 una specie pesantemente corazzata con squame allargate attorno al collo; gli adulti hanno una livrea oliva-nerastro nella parte superiore, mentre gli esemplari appena nati hanno un colore olivastro pi\u00f9 pallido con punti e macchie nere.\nIl coccodrillo palustre ha diciannove denti per ciascun lato della mascella superiore.\nLe squame degli arti sono carenate, le dita sono palmate alla base e le dita pi\u00f9 esterne hanno una palmatura pi\u00f9 accentuata.\nLa maturit\u00e0 sessuale \u00e8 raggiunta dalle femmine quando l'esemplare misura 1,7-2\u00a0m e dai maschi alla lunghezza di 2,6\u00a0m.\nDistribuzione e habitat.\nIl coccodrillo palustre si trova in India, Bangladesh, Sri Lanka, Pakistan, Nepal, nella punta meridionale dell'Iran, molto probabilmente in Indocina e in qualche punto anche nell'Iraq meridionale. Questa specie \u00e8 l'unico coccodrillo che si trova in Pakistan e Iran, ed \u00e8 la specie di gran lunga superiore delle tre specie di crocodilidi che vivono in India.\nNegli anni ottanta, la pi\u00f9 grande popolazione (60 adulti e 37 subadulti) di coccodrilli selvatici del Tamil Nadu viveva nel bacino dell'Amaravathi e nai fiumi Chinnar, Thennar e Pambar, che si riversano nello stesso bacino.\nLa Amaravathi Sagar Crocodile Farm, fondata nel 1975, \u00e8 il pi\u00f9 grande allevamento di coccodrilli in India con una popolazione di 430 animali in cattivit\u00e0; le uova sono raccolte dai nidi selvatici che si trovano lungo il perimetro del bacino, per essere incubati e allevati nell'azienda. Centinaia di coccodrilli adulti sono stati poi reintrodotti nell'ambiente. In Pakistan si stima che la popolazione raggiunga i 400-450 animali lungo le aree costiere del Sindh e del Belucistan. Lungo la costa iraniana del Makran a nord di Chabahar si trovano circa 200 coccodrilli palustri che vivono nei fiumi Sarb\u0101z, Bahu Kalat, Kachu e Pishin nella regione del Belucistan iraniano; ma a seguito dell'attivit\u00e0 umana e della siccit\u00e0 prolungata della fine degli anni novanta e inizio del Duemila, il coccodrillo palustre \u00e8 stato spinto sulla soglia dell'estinzione. A seguito di numerosi cicloni tropicali, come il ciclone Gonu e Yamyn nel 2007, e il ciclone Pet nel 2010, la gran parte dell'habitat iraniano del coccodrillo palustre si \u00e8 ricostituita, perch\u00e9 i laghi e gli hamun si sono inondati ancora una volta.\nIl coccodrillo palustre predilige i corsi d'acqua con poca corrente e apprezzano anche i bacini artificiali e i canali di irrigazione. Anche se preferisce l'acqua dolce ha un certo grado di tolleranza alla salinit\u00e0, quindi occasionalmente pu\u00f2 essere trovato in lagune d'acqua salata. \u00c8 simpatrico con il gaviale in alcune aree dell'India e con il coccodrillo marino in altre aree, ma in habitat separati quasi sempre. \u00c8 adattato alla vita terrestre come il suo cugino il coccodrillo cubano pi\u00f9 che la maggior parte dei crocodilidi, ma \u00e8 ecologicamente molto simile al coccodrillo del Nilo. Si sa che \u00e8 piuttosto mobile sulla terra, infatti pu\u00f2 spostarsi per considerevoli distanze alla ricerca di un habitat favorevole. Pu\u00f2 predare sulla terra rincorrendo le prede per brevi tratti, e ha la capacit\u00e0 di scavare dei solchi per rifugiarsi durante la stagione secca.\nBiologia e comportamento.\nIl coccodrillo palustre pu\u00f2 raggiungere velocit\u00e0 sulla terra di 15\u00a0km/h per brevi distanze, ma \u00e8 in grado di nuotare molto pi\u00f9 veloce di quanto corra, raggiungendo velocit\u00e0 di 18\u00a0km/h e superando i 20\u00a0km/h in brevi scatti, mentre la sua velocit\u00e0 abituale \u00e8 di 2-3\u00a0km/h.\nCaccia e dieta.\nQuesta specie si nutre di pesci, anfibi, serpenti, tartarughe, uccelli e mammiferi. I mammiferi predati sono di dimensioni piccole o medie come le scimmie, gli scoiattoli e cervi pommellati e le lontre. In realt\u00e0 qualsiasi vertebrato che si avvicini a bere, \u00e8 una preda potenziale, che pu\u00f2 essere afferrata e trascinata nell'acqua e affogata per essere divorata in seguito quando si presenti l'opportunit\u00e0. Gli adulti di maggiori dimensioni a volte predano anche mammiferi pi\u00f9 grandi come i cervi, il sambar indiano e grandi bovini come il bestiame e il bufalo d'acqua, ma queste prede maggiori non sono cos\u00ec comuni come nel caso in cui queste siano simpatriche con il coccodrillo marino. Di notte a volte cacciano sulla terra tendendo imboscate presso i sentieri.\nQuesta specie \u00e8 considerata occasionalmente pericolosa per l'uomo, ma in nessun modo si avvicina al pericolo rappresentato dal coccodrillo marino.\nRiproduzione.\nLa riproduzione ha luogo nei mesi invernali, le femmine depongono le uova in nidi che sono buchi scavati nella sabbia. La temperatura durante il periodo di incubazione determiner\u00e0 il sesso del neonato.\nI coccodrilli palustri sono piuttosto socievoli e possono tollerare i loro simili durante l'alimentazione e il riposo al sole.\nUso di attrezzi.\n\u00c8 stato documentato i fatto che il coccodrillo palustre usi delle esche per predare gli uccelli. Questo significa che si tratterebbe di uno dei primi rettili per i quali si registra la capacit\u00e0 di usare degli strumenti. Il coccodrillo palustre \u00e8 in grado di attirare gli uccelli che cercano materiale per la costruzione del nido mettendosi sopra la testa dei bastoncini e dei rami. Questa strategia \u00e8 condivisa con l'alligatore americano ed \u00e8 particolarmente efficace durante il periodo della nidificazione in cui gli uccelli sono alla ricerca di materiale appropriato.\nCuriosit\u00e0.\nIl \"Mugger\" protagonista del racconto I becchini contenuto ne \"Il secondo libro della giungla\" \u00e8 un coccodrillo palustre, animale che nei Paesi anglosassoni \u00e8 per l'appunto noto come \"Mugger crocodyle\"."}
{"id": "2127271", "revid": "110157", "url": "https://it.wikipedia.org/wiki?curid=2127271", "title": "Chiesa di San Bernardino in Panisperna", "text": "La chiesa di San Bernardino in Panisperna \u00e8 un luogo di culto cattolico di Roma, nel rione Monti, in via Panisperna.\nStoria.\nEssa sorge sulle rovine dell'antico monastero di santa Veneranda, ove papa Clemente VIII (1592-1605) trasfer\u00ec le monache terziarie francescane che erano in sant'Eufemia. La chiesa fu costruita, a cavallo del XVI e XVII secolo, sopra un edificio ellittico (la cui forma mantiene) e consacrata solennemente nel 1625.\nNella cupola sono dipinti affreschi di Bernardino Gagliardi raffiguranti la \"Gloria di san Bernardino e di altri santi francescani\". In una cappella laterale vi \u00e8 il \"Crocifisso\" dinanzi al quale soleva sostare in preghiera santa Brigida. Sulla porta della sacrestia vi \u00e8 un dipinto di Giovanni Baglione raffigurante i \"Santi Francesco, Chiara e Agata\".\nArmellini aggiunge che\nDal 2003 la chiesa \u00e8 officiata dalla comunit\u00e0 dei cristiani cinesi di Roma."}
{"id": "2127272", "revid": "110157", "url": "https://it.wikipedia.org/wiki?curid=2127272", "title": "Cappella di Nostra Signora della Guardia", "text": "La cappella di Nostra Signora della Guardia \u00e8 un luogo di culto cattolico situato nella localit\u00e0 di Dano nel comune di Sassello, in provincia di Savona. Si trova lungo la strada che da Vara Inferiore (frazione di Urbe) conduce alla frazione sassellese di Piampaludo.\nStoria e descrizione.\nLa cappella \u00e8 lunga circa 10\u00a0m, dotata di sacrestia e campanile realizzato nel 1877. L'edificio fu eretto in segno di ringraziamento da un marinaio per essersi salvato da un naufragio.\nA navata unica con volta a botte, presenta all'interno un unico altare (il maggiore) in pietra e calce, dietro al quale si apre una nicchia con una statua della Vergine. Non ha decorazioni alle pareti e opere di rilievo all'interno.\nNel mese di agosto hanno luogo i festeggiamenti dedicati alla Madonna nella zona antistante la chiesetta e presso l'antico mulino vicino."}
{"id": "2127273", "revid": "1573940", "url": "https://it.wikipedia.org/wiki?curid=2127273", "title": "Incontri internazionali di rugby a 15 di met\u00e0 anno 1995", "text": "A met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud. nel 1995 questa tradizione \u00e8 lievemente \"tradita\" a causa dal fatto che nel periodo \u00e8 prevista la seconda edizione della Coppa del mondo.\nBledisloe Cup.\nGli All Blacks riconquistano la Bledisloe Cup con due vittorie sull'Australia:"}
{"id": "2127274", "revid": "527219", "url": "https://it.wikipedia.org/wiki?curid=2127274", "title": "Cattedrale di Digione", "text": "La cattedrale di San Benigno, in francese: \"cath\u00e9drale Saint-B\u00e9nigne\", \u00e8 la chiesa principale di Digione, in Francia, e la cattedrale dell'omonima arcidiocesi.\nLa chiesa fu classificata nel 1862 Monumento storico di Francia, mentre la cripta lo era gi\u00e0 dal 1846.\nStoria e descrizione.\nGli edifici merovingi.\nNel 511 sotto il regno di Clodoveo I il vescovo San Gregorio di Langres fece costruire una cripta per porvi il sarcofago con le spoglie di San Benigno, martire cristiano del II secolo. In seguito vi si costru\u00ec sopra la basilica, consacrata nel 535.\nNell'871 il vescovo di Langres Isacco, restaur\u00f2 la basilica e vi fond\u00f2 attorno un'abbazia benedettina.\nIl vescovo Brunone di Roucy vi stabilisce nel 989 l'Ordine di Cluny e Mayeul, abate di Cluny vi invia alcuni dei migliori monaci. Dodici monaci arrivano a Digione il 24 novembre, e l'anno dopo, nel 990 arriv\u00f2 Guglielmo da Volpiano che ne divenne l'abate.\nLe costruzioni romaniche.\nIl complesso abbaziale, gi\u00e0 in rovina, venne completamente distrutto nell'anno 1000 e il 14 febbraio 1002 si pose la prima pietra dei nuovi edifici. Si legge infatti nella biografia di Rodolfo il Glabro:\n\u00abSi verific\u00f2 che andasse in rovina una parte della chiesa di San Benigno martire nella quale per volere di Dio Guglielmo era abate. Quando i muratori vollero ripararla quella stessa parte si rovin\u00f2 maggiormente. Quell'uomo santo, di fronte a questo, comprese che Dio gli inviava un segno che conveniva rifare tutta la chiesa dalle fondamenta\u2026\u00bb\nGuglielmo da Volpiano dirige in prima persona i lavori e le manovalanze venute dalla Lombardia. Inizia la costruzione di tre santuari composti da una chiesa sotterranea, per accogliere la tomba di san Benigno; da una chiesa a pianterreno, per il culto; e da una \"Rotonda\" a tre piani, dietro il coro delle due chiese. Venne subito definita \"merabiliorem basilicis totius Galliae\" (la pi\u00f9 mirabile di tutte le basiliche della Gallia).\nLa sua edificazione frutt\u00f2 a Guglielmo da Volpiano fama di gran costruttore. Egli fu infatti protagonista dell'espansione architettonica dell'anno mille, e questa fu la sua opera pi\u00f9 importante. Ne diresse personalmente i lavori dettando precise disposizioni su come doveva essere realizzato l'edificio. Esso infatti venne costruito seguendo precisi canoni legati alla riforma monastica e architettonica, legata alle maggiori personalit\u00e0 religiose del momento e ad esempi come la grandiosa abbazia di Cluny, realizzata su donazione del duca Guglielmo I di Aquitania. A Saint-B\u00e9nigne come a Cluny si possono, dunque, trovare le basi di partenza per l'avvio della stagione romanica.\nLa chiesa ricostruita con disegni di pianta e di sezione ricavati dalle descrizioni coeve e successive era caratterizzata da una pianta di cinque navate, terminante con uno sviluppo a gradoni, che rielaborava e sviluppava la terminazione orientale di Cluny II in cui quattro altari si affiancavano a quello principale eretto sulla tomba di San Benigno, un santo martire che la tradizione vuole discepolo di San Policarpo vescovo di Smirne e a sua volta ordinato dallo stesso Giovanni apostolo ed evangelista. La tomba di San Benigno era gi\u00e0 venerata nel V secolo. L'edificio aveva 104 colonne al piano interrato e 121 al piano terra; le navate laterali erano sormontante da matronei voltati; le fonti testimoniano infatti che le navate erano a doppia volta.\nLe chiese vennero consacrate il 30 ottobre 1016 e la rotonda il 13 maggio 1018.\nLa rotonda.\nLa chiesa era completata dalla \"Rotonda\" un edificio a tre piani di circa 19 metri di diametro a cui si accedeva dalla chiesa inferiore, da un'ampia cripta che occupava gran parte della lunghezza del corpo longitudinale. Il fedele passava cos\u00ec dall'oscurit\u00e0 delle volte della chiesa inferiore alla luminosit\u00e0 della rotonda in cui i pilastri si disponevano in 3 file concentriche, su tre piani sovrapposti creando una vera e propria colonna di luce che entrava dalle finestre della cupola e dalle monofore degli ambulacri. Di questa straordinaria struttura oggi non rimane che il piano terra, e a causa dell'interramento \u00e8 avvolta dalle tenebre. Le colonne (8 nel primo giro 16 nel secondo e 22 nel terzo) erano pesanti e massicce in quanto dovevano sostenere il peso dei piani sovrastanti.\nLa chiesa gotica.\nFra il 1280 e il 1393 venne costruita l'attuale cattedrale gotica, al posto della precedente basilica, crollata. Il piano interrato della rotonda \u00e8 la sola vestigia del vecchio complesso, riadattata a cripta della cattedrale.\nIl 31 luglio 1479 il re Luigi XI di Francia vi conferma la sua protezione alla citt\u00e0.\nIl 9 aprile 1731 venne creata la Diocesi di Digione e la sede fu trasferita a San Benigno che elevata a cattedrale nel 1813."}
{"id": "2127275", "revid": "1573940", "url": "https://it.wikipedia.org/wiki?curid=2127275", "title": "Chiesa dei Santi Gioacchino e Anna ai Monti", "text": "La chiesa dei Santi Gioacchino e Anna ai Monti \u00e8 una chiesa di Roma, nel rione Monti, che affaccia su largo Venosta, all'inizio di via in Selci.\nL'edificio sacro ha una pianta a croce greca e la sua costruzione inizi\u00f2 nel 1589 per terminare nel Settecento con la costruzione del convento annesso per le suore di san Francesco di Paola.\nIn occasione di successivi ampliamenti, nella vicina via in Selci, in quello che oggi \u00e8 l'ex monastero delle Paolotte, fu trovato un tesoro, che l'Armellini cos\u00ec descrive:\nLa tradizione popolare attribuiva questo tesoro ad un re polacco che abitava nella zona: da qui il nome della rampa di scale che costeggia la chiesa, ossia Monte Polacco.\nNella chiesa con l'accordo di san Giovanni Paolo II, officia il culto, a certi orari, la Chiesa ortodossa etiope Tewahedo, alla quale, con Convenzione della Diocesi di Roma, sono peraltro affidati i locali al piano interrato della chiesa."}
{"id": "2127277", "revid": "188323", "url": "https://it.wikipedia.org/wiki?curid=2127277", "title": "Citro\u00ebn 2CV Sahara", "text": ""}
{"id": "2127278", "revid": "1318658", "url": "https://it.wikipedia.org/wiki?curid=2127278", "title": "Chiesa dei Santi Benedetto e Scolastica all'Argentina", "text": "La chiesa dei Santi Benedetto e Scolastica all'Argentina \u00e8 un luogo di culto cattolico di Roma, nel rione Sant'Eustachio, in via di Torre Argentina, al pianterreno di palazzo Lucarucci.\nStoria e tradizioni.\nEssa \u00e8 chiesa regionale dei nursini, che agli inizi del XVII secolo fondarono a Roma un'arciconfraternita intitolata ai due santi fratelli nati a Norcia costruendo un oratorio nel 1625: la confraternita fu approvata da papa Paolo V nel 1615 e da papa Gregorio XV nel 1623. Un membro della confraternita, Pier Matteo Lucarucci, morendo, lasci\u00f2 alla stessa un proprio immobile (dove essa gi\u00e0 si riuniva, al piano terreno), dando cos\u00ec la possibilit\u00e0 al sodalizio di allargare l'oratorio e trasformarlo in chiesa.\nLa chiesa \u00e8 conosciuta anche con il nome di \"San Benedetto della ciambella\"; cos\u00ec Marcello Armellini spiega questo curioso nome:\nLa chiesa fu spogliata della maggior parte delle sue ricche opere dai francesi nel 1798 e dalla Repubblica romana nel 1849 e per questo pi\u00f9 volte restaurata dai papi Pio IX e Leone XIII. Nella spoliazione effettuata dai francesi ne and\u00f2 disperso anche l'archivio.\nDescrizione.\nLa chiesa \u00e8 priva di facciata propria; il suo ingresso, costituito da un elegante portale sormontato da un tondo recante l'iscrizione in latino \u00abDivis Benedicto et Scholasticae patronis ordo et populus nursinus\u00bb (in italiano: \u00abLa magistratura ed il popolo di Norcia ai santi patroni Benedetto e Scolastica\u00bb), \u00e8 inserito all'interno del prospetto su via di Torre Argentina dell'antico palazzo Lucarucci.\nL'interno \u00e8 a unica navata, con finte colonne dipinte alle pareti, e la scritta \u00abFelix Nursiae tellus quae talem genuit alumnun\u00bb (in italiano: \u00abO fortunata terra di Norcia che ha generato un tale figlio\u00bb); vi sono poi raffigurati dipinti e decorazioni ottocentesche dei papi restauratori. La navata \u00e8 divisa in due campata da un arco poggiante su semipilastri: quella dedicata ai fedeli con copertura a botte mentre quella del presbiterio \u00e8 a copertura piana."}
{"id": "2127280", "revid": "1543377", "url": "https://it.wikipedia.org/wiki?curid=2127280", "title": "Rostrhamus sociabilis", "text": "Il nibbio delle Everglades (Rostrhamus sociabilis ()), noto anche come nibbio chioccioliere, \u00e8 un uccello della famiglia Accipitridae diffuso dalla Florida all'Argentina.\nDescrizione.\nLa sua lunghezza \u00e8 di 45\u00a0cm con un'apertura alare di 120\u00a0cm.\nBiologia.\nAlimentazione.\nSi nutre di lumache d'acqua e carne.\nRiproduzione.\nIl corteggiamento avviene in aria; il nido viene costruito dal maschio e la femmina vi depone dalle due alle quattro uova. Si ritrovano colonie composte da 20-100 coppie.\nDistribuzione e habitat.\nIl loro habitat \u00e8 costituito da terreni paludosi. Per via delle continue bonifiche si spostano in continuazione ma ancora si ritrovano in molte parti dell'America meridionale, dove l'agricoltura \u00e8 ancora allo stato primitivo o non esiste affatto. Negli Stati Uniti si ritrovano nelle Everglades."}
{"id": "2127281", "revid": "729019", "url": "https://it.wikipedia.org/wiki?curid=2127281", "title": "Stazione di Tabata (Tokyo)", "text": "La \u00e8 una stazione ferroviaria di Tokyo, sita nel quartiere speciale di Kita.\nStoria.\nLa stazione venne inaugurata il 1\u00ba aprile 1896, i lavori per il restauro cominciarono nel 2005 e furono completati nel 2008, la stazione \u00e8 stata riaperta completamente nell'agosto del 2008.\nStruttura.\nAttualmente la stazione \u00e8 costituita da due marciapiedi a isola che servono 4 binari. I due binari verso l'interno sono riservati alla linea Yamanote, quelli pi\u00f9 esterni alla linea Keihin-T\u014dhoku."}
{"id": "2127285", "revid": "1543377", "url": "https://it.wikipedia.org/wiki?curid=2127285", "title": "Chiesa di Ges\u00f9 Divino Lavoratore (Roma)", "text": "La chiesa di Ges\u00f9 Divino Lavoratore \u00e8 un luogo di culto cattolico di Roma situato in via Oderisi da Gubbio, nel quartiere Portuense.\nStoria.\nIl 1\u00ba ottobre 1954 venne istituita la cura d'anime \"Prata Papi\" dipendente dalla parrocchia della Sacra Famiglia fuori Porta Portese e per il Natale dello stesso anno venne dotata di un luogo di culto di modeste dimensioni costituito da un edificio prefabbricato; il 12 marzo dell'anno successivo col decreto \"Paterna sollecitudine\" fu istituita la parrocchia di Ges\u00f9 Divino Lavoratore che affidata al clero diocesano di Roma.\nLa prima pietra dell'edificio, progettato dall'architetto Raffaello Fagnoni, fu posata il 24 marzo 1955; il 15 maggio 1960 fu consacrata dal cardinale Clemente Micara. La dedica a Ges\u00f9 lavoratore fu voluta dai papi Pio XII e Giovanni XXIII come segno della presenza della chiesa nel mondo del lavoro. Nel 1969 papa Paolo VI elev\u00f2 la chiesa a titolo cardinalizio col nome di \"Ges\u00f9 Divin Lavoratore\".\nDescrizione.\nLa chiesa di Ges\u00f9 Divino Lavoratore sorge nel tratto iniziale di via Oderisi da Gubbio, nei pressi del piazzale della Radio. La costruzione, preceduta da un ampio sagrato, \u00e8 a pianta ovoidale e si caratterizza esternamente per il paramento murario in blocchi di tufo squadrati con ricorsi in travertino, e per l'alta torre campanaria, anch'essa a forma cilindrica, che richiama in modo evidente una ciminiera. Il campanile, che alla sua sommit\u00e0 raggiunge un'altezza di circa 44\u00a0m, \u00e8 posta in asse col portale centrale, collegata alla chiesa retrostante tramite una pensilina, e costituisce una sorta di propileo; la cella campanaria \u00e8 delimitata da nervature in cemento armato disposte a formare dei triangoli. Ai lati di quello maggiore si aprono altri quattro portali rettangolari. La grande finestra che corre lungo l'intero perimetro dell'aula nella parte superiore della parete esterna, \u00e8 ornata da una serie di croci greche anch'esse in tufo.\nAll'interno la chiesa \u00e8 costituita da un'unica aula il cui soffitto presenta una \u00abcomplessa orditura di travi primarie e secondarie\u00bb in calcestruzzo armato sorretta da quattordici pilastri radiali (che delimitano lo spazio di cappelle laterali) rivestiti in pietra. L'area presbiterale \u00e8 situata sul lato opposto rispetto all'ingresso ed \u00e8 rialzata di diversi gradini rispetto al resto della chiesa; dietro l'altare vi \u00e8 un \"Crocifisso agonizzante\" su sfondo a tessere policrome. Sul ballatoio ai suoi lati si trova l'organo a canne Mascioni \"opus 839\" costruito nel 1963-1964; \u00e8 a trasmissione elettrica e dispone di 31 registri e la sua consolle, situata a pavimento nell'aula, ha due tastiere e pedaliera, con i comandi dei vari registri, accoppiamenti e annullatori a placchette a bilico."}
{"id": "2127287", "revid": "1573940", "url": "https://it.wikipedia.org/wiki?curid=2127287", "title": "Chiesa di Santa Barbara (Roma)", "text": "La chiesa di Santa Barbara \u00e8 un luogo di culto cattolico di Roma, situato nel quartiere Appio Claudio, in largo Santa Barbara.\nStoria.\nFu costruita nel 1953 su disegno dell'architetto Luigi Gherardelli del comando dei Vigili del Fuoco di Firenze, in una zona di Roma allora abbastanza disabitata ed occupata solamente da casali di campagna, dalla scuola dei Vigili del Fuoco e dall'ippodromo delle Capannelle. Fu proprio la ristrutturazione della suddetta scuola, che comprendeva anche la costruzione di un villaggio per il personale, ad imporre anche la costruzione della chiesa e a dedicarla alla santa patrona dei Vigili del Fuoco, santa Barbara di Nicomedia.\nLa prima pietra del nuovo edificio sacro fu posta il 9 marzo 1952; un anno e mezzo dopo la chiesa era ultimata, e venne solennemente consacrata dal cardinale Clemente Micara il 6 dicembre 1953.\nQualche giorno prima, il 1\u00ba dicembre, la chiesa era eretta a parrocchia con il decreto \"\u201cPastoris aeterni\u201d\" ed affidata al clero diocesano di Roma.\nDescrizione.\nLa chiesa \u00e8 preceduta da un porticato con pilastri. Una lapide ricorda la visita effettuata in questa chiesa da papa Giovanni Paolo II il 26 febbraio 1989.\nAll'interno si presenta ad un'unica navata, con soffitto ligneo a capriate, ed illuminata da otto finestre con vetrate policrome che raffigurano diverse sante della chiesa cattolica: Orsola, Lucia, Cecilia, Agata, Agnese, Caterina d'Alessandria, Maria Goretti e Giovanna d'Arco. Sotto ognuna di questa finestre ci sono pitture che raffigurano episodi della vita dei santi.\nAi lati della chiesa sono collocati due altari laterali, uno dedicato al Sacro Cuore e l'altro a santa Rita. L'altare maggiore e ornato di un'abside ove \u00e8 collocato un grande affresco di Gianfranco Lucidi del 1969: al centro \u00e8 la figura del Cristo, accompagnata da raffigurazioni di scene o elementi che alludono al quartiere o alla zona ove \u00e8 inserita la chiesa: un cavaliere che salta un ostacolo (l'ippodromo delle Capannelle), un aereo (l'aeroporto di Ciampino), un acquedotto (l'acquedotto Claudio), una caserma dei vigili del fuoco.\nSulla destra \u00e8 collocata la \"cappella del Santissimo Sacramento\", con diverse statue devozionali e la \"Via Crucis\" in terracotta invetriata."}
{"id": "2127291", "revid": "116612105", "url": "https://it.wikipedia.org/wiki?curid=2127291", "title": "Motore anteriore e posteriore", "text": "Per autovettura a motore anteriore e posteriore o a doppio motore s'intende un'automobile con due motori della stessa tipologia, quindi da non confondere con il veicolo ibrido.\nDisposizione.\nIn questi veicoli, uno dei motori \u00e8 montato nello spazio che intercorre tra l'abitacolo ed il paraurti, mentre l'altro \u00e8 montato a sbalzo (cio\u00e8 subito dietro l'asse posteriore) sul retrotreno.\nUna variante \u00e8 il doppio motore disposto in un unico alloggiamento (anteriore o posteriore), come nel caso dell'uso di due motori motociclistici.\nImpiego.\nQuesta soluzione \u00e8 usata per vetture a impiego speciale e generalmente del tipo 4x4, come le competizioni, un esempio \u00e8 la Citro\u00ebn 2CV Sahara, ma anche veicoli di produzione artigianale, un altro impiego \u00e8 stato nella Pikes Peak International Hillclimb con le Suzuki Cultus e Suzuki Escudo fino al 1995.\nVantaggi e svantaggi.\nI vantaggi di questa disposizione sono:\nimpiegata sulle automobili per uso speciale\nGli svantaggi:"}
{"id": "2127300", "revid": "1543377", "url": "https://it.wikipedia.org/wiki?curid=2127300", "title": "Campagne dalmato-illiriche (13-9 a.C.)", "text": "Le guerre dalmato-illiriche e pannoniche degli anni 13-9 a.C. (chiamate dai Romani \"Bellum Pannonicum\") al tempo dell'imperatore romano Augusto, rappresentano la chiave di volta per comprendere l'occupazione del settore strategico pi\u00f9 importante dell'intero limes romano, ovvero il settore danubiano.\nRonald Syme scrive che \u00ab\"Roma, sotto le vesti di portatrice di pace, durante il Principato di Augusto, intraprese una politica razionale e sostenuta di conquista in Europa\"\u00bb. Il compito pi\u00f9 arduo era quello di completare la sottomissione dell'area centrale dell'Impero romano, vale a dire la sottomissione dell\"Illyricum\" e dei Balcani, avanzando con la frontiera verso nord, fino al Danubio. Sempre il Syme sostiene che, se la conquista della Germania non era essenziale nei piani di Augusto, e che poteva essere abbandonata senza danno anche in seguito alla disfatta della selva di Teutoburogo (9 d.C.), al contrario quando l'intero Illirico si ribell\u00f2 (6-9 d.C.), Roma non si ritir\u00f2 e combatt\u00e9 una guerra sanguinosissima per oltre tre anni fino alla sottomissione totale, che \u00ab\"fu la pi\u00f9 tremenda delle guerre esterne, dopo le guerre puniche\"\u00bb.\nIn futuro, dopo aver raggiunto questo primo obbiettivo, Augusto aveva progettato di occupare la Boemia dei Marcomanni di Maroboduo (nel 6 con Tiberio), congiuntamente con gli eserciti della Germania Magna, in modo di portare la frontiera settentrionale fino ad occupare gran parte dell'Europa centrale, fino all'Elba. In seguito la dislocazione degli eserciti lungo il pi\u00f9 importante fiume europeo, permise la conquista della Dacia da parte di Traiano e della Marcomannia da parte di Marco Aurelio (ai tempi delle guerre marcomanniche).\nContesto storico.\nQuasi a dispetto dell'indole apparentemente pacifica di Augusto, il suo principato fu il pi\u00f9 travagliato da guerre di quanto non lo siano stati quelli della maggior parte dei suoi successori. Solo Traiano e Marco Aurelio si trovarono a lottare contemporaneamente su pi\u00f9 fronti come era accaduto al primo degli Imperatori romani. Sotto Augusto, infatti, furono coinvolte tutte le frontiere, dall'oceano settentrionale fino alle rive del Ponto, dalle montagne della Cantabria fino al deserto dell'Etiopia, in un piano strategico preordinato che prevedeva il completamento delle conquiste attorno all'intero bacino del Mediterraneo e fino al cuore dell'Europa centrale, con lo spostamento dei confini, a nord lungo il Danubio e ad est lungo l'Elba (in sostituzione del Reno).\nLe campagne di Augusto furono effettuate con il fine di consolidare le conquiste disorganiche dell'et\u00e0 repubblicana, le quali rendevano indispensabili numerose annessioni di nuovi territori. Mentre l'Oriente pot\u00e9 rimanere pi\u00f9 o meno come Antonio e Pompeo lo avevano lasciato, in Europa fra il Reno ed il Mar Nero fu necessaria una nuova riorganizzazione territoriale in modo da garantire una stabilit\u00e0 interna e, contemporaneamente, frontiere pi\u00f9 difendibili.\nOttaviano nel corso degli anni 35-33 a.C. era riuscito ad occupare l'alta valle del fiume Sava fino alla roccaforte di Siscia cominciando ad incunearsi tra le genti della Pannonia lungo il fronte occidentale. Le province senatorie dell\"Illyricum\" e della Macedonia avevano per\u00f2 una frontiera insicura composta da poche legioni, i cui fianchi erano protetti, a nord dai regni clienti di Norico e degli Odrisi di Tracia.\nFronte macedonico.\nLungo il fronte orientale dell'Illirico, tra il 29 ed il 16 a.C., si procedette ad azioni combinate insieme ai re \"clienti\" traci, contro le popolazioni di Mesia e Tracia, oltre a quelle sarmatiche, getiche e bastarne, cominciando una lenta penetrazione verso settentrione dai confini della provincia romana di Macedonia.\nForze in campo.\nAugusto riusc\u00ec a schierare un esercito composto da numerose legioni nel corso di questo ventennio di guerre, tra Macedonia ed Italia settentrionale, oltre a numerose unit\u00e0 ausiliarie ed una flotta lungo i principali fiumi (Sava e Drava). Si trattava delle legioni:\nCampagne militari.\nAgrippa e M.Vinicio (14 - 13 a.C.).\nIl progetto di Augusto di occupare l'intera area balcanica fino al fiume Danubio fu portato a termine quasi vent'anni pi\u00f9 tardi l'inizio delle sue prime campagne del 35-33 a.C., una volta divenuto padrone incontrastato del mondo romano. Egli, sull'esempio del padre adottivo, il grande Cesare, pianific\u00f2 di sottomettere l'intera area compresa tra l'Adriatico, il fiume Drava, le terre dei Dardani e dei Mesi, stanco di subire continue scorrerie nelle province di Macedonia ed Illirico.\nCampagne di Tiberio (12 - 9 a.C.).\nCos\u00ec, dopo la morte di Marco Vipsanio Agrippa, il comando delle operazioni fu affidato al primogenito figliastro dell'imperatore, Tiberio, figlio di Livia Drusilla, che godeva ormai della fama di ottimo comandante.. Una volta nominato console fu inviato dal patrigno nell'Illirico, pronto a sottomettere l'intera area. Egli sgomin\u00f2 le forze nemiche e attu\u00f2 una politica di durissima repressione contro gli sconfitti; grazie alla sua abilit\u00e0 strategica e all'astuzia che dimostr\u00f2, condusse gli eserciti romani per 4 anni contro le popolazioni di Dalmati e Breuci, avvalendosi anche dell'aiuto di validi generali come Marco Vinicio e Lucio Calpurnio Pisone in Tracia.\nConseguenze.\nAl termine delle campagne di questi anni dei legati imperiali di Illirico e Macedonia, sotto l'alto comando prima di Agrippa e poi di Tiberio, l'intera area fu domata anche se non in modo definitivo. Augusto decise, inoltre, di trasferire l'Illirico alla giurisdizione del \"princeps\", affidandolo ad un \"legatus Augusti pro praetore\".\nInfatti dopo un quindicennio di relativa tranquillit\u00e0, nel 6, il settore danubiano torn\u00f2 ad essere agitato. I Dalmati si ribellarono, e con loro anche i Breuci di Pannonia, mentre Daci e Sarmati compirono scorrerie in Mesia. Fu necessario sospendere ogni nuovo tentativo di conquista a nord del Danubio, per sopprimere questa rivolta durata per ben tre anni, dal 6 al 9.\nTutto veniva messo in discussione con lo scoppio di una rivolta presso tutte le genti pannoniche e della Dalmazia nel 6 d.C. Le campagne che si susseguirono durarono 4 anni, con l'impiego di non meno di 70.000/80.000 soldati romani. La rivolta fu infine soffocata nel sangue e \nTiberio, in questo modo, fiss\u00f2 definitivamente il confine dell'area illirica al fiume Drava."}
{"id": "2127304", "revid": "1573940", "url": "https://it.wikipedia.org/wiki?curid=2127304", "title": "Chiesa della Trasfigurazione di Nostro Signore Ges\u00f9 Cristo (Roma)", "text": "La chiesa della Trasfigurazione di Nostro Signore Ges\u00f9 Cristo \u00e8 un luogo di culto cattolico di Roma, sede dell'omonima parrocchia, nel quartiere Gianicolense, in piazza della Trasfigurazione.\nFu costruita, su progetto di Tullio Rossi, tra il 1934 ed il 1936, in una zona di Roma allora in crescente trasformazione ed urbanizzazione. \u00c8 stata eretta in parrocchia il 18 giugno 1936 con decreto del cardinale vicario Francesco Marchetti Selvaggiani \"\u201cRomanus pontifex\u201d\", ereditando titolo e dei redditi della soppressa parrocchia di San Rocco al Porto di Ripetta. Durante l'occupazione nazista di Roma, la parrocchia retta da mons. Giovanni Butinelli fu coinvolta nell'accoglienza degli ebrei voluta da Pio XII: a seguito del rastrellamento del 16 ottobre 1943, la parrocchia salv\u00f2 dallo sterminio pi\u00f9 di cento ebrei.\nNegli anni 70 e 80 ebbe un ruolo importante nei fermenti successivi al Concilio Vaticano II, con la creazione del gruppo e della rivista \"La Tenda\", e nell'accoglienza degli esuli dalla dittatura militare in Argentina.\nDal 2001 la parrocchia \u00e8 sede del titolo cardinalizio della \"Trasfigurazione di Nostro Signore Ges\u00f9 Cristo\", di cui \u00e8 titolare il cardinale Pedro Rubiano S\u00e1enz, arcivescovo emerito di Bogot\u00e0.\nArte.\nDi notevole valore artistico il portale in bronzo inaugurato in occasione del Giubileo del 2000, opera di Pierangelo Pagani, di 2,50 metri di larghezza e 5 m di altezza, che raffigura una grande croce che con le sue braccia divide il portale in quattro ante. All'interno, nell'abside, \u00e8 collocata una copia della \"Trasfigurazione\" di Raffaello Sanzio."}
{"id": "2127307", "revid": "767487", "url": "https://it.wikipedia.org/wiki?curid=2127307", "title": "Letteratura sanscrita", "text": "La letteratura sanscrita \u00e8 la letteratura indiana scritta nella lingua classica dell'India, ovvero il sanscrito.\nL'ampiezza e il valore di questa letteratura, ancora pi\u00f9 ampia nelle opere religiose, prima di tutto nell'Induismo, e il fatto che la maggior parte delle lingue indiane contemporanee ne sia direttamente derivata (lingue indoarie), e tutte ne siano fortemente influenzate, rendono il sanscrito e la sua letteratura estremamente rilevanti per la cultura indiana, esattamente quanto il latino e il greco classico lo sono stati per la cultura occidentale. \nStoria.\nI Veda (2000-1100 a.C.) segnano l'inizio di questa letteratura, nella forma iniziale della lingua, chiamata sanscrito vedico, che continua con la produzione dei racconti epici dell'et\u00e0 del ferro; prima della standardizzazione della lingua ad opera di P\u0101\u1e47ini, che codific\u00f2 il \"sanscrito classico\" nella sua grammatica sanscrita \"A\u1e63\u1e6d\u0101dhy\u0101y\u012b\" (Gli otto capitoli) intorno al IV secolo a.C.. \nL'et\u00e0 dell'oro \u00e8 datata nella tarda antichit\u00e0 (grossomodo dal III all'VIII secolo d.C.). \nInoltre la produzione letteraria ha visto una tarda fioritura nell'XI secolo, prima del declino avvenuto dopo il 1100, soprattutto a causa della conquista islamica dell'India.\nAttualmente vi sono degli sforzi volti al suo rilancio, con eventi come il \"All-India Sanskrit Festival\" (dal 2002), strutturati come concorsi di composizione letteraria."}
{"id": "2127314", "revid": "339392", "url": "https://it.wikipedia.org/wiki?curid=2127314", "title": "Georges-Louis Leclerc", "text": ""}
{"id": "2127317", "revid": "154893", "url": "https://it.wikipedia.org/wiki?curid=2127317", "title": "Unione Europea", "text": ""}
{"id": "2127319", "revid": "1573940", "url": "https://it.wikipedia.org/wiki?curid=2127319", "title": "Chiesa dei Santi Gioacchino e Anna (Roma)", "text": "La chiesa dei Santi Gioacchino e Anna \u00e8 una chiesa di Roma, situata nella zona Torre Maura, in viale Bruno Rizzieri.\nStoria e descrizione.\n\u00c8 stata progettata dall'architetto Sandro Benedetti e costruita tra il 1982 ed il 1984 ed \u00e8 stata consacrata solennemente il 12 aprile 1984.\nLe linee guida che hanno ispirato il progetto della chiesa sono due:\nLa chiesa \u00e8 stata eretta a parrocchia il 1\u00ba marzo 1982 con decreto del cardinale vicario Ugo Poletti ed \u00e8 sede del titolo cardinalizio dei \u201cSanti Gioacchino e Anna al Tuscolano\u201d.\nInternamente, si trova l'organo a canne Mascioni \"opus 1138\" (costruito nel 1996), situato in controfacciata; \u00e8 a trasmissione elettrica e dispone di 21 registri distribuiti su due manuali e pedale."}
{"id": "2127327", "revid": "2051852", "url": "https://it.wikipedia.org/wiki?curid=2127327", "title": "Record dei campionati europei di nuoto", "text": "La seguente \u00e8 una lista dei tempi pi\u00f9 veloci mai nuotati nelle varie edizioni dei Campionati europei di nuoto e dei Campionati europei di nuoto in vasca corta. Entrambe le competizioni sono organizzate dalla LEN.\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "2127329", "revid": "729019", "url": "https://it.wikipedia.org/wiki?curid=2127329", "title": "Monorotaia Sh\u014dnan", "text": "La \u00e8 una monorotaia giapponese che collega Kamakura a Fujisawa ed \u00e8 gestita dalla . Ha una lunghezza di 6,6\u00a0km e i treni la percorrono ogni 6-8 minuti con un tempo di percorrenza di circa 14 minuti. A differenza delle normali monorotaie, la \"Monorotaia Shonan\" \u00e8 una ferrovia sospesa.\nStoria.\nLa Monorotaia Sh\u014dnan fu costruita dalla Mitsubishi Heavy Industries e dalla SAFEGE. La linea apr\u00ec il 7 marzo 1970 tra \u014cfuna e Nishi-Kamakura, e fu la prima monorotaia sospesa in Giappone. Il resto della linea apr\u00ec i battenti il 2 luglio 1971."}
{"id": "2127334", "revid": "729019", "url": "https://it.wikipedia.org/wiki?curid=2127334", "title": "Alajos P\u00e1lffy", "text": "Biografia.\nProveniente da un ramo collaterale della nobilissima famiglia ungherese dei P\u00e1lffy de Erd\u0151d, era figlio del conte Rudolf K\u00e1roly P\u00e1lffy (1750-1802) e di sua moglie Maria Antonia (1763\u20131842) contessa von Kolowrat-Krakowsky. Sua nonna paterna era Maria Eleonora von Kaunitz-Rietberg, sorella del celebre Wenzel Anton von Kaunitz-Rietberg. Il nonno e bisnonno materni furono entrambi feldmarescialli al servizio del Sacro Romano Impero tra XVII e XVIII secolo. Seguendo le loro orme, Alajos entr\u00f2 ancora giovanissimo nelle schiere dell'esercito austriaco, vivendo gli ultimi stralci delle guerre napoleoniche.\nDopo aver fatto carriera nel corpo di cavalleria degli ussari, venne posto a comando dell'8\u00ba reggimento \"von Terszty\u00e1nszky\" assieme al Principe ungherese Alajos Esterh\u00e1zy de Gal\u00e1nta (1780\u20131868), col quale prese parte alla campagna d'Italia del 1848 ove riusc\u00ec a divenire Governatore del Veneto, seppur per breve tempo dal marzo all'aprile di quello stesso anno. Fu nel contempo consigliere intimo dell'imperatore e ricopr\u00ec l'incarico di ciambellano di corte.\nNel 1859 venne destinato alla 2\u00aa Armata al comando di Ferenc Gyulai e prese parte alla Battaglia di Magenta, ma rimase estraneo agli scontri assieme agli altri corpi di cavalleria a lui sottoposti (12\u00ba reggimento degli ussari \"Conte Haller\" su quattro squadroni, 1\u00ba reggimento degli ulani \"Conte Civa\u00f2rt\" su sette squadroni e 9\u00aa batteria a cavallo del 3\u00ba reggimento), attendendo come riserva a Castellazzo de' Stampi, frazione di Corbetta per poi unirsi in ritirata alla divisione di cavalleria di Alessandro di Mensdorff di stanza a Cerello.\nRitiratosi a vita privata dopo le sconfitte subite in Italia, mor\u00ec il 2 febbraio 1876 a Hradi\u0161t\u011b.\nMatrimonio e figli.\nIl 16 agosto 1833 si spos\u00f2 con la giovane principessa polacca Sofia Jablonowska (1812\u20131848) discendente del re Stanislao Leszczy\u0144ski. Da questa unione nacquero due figli maschi e due femmine:\nAlla morte della prima moglie si rispos\u00f2 con la cugina Marie Antonie Josefa Ernestine P\u00e1lffy de Erd\u0151d dalla quale per\u00f2 non ebbe eredi."}
{"id": "2127337", "revid": "169529", "url": "https://it.wikipedia.org/wiki?curid=2127337", "title": "Nicola Bonservizi", "text": "Promotore del primo Fascio di Parigi nel 1922, fu corrispondente estero de \"Il Popolo d'Italia\" e fondatore del quotidiano per gli italiani \"La Nuova Italia\" (\"L'Italie Nouvelle\") a Parigi. Il suo assassinio a opera dell'anarchico fuoriuscito Bonomini fece s\u00ec che la stampa italiana, nel riportare le cronache dell'accaduto, indirettamente rendesse visibili le manifestazioni ostili ai Fasci all'estero.\nBiografia.\nNicola Bonservizi partecip\u00f2 alla Grande Guerra come tenente di artiglieria nel Regio Esercito. Dopo la guerra collabor\u00f2 alla rivista \"Utopia\", che Benito Mussolini aveva fondato quando era uscito dal Partito Socialista Italiano. Nel 1920 fu inviato a Parigi come corrispondente dall'estero del Popolo d'Italia, il quotidiano anch'esso fondato da Benito Mussolini.\nA Parigi Nicola Bonservizi fond\u00f2 il primo Fascio di Parigi e la rivista \"L'Italie Nouvelle\", organo ufficiale dei fascisti italiani che risiedevano in Francia, finanziato dal governo italiano. La rivista era scritta sia in italiano, sia in francese.\nNicola Bonservizi scrisse sul \"Popolo d'Italia\" circa l'importanza della sua missione a Parigi per fondare i Fasci all'Estero come \u00abcentro di attrazione, d'informazione e di propaganda\u00bb e strumento della politica estera italiana.\nL'assassinio.\nLa sera del 20 febbraio 1924 l'anarchico Ernesto Bonomini, residente in Francia, fer\u00ec a morte con colpi di rivoltella Nicola Bonservizi mentre si trovava seduto al tavolo di un ristorante a Parigi. La vittima si spense poi il 26 marzo. La salma fu trasferita in Italia dove fu accolta da Mussolini per le onoranze funebri e sepolta nella Cappella degli Eroi al Cimitero Monumentale del Verano.\nNel frattempo il Bonomini, arrestato dalla polizia francese, fu condannato a 8 anni di lavori forzati. La pena fu poi in parte condonata e trasformata in semplice carcerazione. A proposito della mitezza della pena, nel 1928 scriveva Giorgio Pini, nel suo \"Storia del Fascismo: guerra, rivoluzione, regime\" che \u00abla giustizia francese si affretta poi a dare all\u2019assassino una leggerissima condanna, che suona incitamento a nuovi delitti\u00bb.\nIn suo onore, nel 1936, la citt\u00e0 natale di Bonservizi Urbisaglia cambi\u00f2 nome, per tutta la durata del fascismo in Italia, da Urbisaglia a Urbisaglia Bonservizi."}
{"id": "2127339", "revid": "339392", "url": "https://it.wikipedia.org/wiki?curid=2127339", "title": "Kamamura", "text": ""}
{"id": "2127341", "revid": "84711", "url": "https://it.wikipedia.org/wiki?curid=2127341", "title": "Mia Martini 2007 &quot;Il Concerto&quot;", "text": ""}
{"id": "2127343", "revid": "532958", "url": "https://it.wikipedia.org/wiki?curid=2127343", "title": "Godefroid Kurth", "text": "\u00c8 autore di numerose ricerche sull'Alto Medioevo, in particolare sui Franchi. Fu docente all'Universit\u00e0 di Liegi (1873-1906)."}
{"id": "2127344", "revid": "80598", "url": "https://it.wikipedia.org/wiki?curid=2127344", "title": "Mim\u00ec Bert\u00e9", "text": ""}
{"id": "2127345", "revid": "123751904", "url": "https://it.wikipedia.org/wiki?curid=2127345", "title": "Religione azteca", "text": "La religione azteca \u00e8 una religione mesoamericana che combina elementi di politeismo, sciamanesimo ed animismo, oltre ad aspetti legati all'astronomia ed al calendario. Come altre religioni mesoamericane, unisce i sacrifici umani a numerose feste religiose la cui ricorrenza seguiva il calendario azteco. Vantava un pantheon molto ampio; gli Aztechi adottavano spesso come proprie divinit\u00e0 quelle di altre regioni geografiche, o di altri popoli. La cosmologia azteca divideva il mondo in livelli alti e bassi, ognuno associato ad un particolare insieme di divinit\u00e0 e di oggetti celesti. Nella religione azteca un importante ruolo era giocato da sole, luna e Venere, ad ognuno dei quali erano associati diversi significati simbolici e religiosi, ed erano legati a luoghi geografici. Buona parte del pantheon azteco era un retaggio delle precedenti civilt\u00e0 mesoamericane e di altri popoli, quali Tlaloc, Quetzalcoatl e Tezcatlipoca, e si trattava di Dei venerati con nomi diversi in molte culture durante tutta la storia della Mesoamerica. Le divinit\u00e0 pi\u00f9 importanti erano Tlaloc, Dio della pioggia, Huitzilopochtli, Dio padre della trib\u00f9 Mexica, Quetzalcoatl, eroe culturale e Dio della civilt\u00e0 e dell'ordine e Tezcatlipoca, Dio del destino e della fortuna, legato alla guerra ed alla magia. Ognuna di queste divinit\u00e0 possedeva un proprio tempio nella capitale azteca di Tenochtitl\u00e1n. Tlaloc e Huitzilopochtli venivano venerati nel Templo Mayor. Una pratica religiosa comune tra gli Aztechi era la ricreazione del divino: gli eventi mitologici venivano ricreati ritualmente e le persone viventi impersonavano particolari dei, venendo riveriti come dei, e spesso sacrificati.\nTeotl.\nIl concetto di \"Teotl\" \u00e8 un punto fondamentale della religione azteca. In lingua nahuatl viene spesso considerato sinonimo di \"Dio\", anche se in realt\u00e0 si riferisce ad un concetto pi\u00f9 generale, che fa riferimento all'energia dinamica immateriale della divinit\u00e0, in modo simile al concetto polinesiano di Mana. La natura di \"Teotl\" \u00e8 stata oggetto di discussione tra gli studiosi per molti anni. Si tratta di un elemento chiave per la comprensione della caduta dell'impero azteco, dato che sembra che Montezuma e gli Aztechi in generale si riferissero a Cort\u00e9s ed agli altri conquistadores definendoli \"Teotl\". \u00c8 stata un'opinione comune il fatto che questo significasse che li credevano degli dei, ma una migliore comprensione di \"teotl\" potrebbe suggerire che erano semplicemente considerati \"misteriosi\" e \"inesplicabili\".\nIl Pantheon.\nMolti dei aztechi possono essere raggruppati in insiemi relativi a differenti temi. Gli Aztechi erano soliti adottare le divinit\u00e0 degli altri popoli, permettendone il culto quale parte del loro pantheon. La dea della fertilit\u00e0, Xipe Totec, ad esempio, era in origine una dea degli Yopi (nome nahuatl dei Tlapanechi) ma entr\u00f2 a far parte del culto azteco; a volte gli dei stranieri venivano identificati con un dio preesistente. Altre divinit\u00e0, tra cui Tezcatlipoca e Quetzalcoatl, avevano radici in civilt\u00e0 precedenti della Mesoamerica, ed erano venerate da molte culture con nomi diversi. Alcuni dei impersonificavano aspetti della natura. Molti di loro erano legati al pulque, all'ebbrezza, all'eccesso, al divertimento ed ai giochi. Altri rappresentavano particolari commerci. Molti dei avevano molti aspetti con nomi differenti, in cui ogni nome evidenziava una funzione specifica o una caratteristica del dio. Raramente due dei distinti venivano fusi in uno solo.\nH. B. Nicholson (1971) classifico' gli dei in tre gruppi a seconda del significato concettuale nella generica religione mesoamericana. Il primo gruppo si chiamava \"Creativit\u00e0 celeste - Gruppo del paternalismo divino\", e conteneva dei come le coppie di creatori Ometeotl e Omecihuatl, Tezcatlipoca e Xiuhtecutli. Il secondo gruppo era quello legato a Pioggia-Vapore-Agricoltura-Fertilit\u00e0 e conteneva dei come Tlaloc, Centeotl, le madri terra, gli dei del Pulque e Xipe Totec. Il terzo gruppo, Guerra-Sacrificio-Nutrimento Sanguinario, vantava dei quali Ome Tochtli, Huitzilopochtli, Mictlantecutli e Mixcoatl. Oltre alla classificazione di Nicholsons ne sono state avanzate altre, come quella riportata qui sotto.\nDei di mais e fertilit\u00e0.\nDei della morte e dell'oltretomba\nReligione e societ\u00e0.\nLa religione era parte di tutti i livelli della societ\u00e0 azteca. A livello statale veniva controllata dal Tlatoani e dagli alti sacerdoti che governavano i templi principali della zona religiosa di Tenochtitl\u00e1n. In questo livello rientravano le grandi feste mensili e numerosi altri rituali accentrati sulla dinastia regnante, nel tentativo di stabilizzare i sistemi cosmico e politico, e si trattava di quei riti che prevedevano i sacrifici umani. Ad esempio la festa di Huey Tozoztli, in cui l'imperatore saliva sul monte Tlaloc autosacrificandosi al fine di chiedere la pioggia. In tutta la societ\u00e0, ogni livello aveva i propri rituali e divinit\u00e0, svolgendo il loro compito nei grandi rituali comunitari. Ad esempio la classe dei mercanti Pochteca era coinvolta nella festa Tlaxochimaco, in cui venivano festeggiate le divinit\u00e0 dei mercanti, e gli schiavi comprati in luoghi remoti venivano sacrificati. Durante la festa di Ochpaniztli tutti i cittadini aiutavano a pulire le strade, facendo anche dei bagni rituali. Il rito pi\u00f9 spettacolare era la cerimonia del Fuoco Nuovo, che ricorreva ogni 52 anni e comprendeva ogni cittadino del regno azteco. Durante questa festa le persone rompevano gli utensili da casa, spegnevano tutti i fuochi ricevendo quello nuovo dal fal\u00f2 presente sulla cima del monte Huixachtlan, appiccato sul petto di una persona sacrificata dagli alti sacerdoti.\nSacerdoti e templi di Tenochtitlan.\nIn lingua nahuatl il termine per indicare il sacerdote era \"tlamacazqui\", e significava \"donatore di cose\". La principale responsabilit\u00e0 del sacerdozio era il fatto di assicurare che agli dei venisse dato il necessario sotto forma di offerte, cerimonie e sacrifici.\nIl Tlatoani di Tenochtitlan era a capo del culto di Huitzilopochtli, e quindi della religione di Stato dell'impero azteco. Aveva particolari doveri religiosi in vari riti a livello statale. Nel centro religioso di Tenochtitlan, il tempio pi\u00f9 importante era il Templo Mayor, composto da una doppia piramide con due templi sulla sommit\u00e0. Uno era dedicato a Huitzilopochtli e si chiamava \"Coatepetl\" (\"montagna serpente\"), mentre l'altro era per Tlaloc. Sotto al Tlatoani si trovavano gli alti sacerdoti dei due templi (uno per tempio). Queste due figure vantavano il titolo di Quetzalcoatl; per la precisione quello di Huitzilopochtli era \"Quetzalcoatl Totec Tlamacazqui\" mentre quello di Tlaloc era \"Quetzalcoatl Tlaloc Tlamacazqui\". Gli altri importanti templi si trovavano nei quattro quartieri della citt\u00e0: ad esempio il tempio chiamato \"Yopico\" era in \"Moyotlan\" ed era dedicato a Xipe Totec. Inoltre tutti i Calpulli avevano speciali templi dedicati ai protettori del calpulli. I sacerdoti venivano istruiti presso il Calmecac se erano di famiglia nobile, o presso il Telpochcalli se invece erano comuni cittadini.\nVisione del cosmo e rituali.\nIl mondo azteco era diviso in tre parti principali: il mondo terreno in cui vivevano gli uomini, un mondo sotterraneo che apparteneva ai morti e quello superiore in cielo. Quello terreno e quello sotterraneo erano entrambi aperti agli uomini, mentre in quello superiore era impossibile entrare. Il mondo azteco sotterraneo si chiamava Mictlan (\"luogo dei morti\"). L'esistenza era considerata a cavallo dei due mondi, in un ciclo di nascita, vita, morte e rinascita. Dal momento che si riteneva che il sole abitasse il mondo sotterraneo di notte per poi rinascere il mattino, ed il chicco di mais veniva sepolto per poi rinascere a nuova vita, cos\u00ec l'esistenza umana e divina era considerata ciclica. Si pensava che i mondi sotterraneo e superiore fossero stratificati. Il Mictlan aveva 9 livelli abitati da diverse divinit\u00e0 e da esseri mitologici. Il cielo ne aveva invece 13, il pi\u00f9 alto dei quali era chiamato Omeyocan \"luogo della dualit\u00e0\" e che ospitava il dio progenitore duale Ometeotl. Altri luoghi mitici erano Tlalocan, \"il luogo di Tlaloc\", un luogo verde con abbondante acqua in cui abitavano le persone morte affogate, e Tamoanchan, il luogo mitico in cui ebbero origine gli dei.\nDopo la morte l'anima di un azteco sarebbe andata in uno di questi tre luoghi: Tlalocan, Mictlan ed il sole. Per i guerrieri e le donne morte durante il parto, l'aldil\u00e0 prevedeva che le loro anime si trasformassero in colibr\u00ec che avrebbero seguito il sole nel suo viaggio nel cielo. Le anime delle persone morte per cause meno gloriose finivano nel Mictlan, il luogo dei morti. Gli affogati andavano presso il Tlalocan.\nNella visione del cosmo degli Aztechi, come nella Mesoamerica in generale, le caratteristiche geografiche quali grotte e montagne avevano un valore simbolico quali luoghi di contatto tra i mondi superiori ed inferiori. Anche le direzioni cardinali erano simbolicamente legate all'aspetto religioso del mondo, ed ognuna era collegata a specifici colori e dei.\nI sacrifici.\nSecondo gli Aztechi la morte era strumentale alla perpetuazione della creazione, e dei ed uomini insieme avevano il dovere di autosacrificarsi al fine di permettere la continuazione della vita. Questa visione del mondo \u00e8 ben descritta nel mito dei cinque soli, riportato nel Codice Chimalpopoca. In questo mito si racconta di come Quetzalcoatl rub\u00f2 nel mondo sotterraneo le ossa della precedente generazione, e di come in seguito gli dei crearono quattro ulteriori mondi o \"soli\" in cui far vivere gli uomini, tutti distrutti. A questo punto, grazie all'autosacrificio di uno degli dei, Nanahuatzin, \"il foruncoloso\", si cre\u00f2 un quinto e definitivo sole ed i primi uomini, nati dal mais, grazie a questo sacrificio poterono vivere, diventando responsabili della continuazione di questo rituale. Il sacrificio umano tra gli Aztechi, ed in generale in Mesoamerica, deve essere visto in questo contesto; sacrificio e morte sono necessari per la continuazione dell'esistenza del mondo. Ogni porzione di vita aveva associati uno o pi\u00f9 dei che andavano pagati al fine di ottenere successi. Gli dei erano ringraziati con offerte sacrificali: spesso si trattava di cibo, fiori, effigi ed animali (soprattutto quaglie). Ma pi\u00f9 importante era la richiesta fatta al dio, e maggiore doveva essere il sacrificio, il che per molti riti significava offrire il proprio sangue. Questo tipo di offerta poteva venire fatta tagliandosi orecchie, braccia, lingua, cosce, torace o genitali.\nConfessione.\nGli Aztechi praticavano un tipo di confessione. Una persona poteva confessare un peccato ed essere immediatamente perdonato, come se non fosse mai successo. La pena della confessione azteca era che, una volta confessato un peccato, non si poteva pi\u00f9 reiterarlo. Il perdono non era concesso a coloro che perseveravano nello stesso peccato.\nImpersonificazione delle divinit\u00e0.\nUn aspetto importante dei rituali aztechi era l'impersonificazione delle divinit\u00e0. I sacerdoti o altre persone elette si travestivano per poter assomigliare ad una particolare divinit\u00e0. L'individuo cui spettava l'onorevole incarico di impersonare un dio veniva chiamato \"ixiptlatli\" ed era venerato quale manifestazione fisica del dio stesso, fino all'inevitabile fine durante la quale veniva sacrificato con grandi feste.\nRappresentazione del mito.\nCome per le impersonificazioni degli dei, i rituali aztechi prevedevano spesso la riproposizione di eventi mitici, utili per ricordare al popolo la storia, ma anche per perpetrare il mondo ripetendo gli eventi che portarono alla creazione. Ad esempio, il rito celebrato durante la festa di Huitzilopochtli consisteva nel ripresentare la leggenda della nascita di Huitzilopochtli, e la sua lotta contro la sorella Coyolxauhqui ed il Centzon Huitznahua. Il rito della cerimonia del Fuoco Nuovo era una riproposizione della creazione del quinto sole.\nIl calendario.\nL'anno religioso azteco era fortemente correlato all'anno naturale di 365 giorni, lo xiuhpohualli (\"conto dell'anno\"), che seguiva l'anno agricolo. Ognuno dei 18 mesi da 22 giorni che componevano l'anno religioso aveva la propria festa religiosa, molte delle quali erano legate a temi agricoli. La festa pi\u00f9 pomposa era il \"Xiuhmolpilli\" (o cerimonia del Fuoco Nuovo) tenuta ogni 52 anni, quando i calendari agricolo e rituale coincidevano facendo partire un nuovo ciclo. Nella tabella sottostante vengono riportati le venti feste, le divinit\u00e0 loro associate ed i tipi di rituali coinvolti. Le descrizioni delle feste sono basate su quelle date da Sahag\u00fans nel suo \"Primeros Memoriales\", sul Codice fiorentino e sui racconti di fra' Diego Dur\u00e1n riportati in \"Of the Gods and rites\". Tutte queste opere riportano dettagliate descrizioni in lingua nahuatl immediatamente successive alla conquista.\nMitologia.\nLa divinit\u00e0 principale della religione Mexica era il dio Sole e dio della guerra, Huitzilopochtli. Egli guid\u00f2 i Mexica nel fondare una citt\u00e0 nel luogo in cui avrebbero visto un'aquila nell'atto di divorare un serpente, appollaiata su un cactus con frutti nopal. Secondo la leggenda, Huitzilpochtli avrebbe dovuto uccidere il nipote, C\u00f3pil, e lanciarne il cuore sul lago. Ma, essendo C\u00f3pil suo parente, Huitzilpochtli decise di onorarlo, permettendo al cactus di crescere sul cuore di C\u00f3pil che sarebbe divenuto un luogo sacro.\nLa leggenda riporta che si trattava del luogo su cui i Mexica costruirono la loro capitale, Tenochtitl\u00e1n. Tenochtitl\u00e1n fu fondata su un'isola al centro del lago Texcoco, dove si trova l'odierna Citt\u00e0 del Messico. Questa visione leggendaria \u00e8 rappresentata anche sullo stemma del Messico.\nSecondo la loro storia, quando i Mexica arrivarono nella valle di Anahuac attorno al lago Texcoco, vennero considerati dagli altri popoli come i meno civilizzati di tutti. I Mexica decisero di imparare, e presero tutto quello che potevano dagli altri popoli, specialmente dagli antichi Toltechi (che sembrano aver parzialmente confuso con l'antico popolo di Teotihuacan). Secondo i Mexica, i Toltechi erano i progenitori di tutte le culture; \"Toltecayotl\" era un sinonimo di cultura. Le leggende Mexica identificano i Toltechi ed il culto di Quetzalcoatl con la mitica citt\u00e0 di Tollan, che accostano alla pi\u00f9 antica Teotihuacan.\nIn questo processo adottarono buona parte del pantheon Tolteco/Nahua, apportando significative modifiche alla loro religione. Mentre la forza dei Mexica cresceva iniziarono ad elevare gli dei Nahua allo stesso livello dei loro. Ad esempio, Tlaloc era il dio della pioggia in tutte le culture di lingua Nahuatl. Misero il proprio dio locale Huitzilopochtli allo stesso livello del Nahua, rimpiazzando il loro vecchio dio sole con il proprio. In questo modo Tlaloc/Huitzilopochtli rappresenta la dualit\u00e0 di acqua e fuoco, come evidenziato dalle piramidi gemelle scoperte nei pressi di Zocalo a Citt\u00e0 del Messico negli anni settante, e ci ricorda gli ideali guerrieri degli Aztechi: il glifo azteco della guerra \u00e8 \"acqua in fiamme\".\nAltra importante divinit\u00e0 azteca era la Grande Madre Terra, Tonantzin. Fu il suo santuario nella parte settentrionale dell'attuale Citt\u00e0 del Messico a venire trasformato in santuario di Nostra Signora di Guadalupe, icona del culto cattolico messicano, e ancora oggi si tengono danze di origine pre-ispanica. Era un'incarnazione di Coatlicoe, dea serpente e madre di Huitzilopochtli.\nSacrifici umani.\nIl sacrificio umano era praticato su larga scala in tutto l'impero azteco, nonostante l'esatta dinamica sia sconosciuta. A Tenochtitl\u00e1n, principale citt\u00e0 azteca, secondo Ross Hassig \"tra le 10\u00a0000 e le 80\u00a0400 persone\" furono sacrificate nel corso di quattro giorni dedicati alla Grande Piramide di Tenochtitlan nel 1487. Gli scavi effettuati nel tempio hanno permesso di conoscere qualcosa circa il processo del sacrificio, ma le dozzine di corpi recuperati sono nulla in confronto alle migliaia di sacrifici raccontati dai testimoni oculari e dagli storici. Per millenni la pratica del sacrificio umano fu comune tra le culture mesoamericane e sudamericane. Fu uno dei fondamenti della religione olmeca, che visse tra il 1200 a.C. ed il 400 a.C., e tra i Maya. Quello del sacrificio umano era un rituale molto complesso. Ogni sacrificio era meticolosamente pianificato, dal tipo di vittima alla specifica cerimonia necessaria per il dio. Le vittime erano solitamente guerrieri o schiavi, a seconda del dio e del relativo rituale. Maggiore era il grado militare del guerriero, e pi\u00f9 facilmente veniva scelto per essere sacrificato. Le vittime dovevano comportarsi come il dio cui sarebbero stati sacrificati. Sarebbero state ospitate, nutrite e vestite di conseguenza. L'intera cerimonia poteva durare fino ad un anno. Il giorno prescelto, le vittime avrebbero partecipato a tutta la festa. Queste cerimonie venivano usate per stancare la vittima, in modo da non farla soffrire durante la cerimonia. A questo punto cinque sacerdoti, noti come Tlenamacac, effettuavano il sacrificio solitamente sulla sommit\u00e0 di una piramide. La vittima veniva posata su un tavolo, bloccata gli veniva squarciato il petto ed il suo cuore veniva strappato via, il loro sangue veniva colato gi\u00f9 per la scalinata che adornava le pareti della piramide .\nNella cultura di massa.\nIl compositore Lorenzo Ferrero ha realizzato un'opera per quartetto d'archi dal titolo \"Macuilli Mexihcateteouch - Five Aztec God's\" (2005), in cui gli dei aztechi rivivono nella magia della musica."}
{"id": "2127346", "revid": "1876105", "url": "https://it.wikipedia.org/wiki?curid=2127346", "title": "Romeo Gigli", "text": "Biografia.\nDopo aver studiato architettura all'universit\u00e0, Romeo Gigli dimostra un forte interesse per la moda e l'abbigliamento che lo spingono in ognuno dei suoi numerosissimi viaggi a portare con s\u00e9 abiti locali, gioielli ed accessori. Nel 1979 Gigli lavora presso un atelier a New York, per imparare i segreti della sartoria.\nDi ritorno in Italia Gigli realizza una prima collezione per \"Zamasport\" nel 1983, a cui segue la collaborazione con Callaghan. La celebrit\u00e0 arriva nel 1986, quando le sue collezioni a Parigi sono accolte da un grande successo. Alla linea \"Gigli uomo\" e \"Gigli donna\" vengono affiancate \"G Gigli\" per il pubblico pi\u00f9 giovane, insieme a linee di accessori, pelletteria, occhiali da sole, e profumi. \nNel 2003 alcune creazioni dello stilista sono state esposte al Momu di Anversa, al \"Fashion Textile Museum\" di Londra, al \"Fashion Institute of Technology\" ed al \"Metropolitan Museum\" di New York."}
{"id": "2127347", "revid": "110157", "url": "https://it.wikipedia.org/wiki?curid=2127347", "title": "Cappella Virgo Potens", "text": "La cappella Virgo Potens o cappella di Nostra Signora delle Vittorie \u00e8 un luogo di culto cattolico situato nella localit\u00e0 di Miera nel comune di Sassello, in provincia di Savona.\nStoria e descrizione.\nCostruita a partire dal 1881, fu benedetta nel 1885. Una copia dell'atto di benedizione \u00e8 conservato all'interno del piccolo edificio. In essa si legge la raccomandazione del vescovo di non svolgere cerimonie pomeridiane per evitare, essendo la cappella fuori dal paese, eccessi di baldorie.\nL'edificio, illuminato in facciata da due piccole finestrelle e da un rosone a mezzaluna, \u00e8 dotato di tutto il necessario per le funzioni religiose che non avvengono pi\u00f9 da tempo immemorabile."}
{"id": "2127352", "revid": "767487", "url": "https://it.wikipedia.org/wiki?curid=2127352", "title": "Omeogene", "text": "Un gene omeotico (detto anche omeogene) \u00e8 il gene di controllo principale che regola una serie di altri geni adibiti allo sviluppo del piano strutturale di un organismo. In alcune cellule del corpo questi geni omeotici sono attivi, in altre cellule sono inattivi: il risultato finale \u00e8 un organismo adulto. Un esempio di omeogene umano \u00e8 il gene omeotico HOXB1 responsabile della differenziazione e migrazione dei motoneuroni facciali.\nUna mutazione di un gene omeotico \u00e8 responsabile di malformazioni morfologiche dell'organismo durante lo sviluppo. L'esempio pi\u00f9 noto di mutazione omeotica \u00e8 la mutazione del gene homeobox \"Antennapedia\" nel moscerino della frutta \"Drosophila melanogaster\", che ha le zampe al posto delle antenne."}
{"id": "2127354", "revid": "4175", "url": "https://it.wikipedia.org/wiki?curid=2127354", "title": "Incontri internazionali di rugby a 15 di fine anno 1995", "text": "Panoramica degli incontri internazionali di rugby a 15 tenutisi a fine anno (ottobre-dicembre) 1995.\nStante la disputa della nel maggio precedente, l'attivit\u00e0 internazionale maggiore fu limitata solo a fine anno."}
{"id": "2127355", "revid": "4175", "url": "https://it.wikipedia.org/wiki?curid=2127355", "title": "A-League 2008-2009", "text": "Classifiche.\nClassifica.\nLegenda:\nNote:\nClassifica Marcatori.\nClassifica marcatori"}
{"id": "2127356", "revid": "30580", "url": "https://it.wikipedia.org/wiki?curid=2127356", "title": "Gran Premio degli Stati Uniti d'America 1972", "text": "Il Gran Premio degli Stati Uniti 1972, \"XV Grand Prix of the United States\" e dodicesima e ultima gara del campionato di Formula 1 del 1972, si \u00e8 svolto l'8 ottobre sul Circuito di Watkins Glen ed \u00e8 stato vinto da Jackie Stewart su Tyrrell-Ford Cosworth.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \"\nStewart vince il GP degli Stati Uniti e chiude la stagione 1972 - F1world.it/amarcord"}
{"id": "2127358", "revid": "174925", "url": "https://it.wikipedia.org/wiki?curid=2127358", "title": "Valle del Belice", "text": "La Valle del Belice \u00e8 la valle, prevalentemente collinare, costituita dal bacino idrografico entro il quale si estende il corso del fiume Bel\u00ecce. Si trova nella Sicilia occidentale e occupa un'area compresa tra le province di Palermo, Trapani e Agrigento.\nArcheologia.\nL'area della Valle del Bel\u00ecce \u00e8 stata frequentata e popolata sin dalla preistoria ed \u00e8 ricca di siti archeologici, molti dei quali ancora non ben esplorati. Ha conosciuto l'insediamento di Sicani, Elimi, Fenici e Greci, un passato di cui rimangono imponenti rovine e manufatti d'ogni genere.\nNei pressi della Rocca di Entella vi \u00e8 l'importante sito archeologico di Entella, famosa per i cosiddetti decreti di Entella. \u00c8 probabile che l'area abbia ospitato anche l'antico sito di Nakone, di cui si conserva traccia in due scarne indicazioni letterarie, diversi ritrovamenti numismatici e nei cosiddetti decreti di Nakone, accomunabili a quelli di Entella.\nRisorse idrografiche, naturalistiche, agricole.\nIl lago artificiale Garcia.\nNella prima met\u00e0 degli anni ottanta il Consorzio per l'Alto e Medio Bel\u00ecce ha costruito uno sbarramento sul Bel\u00ecce Sinistro, ai piedi della Rocca di Entella, dando vita a un invaso artificiale, il lago Garcia, che ha contribuito in parte a risolvere i seri problemi di approvvigionamento irriguo delle zone coltivate, divenendo anche un punto di riferimento per lo svernamento degli uccelli migratori.\nRiserva naturale integrale grotta di Entella.\nNell'area che ricade nel territorio comunale di Contessa Entellina, \u00e8 stata istituita la Riserva Naturale Integrale Grotta di Entella. La Grotta di Entella, che \u00e8 il motivo dell'istituzione della riserva, si sviluppa all'interno della Rocca (557 metri s.l.m.), che \u00e8 un rilievo isolato proprio a monte della confluenza del Bel\u00ecce Sinistro con il Bel\u00ecce Destro. In tutto il promontorio della Rocca non sono presenti corsi d'acqua superficiali superficie: le acque piovane si infiltrano nel sottosuolo andando ad alimentare il vallone di Petraro e gli affluenti del Bel\u00ecce Sinistro.\nNella zona dell'ultimo tratto del fiume Bel\u00ecce \u00e8 stata istituita la Riserva naturale Foce del Fiume Belice e dune limitrofe.\nColtivazioni oleicole.\nLa principale risorsa economica della Valle del Bel\u00ecce \u00e8 la produzione agro-alimentare e la coltivazione dell'olivo.\nLo fu sin dall'insediamento delle prime popolazioni e dalla nascita di Selinunte, i cui abitanti coltivarono e propagarono l'olivo colonizzando vallate e terre fertili dell'interno, producendo olio, come dimostrano le macine rinvenute vicino al Tempio E, risalenti al V secolo a.C.\nSelinunte, secondo Plinio, fu importante citt\u00e0 di commercio verso la Magna Grecia e il Mar Mediterraneo grazie alla propria flotta e alle derrate alimentari provenienti dal territorio: vino, cereali ed olio.\nL'olivo era una coltura primaria della Valle del Bel\u00ecce, anche nel 1600; a partire dal 1700 si \u00e8 evoluto un ecotipo che nel corso dei secoli successivi ha dato origine ad una delle pi\u00f9 note cultivar italiane, la Nocellara del Belice, DOP della Sicilia, ma coltivata occasionalmente anche in altre regioni.\nIl terremoto del Belice.\nNel gennaio del 1968 la zona fu colpita da un forte movimento tellurico, noto come Terremoto del Bel\u00ecce, che devast\u00f2 la maggior parte dei comuni della valle e del comprensorio. La ricostruzione successiva al sisma diede luogo ad uno degli scandali pi\u00f9 emblematici del secondo dopoguerra: a distanza di oltre 50 anni dall'evento, nonostante le faraoniche opere realizzate e l'enorme dispendio di fondi pubblici, i danni inferti dal terremoto non possono dirsi ancora completamente sanati."}
{"id": "2127359", "revid": "1226", "url": "https://it.wikipedia.org/wiki?curid=2127359", "title": "Gian Paolo Lomazzo", "text": ""}
{"id": "2127361", "revid": "1543377", "url": "https://it.wikipedia.org/wiki?curid=2127361", "title": "Abhisit Vejjajiva", "text": "Primo ministro tra il 2008 e il 2011, \u00e8 stato il leader del Partito Democratico dal febbraio 2005 al marzo 2019, quando rassegn\u00f2 le dimissioni in seguito agli scarsi risultati ottenuti dal partito nelle elezioni di qualche giorno prima.\nBiografia.\nI suoi genitori sono entrambi professionisti e docenti in campo medico. Abhisit ottenne la laurea in Politica, Psicologia ed Economia presso il St John's College di Oxford.\nLa Camera dei Rappresentanti di Thailandia, il 17 dicembre 2008, lo elesse 27\u00ba Primo Ministro della Thailandia. Fu investito della carica all'et\u00e0 di 44 anni, diventando il pi\u00f9 giovane premier del paese, in un periodo di grave crisi politica nazionale. La nomina fu facilitata dalla dissoluzione del precedente partito di governo, il Partito del Potere Popolare del premier Somchai Wongsawat, decretata dalla Corte Costituzionale thailandese per sospette frodi elettorali. Furono avanzati gravi sospetti di coercizione esercitata da esponenti dell'esercito sui membri dei partiti della coalizione di governo uscente, confluiti nella nuova maggioranza che elesse premier Abhisit.\nDopo una manovra finanziaria populista volta ad accattivarsi le simpatie popolari, Abhisit Vejjajiva sciolse le camere nel maggio del 2011. La pesante sconfitta alle elezioni del successivo 3 luglio, in cui il suo partito raccolse 159 seggi contro i 265 del partito Pheu Thai guidato da Yingluck Shinawatra, sorella dell'ex premier Thaksin Shinawatra, lo spinse a rassegnare le dimissioni da leader del Partito Democratico. Il 6 agosto dello stesso anno, fu rieletto segretario del partito con il 96% delle preferenze, divenendo cos\u00ec il leader dell'opposizione.\nDopo alcuni mesi di dure proteste anti-governative, a cui ader\u00ec il partito di Abhisit, che chiedevano le dimissioni del primo ministro perch\u00e9 rappresentava gli interessi del deposto fratello, nel maggio del 2014 Yingluck fu destituita dalla Corte Costituzionale con l'accusa di \"abuso del potere politico a fini personali\", per aver rimosso dall'incarico nel 2011 l'ex capo del Consiglio di sicurezza nazionale e averlo sostituito con un proprio parente. Con tale sentenza furono destituiti anche tutti gli altri ministri in carica quando successe il fatto. La situazione creatasi riport\u00f2 nelle piazze anche le camicie rosse pro-Thaksin del Fronte Unito per la Democrazia contro la Dittatura, che si dichiararono pronte a lottare per ottenere a breve nuove elezioni.\nCon l'acutizzarsi della tensione, il 20 maggio 2014 l'esercito dichiar\u00f2 una legge marziale con l'intento di trovare una soluzione alla crisi. Il provvedimento fu l'anticamera del colpo di Stato che i militari thailandesi effettuarono il successivo 22 maggio. La costituzione fu soppressa, il governo \"ad interim\" venne sciolto, entr\u00f2 in vigore il coprifuoco sul territorio nazionale dalle 22 alle 5 e i dimostranti di entrambi gli schieramenti furono dispersi. L'intervento militare avvenne dopo che, a partire dall'inizio delle proteste in novembre, 28 persone persero la vita e 700 furono ferite in scontri e attentati collegati alle proteste. Fu il 19\u00ba tentativo di colpo di Stato nel Paese dopo l'istituzione della monarchia costituzionale nel 1932.\nDopo 5 anni di dittatura militare, le elezioni del 24 marzo 2019 furono vinte dal neonato Partito Palang Pracharath guidato dal leader della giunta Prayut Chan-o-cha. Oltre al vantaggio che la nuova Costituzione gli garantiva di avere dalla propria parte tutti i membri del Senato graditi ai militari, Prayut vinse le elezioni anche in virt\u00f9 delle irregolarit\u00e0 commesse da funzionari nominati dalla stessa giunta militare. Le consultazioni furono aspramente criticate dalle opposizioni e da osservatori e governi stranieri. L'elettorato conservatore, tradizionalmente vicino al Partito Democratico, convogli\u00f2 la maggior parte dei propri voti al partito dei militari e il partito di Abhisit pass\u00f2 dai 159 seggi delle ultime consultazioni a 53. Qualche giorno dopo Abhisit diede le dimissioni da segretario del partito.\nControversie.\nOltre al modo discutibile con cui divenne primo ministro, molte furono le critiche rivoltegli nei due anni e mezzo in cui govern\u00f2. L'opposizione lo ritenne uno dei responsabili dell'uccisione di circa 91 manifestanti avvenuta a Bangkok durante i tumulti dell'aprile e maggio 2010. L'ONG Human Rights Watch lo ha definito il pi\u00f9 prolifico censore nella storia recente del paese e, durante il suo governo, l'altra ONG Freedom House ha relegato la Thailandia tra i paesi 'non liberi' per quanto riguarda la libert\u00e0 di stampa."}
{"id": "2127362", "revid": "125360118", "url": "https://it.wikipedia.org/wiki?curid=2127362", "title": "Branta leucopsis", "text": "L'oca facciabianca (\"Branta leucopsis\" ) \u00e8 un uccello della famiglia degli Anatidi diffuso nell'Europa settentrionale.\nDescrizione.\nLunga 58-70 cm, presenta un'apertura alare di 120-142 cm.\nIl collo \u00e8 robusto, corto e nero come il petto, il capo \u00e8 arrotondato e perlopi\u00f9 bianco e il becco \u00e8 piccolo e nero. Le parti inferiori del corpo sono bianco-argentee, le superiori grigie con strie bianche e nere. Il forte contrasto tra il petto nero e il ventre biancastro \u00e8 un buon metodo per distinguerla dall'oca colombaccio della sottospecie bernicla. Le ali sono poco pi\u00f9 corte di quelle dell'oca colombaccio.\nDistribuzione e habitat.\nSolo nel XX secolo si \u00e8 compreso come riescano a riprodursi. Si ritrovano sulle coste ad ovest dell'Irlanda, della Scozia nord-occidentale (dove la popolazione conta sui 40.000 esemplari), nei Paesi Bassi (130.000 esemplari), in Finlandia, Danimarca e Scozia. Pi\u00f9 raramente si osserva su qualche altra costa europea e nordamericana.\nNel 1907 avvenne la scoperta della loro riproduzione nello Spitzbergen nella Norvegia del nord. Un anno pi\u00f9 tardi, delle colonie in procinto di riprodursi furono segnalate anche in Groenlandia. Attualmente, si sa che si riproducono anche nella Nuova Zemlia, una grossa isola situata al nord della Russia.\nBiologia.\nAlimentazione.\nSi nutre di piante come Plantago maritima, Puccinellia maritima (la specie principale tra quelle della dieta nello studio di Jouke Prop e Charlotte Deeremberg), Trigoclin maritima e Festuca rubra.\nRiproduzione.\nLa covata, di solito, \u00e8 di 4 o 5 uova. La durata della covata \u00e8 poco superiore a tre settimane.\nI pulcini di questa specie sono noti per un'incredibile capacit\u00e0: essi possono infatti sopravvivere dopo essersi gettati dai propri nidi, ad oltre 300 metri di altitudine, ed essersi schiantati di peso sulle rocce tipiche dei luoghi in cui nidificano.\nCi\u00f2 \u00e8 possibile grazie ad una perfetta distribuzione del corpo data dall'animale durante il volo, atta ad aumentarne l'attrito con l'aria e a rallentare quindi la caduta."}
{"id": "2127364", "revid": "1305772", "url": "https://it.wikipedia.org/wiki?curid=2127364", "title": "Santa Claus Is Coming to Town", "text": "Santa Claus Is Coming to Town (o anche \"Santa Claus Is Comin' to Town\") \u00e8 una tradizionale canzone natalizia statunitense composta nel 1932 da Haven Gillespie (testo) e J. Fred Coots (musica) e cantata per la prima volta in occasione del Giorno del Ringraziamento del 1934 da Eddie Cantor in una trasmissione radiofonica.\nLa prima registrazione, in una versione per lo pi\u00f9 strumentale, \u00e8 dello stesso anno ad opera di George Hall and the Hotel Taft Orchestra e Sonny Schuyler. \nCelebri soprattutto la versione di Perry Como e quella di Bing Crosby e le Andrews Sisters.\nStoria.\nHaven Gillespie scrisse il testo della canzone sul retro di una busta in un bar nel 1932.\nInizialmente, vi furono difficolt\u00e0 a trovare un interprete che accettasse di incidere la canzone, finch\u00e9 Eddie Cantor non si rese disponibile ad interpretarla in un suo spettacolo radiofonico e nella sfilata di Macy's del giorno del Ringraziamento del 1934.\nTesto.\nLa canzone si riferisce alla tradizione natalizia di Babbo Natale, di cui si preannuncia l'arrivo in citt\u00e0. Le parole dicono, presumibilmente a un bambino, di fare attenzione, non piangere e non fare il broncio: Babbo Natale sta venendo in citt\u00e0, sta facendo una lista e controllandola due volte, per capire chi \u00e8 cattivo e chi \u00e8 bravo, e sa quando il bimbo dorme e quando \u00e8 sveglio e come si \u00e8 comportato.\n\u00abYou better watch out\nYou better not cry\nbetter not pout\nI'm telling you why\nSanta Claus is coming to town\nHe's making a list,\nand checking it twice;\ngonna find out\nWho's naughty and nice.\nSanta Claus is coming to town\nHe sees you when you're sleeping\nHe knows when you're awake\nHe knows if you've been bad or good\nso be good for goodness sake!\nO! You better watch out!\nYou better not cry.\nbetter not pout, I'm telling you why.\nSanta Claus is coming to town.\nSanta Claus is coming to town.\u00bb\nVersioni varie.\nOltre alle versioni sopracitate ne esistono numerose altre, tra le quali quelle di:\nDegna di nota \u00e8 anche la versione strumentale ad opera del pianista Richard Clayderman nonch\u00e9 quella di un altro pianista, Paul Bley, che ne incise una versione strumentale nel 1953 in trio con Art Blakey alla batteria e Charles Mingus al contrabbasso.\nDa ricordare anche la versione della band californiana The X (John Doe, Exene Cervenka, DJ Bonebrake e Billy Zoom), che la inser\u00ec in un EP del 2009, \"Merry Xmas from X\" che include \"Jingle Bells\". \u00c8 stata anche inserita nell'album \"Buon Natale - The Christmas Album\" del trio italiano Il Volo.\nEsistono poi versioni in altre lingue, tra cui anche diverse versioni in italiano.\nIn spagnolo \u00e8 famosa inoltre la versione di Luis Miguel. Ed in svedese quella ad opera di Jerry Williams (\"Tomten kommer snart\", 1990)."}
{"id": "2127373", "revid": "767487", "url": "https://it.wikipedia.org/wiki?curid=2127373", "title": "Lu\u00eds Miguel (calciatore 1971)", "text": "Carriera.\nGiocatore.\nClub.\nDopo aver giocato fra la seconda e la quarta serie portoghese con Amarante e Desportivo Aves, nel 1995 passa allo Sporting Lisbona con cui esordisce nella massima serie del campionato portoghese. Giocher\u00e0 nella stessa categoria anche con Sporting Braga e Pa\u00e7os de Ferreira. Chiude la carriera giocando la stagione 2004-2005 con il Felgueiras, in seconda serie.\nNazionale.\nHa giocato 4 partite con la nazionale angolana nel 1998."}
{"id": "2127375", "revid": "1516566", "url": "https://it.wikipedia.org/wiki?curid=2127375", "title": "Candyman", "text": ""}
{"id": "2127384", "revid": "39884", "url": "https://it.wikipedia.org/wiki?curid=2127384", "title": "Anno cosmico", "text": ""}
{"id": "2127387", "revid": "1391549", "url": "https://it.wikipedia.org/wiki?curid=2127387", "title": "Springfield (Missouri)", "text": "Springfield \u00e8 la terza citt\u00e0 pi\u00f9 grande dello Stato del Missouri ed \u00e8 il capoluogo della contea di Greene. Al censimento del 2010, la sua popolazione era di abitanti. Nel 2017, il Census Bureau stimava la sua popolazione in abitanti. \u00c8 una delle due principali citt\u00e0 dell'area metropolitana di Springfield-Branson, che ha una popolazione di abitanti e comprende le contee di Christian, Dallas, Greene, Polk, Webster, Stone e Taney.\nIl soprannome di Springfield \u00e8 \"citt\u00e0 regina degli Ozarks\" (\"Queen City of the Ozarks\") ed \u00e8 nota come il \"luogo di nascita della Route 66\" (\"Birthplace of Route 66\"). \u00c8 sede di tre universit\u00e0, Missouri State University, Drury University e Evangel University.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'88,7% di bianchi, il 4,1% di afroamericani, lo 0,8% di nativi americani, l'1,9% di asiatici, lo 0,2% di oceaniani, l'1,2% di altre razze, e il 3,2% di due o pi\u00f9 etnie. Ispanici o latinos di qualunque razza erano il 3,7% della popolazione."}
{"id": "2127388", "revid": "1305772", "url": "https://it.wikipedia.org/wiki?curid=2127388", "title": "Child's Play", "text": ""}
{"id": "2127392", "revid": "2014155", "url": "https://it.wikipedia.org/wiki?curid=2127392", "title": "Giovanni IV di Brabante", "text": "Origine.\nGiovanni era figlio del conte di Rethel e futuro duca di Brabante, e duca di Limburgo, Antonio di Borgogna e della moglie Giovanna di Lussemburgo (\u2020 1407), figlia di Valerano III di Lussemburgo-Ligny, conte di Saint-Pol e di Ligny, e di Maud Holland, come conferma il \"\u00c6gidii de Roya Annales Belgici\" (non consultato). Antonio di Borgogna, secondo il Iohannis de Thilrode Chronicon, era figlio del duca di Borgogna, Filippo II l'Ardito e dell'erede delle contee di Fiandra, di Nevers, di Rethel, di Borgogna e d'Artois, e pretendente dei ducati di Brabante e Limburgo, Margherita di Male, che, ancora secondo il \"Iohannis de Thilrode Chronicon\", era figlia del Conte di Nevers (Luigi III), Conte di Rethel (Luigi III), Signore di Mechelen e Conte di Fiandra, Luigi II di Male (1330\u20131384), e dalla moglie pretendente dei ducati di Brabante e Limburgo, Margherita del Brabante (1323-1368), figlia del duca di Brabante e Limburgo, Giovanni III, e di Maria d'\u00c9vreux, come ci conferma la \"Oude Kronik van Brabant\" (non consultata) ed il \"Trophees tant sacres que profanes de la duch\u00e9 de Brabant ..., Volume 1\".Giovanni era anche il nipote di Giovanni Senza Paura (Duca di Borgogna, Conte della Franca Contea di Borgogna, dell'Artois e delle Fiandre).\nBiografia.\nSuo padre, Antonio, aveva preso parte alla battaglia di Azincourt, del 24 ottobre 1415, dove fu fatto prigioniero e il giorno dopo fu ucciso insieme ad altri francesi prigionieri come lui.\nIn seguito alla morte del padre, ancora dodicenne, divenne Giovanni IV, Duca di Brabante, e duca di Limburgo, e venne messo sotto tutela dallo zio, Giovanni Senza Paura, che lo impose nell'eredit\u00e0 paterna, nonostante il nuovo re dei Romani e futuro imperatore, Sigismondo, fosse contrario. Sempre per l'interessamento dello zio, Giovanni Senza Paura, venne combinato il suo matrimonio con la contessa di Hainaut, d'Olanda e di Zelanda, Giacomina di Wittelsbach o di Baviera (1401 \u2020 1436). Giacomina era al suo secondo matrimonio avendo sposato, in prime nozze, nel 1415, Giovanni di Valois, duca di Turenna (1398-1417), che nel il dicembre di quello stesso anno era divenuto Delfino di Francia, per la morte del fratello maggiore di Giovanni, Luigi; Giovanni di Valois per\u00f2 mor\u00ec il 4 aprile 1417 (a Compi\u00e8gne, si disse di un terribile ascesso al collo, ma pare fosse stato avvelenato) e, circa due mesi dopo, Giacomina perse il padre, rimanendo quindi vedova, orfana ed ereditiera di una grande fortuna.Guglielmo II, prima della propria morte nel castello di Bouchain, il 31 maggio 1417, aveva fatto testamento in favore della figlia Giacomina e fu sepolto a Valenciennes; la morte di Guglielmo (\"domini ducis Willelmi Bavarie et Hanonie comitis\") ci viene confermata dal \"Ex Necrologio Sanct\u00e6 Waldetrudis\" il 31 di maggio (\"iride kal. Iuni\"). Giacomina, secondo il continuatie III della \"Chronologia Johannes de Beke\", era figlia ed unica erede del duca di Baviera-Straubing, conte d'Olanda e Zelanda e conte d'Hainaut, Guglielmo II e della moglie, Margherita di Borgogna, figlia del duca di Borgogna Filippo II, e della contessa di Borgogna (Franca Contea), Artois e Fiandre, Margherita III di Male, come ci conferma il \"Iohannis de Thilrode Chronicon 19\". Il matrimonio tra i due cugini (il pap\u00e0 di Giovanni, Antonio di Borgogna, era fratello della mamma di Giacomina, Margherita di Borgogna) venne celebrato il 18 aprile 1418.\nSucceduta al padre nelle contee di Olanda, Zelanda e Hainaut e nel ducato di Baviera-Straubing, Giacomina venne opposta allo zio paterno Giovanni III, Vescovo di Liegi, che, avendo rinunciato alla carriera ecclesiastica, abbandon\u00f2 il vescovado e ottenne il ducato di Baviera-Straubing dal Principe elettore di Brandeburgo, Re d'Ungheria, Re di Croazia, Rex Romanorum e futuro Re di Boemia e Imperatore del Sacro Romano Impero, Sigismondo di Lussemburgo (lo zio della futura moglie di Giovanni III, Elisabetta di Lussemburgo, sposata nel 1418, la vedova di Antonio di Borgogna e matrigna di Giovanni IV di Brabante) e, con l'aiuto di Sigismondo, Giovanni III inizi\u00f2 subito una guerra civile contro Jacqueline, per il possesso di tutti i feudi.Il marito di Giacomina, Giovanni IV di Brabante, si oppose e con l'aiuto dello zio, Giovanni Senza Paura, che, ottenuta la neutralit\u00e0 del re d'Inghilterra, Enrico V, raggiunse un compromesso con Giovanni III di Baviera-Straubing, nel 1419, dividendo i feudi tra lui e Giacomina.\nGiovanni IV, nel 1420 circa, era stato abbandonato dalla moglie, che si era rifugiata a Calais e poi da l\u00ec era andata in Inghilterra. Da l\u00ec Giacomina chiese l'annullamento del matrimonio per consanguineit\u00e0 col marito Giovanni IV.Comunque ancor prima di ottenere l'annullamento del matrimonio Giacomina, nel mese di ottobre, spos\u00f2, in terze nozze, Humphrey di Gloucester, il fratello minore del Re d'Inghilterra, Enrico V, poche settimane dopo che quest'ultimo era morto (31 agosto) e poi, nell'ottobre del 1424, Umfredo, con le proprie armate, mosse guerra all'Olanda, invadendo l'Hainaut, trovando l'opposizione del duca di Borgogna, Filippo il Buono, cugino di suo marito Giovanni IV. La spedizione fu un fallimento e ben presto infatti, Umfredo, dovette rinunciare a quest'impresa ed ai desideri della moglie: infatti Filippo il Buono, Duca di Borgogna, ottenuta dal Papa Martino V, la promessa di annullare il secondo matrimonio di Giacomina e da Giovanni di Lancaster, 1 \u00b0 Duca di Bedford, Reggente di Francia e Inghilterra, quella di abbandonare il fratello, Umfredo di Gloucester, al suo destino, nel 1424, scacci\u00f2 quest'ultimo dall'Hainaut, cattur\u00f2 Giacomina, tenendola prigioniera a Mons.\nDopo la morte di Giovanni III di Baviera-Straubing, il 6 gennaio 1425, Giovanni IV di Brabante era rientrato in possesso di tutte e tre le contee; Giacomina, che era fuggita dalla prigione (era riuscita a fuggire dal castello travestita da soldato), reclamava le tre contee, anche con l'appoggio di Sigismondo di Lussemburgo. Filippo il Buono, convinse il proprio cugino, Giovanni IV, secondo marito di Giacomina, ad affidargli l'amministrazione di tutti i territori di Giacomina e invase l'Olanda.\nAlla fine del 1425 Umfredo invi\u00f2 una flotta di ventiquattro navi contenenti un esercito di 2.000 uomini al comando di Lord FitzWalter. Nel frattempo, Filippo il Buono aveva avuto modo di prepararsi e, il 13 gennaio 1426, inizi\u00f2 il suo attacco al grosso dell'esercito. Le forze inglesi vennero sconfitte e dopo aver battuto le truppe di Umfredo a Brouwershaven la Zelanda definitivamente nelle mani di Filippo.\nIl 27 febbraio 1426, Papa Martino V decret\u00f2 la validit\u00e0 del matrimonio di Giacomina con Giovanni IV di Brabante, e questo sollev\u00f2 Umfredo dalla preoccupazione di venirle in aiuto.Umfredo, reggente in Inghilterra, fu occupato a pieno tempo dagli affari di stato ed inoltre, avendo perso interesse per Giacomina e le sue contee, si consol\u00f2 con Eleonora Cobham, dama di compagnia di Giacomina; Papa Martino V dopo aver dichiarato la validit\u00e0 del matrimonio con Giovanni, decret\u00f2 ad ogni modo che il suo successivo con Umfredo, Duca di Gloucester, venisse difatti considerato nullo.\nNel 1427, Filippo III governava le tre contee per conto di Giovanni IV di Brabante, che il 17 aprile di quell'anno mor\u00ec, senza discendenti diretti. I ducati di Brabante e Limburgo andarono al fratello di Giovanni, Filippo (1404 \u2020 1430), mentre le contee di Hainaut, d'Olanda e di Zelanda, furono amministrate da Filippo III, che nel 1428, col trattato di Delft del 3 luglio 1428 detto \"La Riconciliazione di Delft\" tra Giacomina e Filippo. Grazie a questo trattato, Giacomina mantenne i propri titoli di Contessa d'Olanda, Zelanda e Hainaut, ma l'amministrazione di questi territori doveva essere mantenuta da Filippo, che venne nominato anche suo erede qualora ella fosse morta senza eredi.\nDiscendenza.\nDi Giovanni non si conosce nessuna discendenza."}
{"id": "2127394", "revid": "131358", "url": "https://it.wikipedia.org/wiki?curid=2127394", "title": "Nazionale di rugby XV della Cecoslovacchia", "text": ""}
{"id": "2127395", "revid": "1226", "url": "https://it.wikipedia.org/wiki?curid=2127395", "title": "King's College di Londra", "text": ""}
{"id": "2127396", "revid": "228587", "url": "https://it.wikipedia.org/wiki?curid=2127396", "title": "Stephany Brito", "text": ""}
{"id": "2127399", "revid": "228587", "url": "https://it.wikipedia.org/wiki?curid=2127399", "title": "Stefany Brito", "text": ""}
{"id": "2127407", "revid": "1543377", "url": "https://it.wikipedia.org/wiki?curid=2127407", "title": "Nazionale di rugby a 15 della Cina", "text": "La nazionale di rugby a XV della Cina rappresenta il proprio paese nelle competizioni di rugby internazionali.\nNon ha mai partecipato alla Coppa del mondo."}
{"id": "2127409", "revid": "775372", "url": "https://it.wikipedia.org/wiki?curid=2127409", "title": "Monastero di Vatopedi", "text": "Il monastero di Vatopedi () \u00e8 uno dei venti monasteri della Chiesa ortodossa della Repubblica del Monte Athos.\nSi trova nella parte nord della penisola.\nOccupa il secondo posto nella gerarchia dei monasteri del Monte Athos. Il Katholikon principale \u00e8 dedicato all'Annunciazione. Nel 1999 contava ottanta monaci molti dei quali originari di Cipro. Nell'agosto 2013 i monaci presenti sono 112 (fonte orale di un monaco).\nIl monastero \u00e8 stato fondato nel 972. In passato ospit\u00f2 comunit\u00e0 di monaci ortodossi dell'Armenia chiamati \"dzaith\". \nIl monastero era proprietario fino al 1925 dell'isola di Ammouliani. Le principali skita soggette a questo monastero sono quella di sant'Andrea a Karyes e quella di san Dimitri presso lo stesso monastero. La biblioteca del monastero possiede 2.000 manoscritti e 35.000 volumi stampati. Tra i manoscritti si annoverano il Codex 063 e il Codex 0102 scritti in onciale.\nNel 2008 il monastero \u00e8 stato coinvolto in uno scandalo immobiliare, per transazioni di permuta di terreni tra il convento e il governo greco del primo ministro K\u014dstas Karamanl\u012bs."}
{"id": "2127410", "revid": "7459", "url": "https://it.wikipedia.org/wiki?curid=2127410", "title": "Vatopedi", "text": ""}
{"id": "2127411", "revid": "1543377", "url": "https://it.wikipedia.org/wiki?curid=2127411", "title": "Gran Premio del Brasile 1972", "text": "Il Gran Premio del Brasile 1972 (\"I Grande Pr\u00eamio do Brasil\") fu una gara di Formula 1 non valida per il campionato del mondo che si disput\u00f2 il 30 marzo 1972 sul Circuito di Interlagos. Si posizion\u00f2 nel calendario di Formula 1 dopo le due tradizionali gare d'apertura corse in Argentina a gennaio e Sud Africa il 4 marzo e la Race of Champions il 19 marzo. Fu, di fatto, la prova generale prima dell'inserimento del gran premio nel calendario ufficiale avvenuto l'anno seguente.\nLa gara venne vinta da Carlos Reutemann su Brabham, che precedette Ronnie Peterson su March. Questa fu la prima affermazione per il pilota argentino in una gara non valida quale prova del campionato del mondo.Emerson Fittipaldi ottenne invece sia il giro pi\u00f9 veloce che la \"pole\". \nClassifica.\nI risultati del Gran Premio sono stati i seguenti:"}
{"id": "2127420", "revid": "196390", "url": "https://it.wikipedia.org/wiki?curid=2127420", "title": "Oggetto sociale", "text": ""}
{"id": "2127424", "revid": "1684799", "url": "https://it.wikipedia.org/wiki?curid=2127424", "title": "Tschudi (famiglia)", "text": "Tschudi, alias \"Schudi\", alias \"Shudi\", alias \"Judy\", \u00e8 un'antica famiglia svizzera, originaria di Schwanden nel Cantone di Glarona in Svizzera le cui origini risalgono secondo alcuni addirittura all'anno 870 d.C., mentre notizie pi\u00f9 attendibili la datano dal 1289. \nDopo l'adesione di Glarona alla Confederazione elvetica nel 1352, che dette luogo alla cosiddetta \"Confederazione degli otto cantoni\", molti membri di questa famiglia ricoprirono cariche pubbliche politiche, amministrative, giuridiche in quell'ambito, mentre all'estero si distinsero come uomini d'armi.\nA quest'epoca risale il capostipite di cui si hanno notizie certe e cio\u00e8 Heinrich Tschudi-Kilchmatter (1356-1388).\nUn ramo di questa famiglia ottenne la patente di nobilt\u00e0 nel 1559 dall'Imperatore Ferdinando I d'Asburgo per i servigi prestati da Aegidius Tschudi (1505-1572), alias \"Gil Tschudi\", alias \"Giles Tschudi\".\nIl cognome Tschudi a Schwanden \u00e8 legato alla industria tessile locale fin dalla seconda met\u00e0 del XVIII secolo, vale a dire sin dagli albori della civilt\u00e0 industriale, quando in zona erano gi\u00e0 molto attivi nel commercio del cotone due antenati di Johann Kaspar Tschudi-D\u00fcrst (1790\u20201851), fondatore nel 1829 di un colorificio per la produzione della tinta rosso porpora e del primo opificio per la stampa su cotone.\nSempre nella seconda met\u00e0 del XVIII secolo alcuni gruppi familiari emigrarono negli Stati Uniti d'America, seguiti a met\u00e0 del XIX da un'altra ondata migratoria, dando origine alla discendenza americana degli \"Schudi\", \"Judy\", \"Judi\", \"Tschudi\".\nEmigrati negli Stati Uniti.\nNella seconda met\u00e0 del XVIII secolo alcuni membri di questa famiglia emigrarono negli Stati Uniti d'America, dove il loro cognome divenne \"Judy\" o anche \"Judi\".\nTra il 1892 ed il 1924 sono sbarcate sull'isolotto di Ellis Island, alle porte di New York, Stati Uniti d'America, 22 persone con questo cognome, tra cui Elisa Tschudi, nata nel 1874 a Glarona in Svizzera, sbarcata il 10 aprile 1893 a Ellis Island, dalla nave \"La Guascogne\" partita dal porto di Le Havre in Francia."}
{"id": "2127430", "revid": "110157", "url": "https://it.wikipedia.org/wiki?curid=2127430", "title": "Cattedrale dell'Immacolata Concezione (Monaco)", "text": "La cattedrale dell'Immacolata Concezione (in francese: \"cath\u00e9drale Notre-Dame-Immacul\u00e9e\") \u00e8 il luogo di culto pi\u00f9 importante del Principato di Monaco, chiesa madre dell'arcidiocesi di Monaco.\nStoria.\nL'attuale cattedrale sorge sul luogo in cui si trovava precedentemente un'altra chiesa. Questa, dedicata a San Nicola di Myra, era stata costruita nel 1252, ma venne distrutta nel 1874 per far posto alla nuova costruzione, per volere del principe Carlo III di Monaco.\nLa prima pietra del nuovo tempio neoromanico fu posata il 6 gennaio 1875. I lavori della chiesa, costruita in pietra bianca della Turbie, furono ultimati il 12 novembre 1903, ma la cattedrale fu consacrata solo nel 1911.\nNel 1976 \u00e8 stato inaugurato il grande organo a canne della chiesa, che \u00e8 stato radicalmente restaurato ed ampliato nel 2011.\nNel vicolo adiacente all'edificio si pu\u00f2 vedere una campana proveniente dalla vecchia chiesa di Saint-Nicolas, fusa nel 1484, la quale suon\u00f2 in occasione dell'espulsione della guarnigione spagnola dal principato di Monaco da parte del principe Onorato II Grimaldi nel 1641.\nDescrizione.\nLa cattedrale dell'Immacolata Concezione sorge nel quartiere di Monaco Vecchia, centro storico della citt\u00e0 di Monaco. \nIl complesso della chiesa \u00e8 lungo 72 metri per una larghezza di 22 metri ed un'altezza di 18 metri.\nLa facciata della chiesa, in blocchi di pietra levigati, \u00e8 a salienti con la parte centrale pi\u00f9 stretta rispetto alle due laterali. Alla base, si aprono i tre portali strombati, ognuno decorato da una lunetta scolpita e sorretto da colonnine con capitelli scolpiti. Sopra il portale centrale, vi \u00e8 una grande trifora con rosone circolare, sormontata da un bassorilievo raffigurante \"Cristo Pantocratore fra due angeli\".\nIl severo interno della cattedrale \u00e8 suddiviso in tre navate con sovrastanti matronei da pilastri in blocchi di pietra. Gli interni sono realizzati in porfido rosso, in marmo blu del massiccio dell'Esterel, in marmo verde e in granito dei Vosgi, nonch\u00e9 in granito di Biella ed in marmo di Carrara. Vi si trovano tre cappelle, una con le reliquie di santa Devota, patrona della famiglia principesca, del principato e della diocesi di Monaco, la cappella di San Romano, soldato martire e protettore del principato, e la cappella del Santissimo Sacramento, luogo deputato alla sepoltura dei vescovi e degli arcivescovi di Monaco.\nFra le varie opere d'arte presenti nella chiesa, vi sono la pala d'altare raffigurante \"San Nicola\", realizzata da Louis Br\u00e9a nell'agosto del 1500 per la vecchia chiesa, e il \"Trittico di Santa Devota\". Il presbiterio, riadattato dopo la riforma liturgica, presenta al centro l'altare maggiore in stile neoromanico e, in posizione arretrata, la cattedra vescovile. Nel deambulatorio, alla sinistra dell'area presbiterale, vi sono le tombe del Principe Ranieri III e di Grace Kelly.\nIl grande organo a canne della cattedrale venne costruito nel 1976 dall'organaro francese Jean-Loup Boisseau con quattro tastiere e pedaliera per un totale di 60 registri. Nel 2009-2011, lo strumento \u00e8 stato radicalmente restaurato dalla ditta organaria belga Manufacture d'Orgues Andr\u00e9 Thomas. Durante questo intervento, i registri sono stati portati a 83 (dei quali 77 reali), la trasmissione (mista) ricostruita, realizzata una nuova cassa. Lo strumento ha quattro tastiere di 61 note ciascuna, una pedaliera di 32 ed una sezione indipendente (\"Chamades\") assegnabile a ciascun manuale."}
{"id": "2127438", "revid": "239873", "url": "https://it.wikipedia.org/wiki?curid=2127438", "title": "Eutiches", "text": ""}
{"id": "2127439", "revid": "287204", "url": "https://it.wikipedia.org/wiki?curid=2127439", "title": "Salom\u00e9 (film 1953)", "text": ""}
{"id": "2127440", "revid": "729019", "url": "https://it.wikipedia.org/wiki?curid=2127440", "title": "Soci\u00e9t\u00e9 nationale de constructions a\u00e9ronautiques du Nord", "text": "La Soci\u00e9t\u00e9 nationale de constructions a\u00e9ronautiques du Nord (SNCAN) era una azienda aeronautica francese costituita in seguito alla nazionalizzazione delle aziende del settore bellico a seguito della legge emessa l'11 agosto 1936.\nLa SNCAN ha raggruppato la Potez di M\u00e9aulte, Chantiers A\u00e9ro-Maritimes de la Seine (CAMS) di Sartrouville, ANF Les Mureaux a Mureaux, Amiot di Caudebec-en-Caux e Br\u00e9guet di Havre.\nSuccessivamente nel periodo postbellico assorb\u00ec la Soci\u00e9t\u00e9 nationale de constructions a\u00e9ronautiques du Centre (SNCAC) nel giugno 1949 assumendo la definitiva denominazione Nord Aviation dopo l'assorbimento della Soci\u00e9t\u00e9 fran\u00e7aise d'\u00e9tude et de construction de mat\u00e9riels a\u00e9ronautiques sp\u00e9ciaux (SFECMAS) fondata il 1\u00ba ottobre 1954."}
{"id": "2127442", "revid": "1906976", "url": "https://it.wikipedia.org/wiki?curid=2127442", "title": "Ricerca empirica", "text": "Con il termine ricerca empirica (dal greco \u03b5\u03bc\u03c0\u03b5\u03b9\u03c1\u03b9\u03b1, ovvero \"esperienza\"), in filosofia \u2014 e non solo \u2014, s'intende un tipo di ricerca che basa le conclusioni sull'osservazione diretta o indiretta dei fatti. Lo studio di questo metodo di ricerca parte sempre da un fenomeno e si sviluppa con una analisi successiva ai fatti.\nL'osservazione \u00e8 dunque la \"prova della realt\u00e0\": da essa il ricercatore ricava le proprie deduzioni e su di essa basa i test. La ricerca pu\u00f2 basarsi anche su un modello ipotetico-deduttivo (in Inglese \"hypothetico-deductive model\"), come ha dimostrato lo statistico britannico Ronald Fisher, che ha inoltre applicato la ricerca empirica alla matematica. L'applicazione in psicologia \u00e8 invece dovuta a studiosi quali il polacco Julian Ochorowicz.\nImportante \u00e8 inoltre la capacit\u00e0 di osservare in base all'esperienza (chiamata \"\u03b5\u03bc\u03c0\u03b5\u03b9\u03c1\u03b9\u03b1\"). Dall'osservazione e dall'esperienza il ricercatore infatti trae spunti per confermare o condannare una teoria: questi spunti possono essere precedenti alla sperimentazione (\"testing\"), sperimentali o quasi sperimentali. Partendo da essi, lo studioso pu\u00f2 comprendere la teoria del ricercatore e individuarne i motivi della sua validit\u00e0.\nSchema esplicativo.\nDi seguito, il ciclo empirico teorizzato dallo psicologo olandese Adriaan de Groot:"}
{"id": "2127462", "revid": "84184", "url": "https://it.wikipedia.org/wiki?curid=2127462", "title": "Rabin", "text": "Rabin \u00e8 un cognome di origine ebraica, che pu\u00f2 riferirsi a vari personaggi:"}
{"id": "2127471", "revid": "125373131", "url": "https://it.wikipedia.org/wiki?curid=2127471", "title": "Associazione nazionale ex deportati nei campi nazisti", "text": "L'Associazione Nazionale Ex Deportati nei Campi Nazisti (ANED) \u00e8 una associazione apolitica senza fini di lucro, riconosciuta come ente morale con decreto del presidente della Repubblica italiana del 1968. \nFanno parte dell'associazione le persone che per motivi politici e razziali sono stati deportati nei campi nazisti, i familiari dei caduti e degli ex deportati e i cittadini italiani che condividono i valori dell'ente e si impegnano nello studio e nella diffusione della conoscenza storica sui temi della resistenza e della deportazione. Dopo l'8 settembre 1943, i deportati politici italiani, condotti nei campi di concentramento per la loro opposizione al nazi-fascismo dalle forze di occupazione tedesca, furono un totale di almeno 23.826 persone (22.204 uomini e 1.514 donne); ne morirono 10.129, circa la met\u00e0. Altre 8.500 persone (quasi tutti ebrei) furono deportate per motivi razziali e condotte a morire ad Auschwitz; solo una piccola parte di loro fu selezionata per il lavoro coatto (ne moriranno 7.500, quasi il 90%). \nL\u2019ANED \u00e8 attiva in 10 regioni d\u2019Italia con 26 sezioni; la presidenza e la segretaria nazionale hanno sede nella Casa della Memoria a Milano. L\u2019associazione ha relazioni internazionali con i comitati che raccolgono gli ex Deportati dei singoli campi di concentramento nazisti e ha un rappresentante nei comitati di Mauthausen, Dachau, Auschwitz, Buchenwald, Mittelbau-Dora, Flossenb\u00fcck, Ravensbr\u00fcck e Risiera di San Sabba. Vi sono inoltre relazioni con le associazioni nazionali dei sopravvissuti dei singoli campi di sterminio e con le organizzazioni che gestiscono gli attuai siti dei lager e che ne curano i musei. \nL'associazione pubblica la rivista \"Triangolo Rosso\" (che prende nome dal simbolo indossato dai prigionieri politici, appunto un triangolo rosso).\nLo stemma identificativo dell\u2019associazione \u00e8 un triangolo rosso con le lettere \u201cIT\u201d in bianco; lo stemma riprende le forme del contrassegno identificativo che veniva cucito sugli indumenti dei deportati politici italiani. Durante gli eventi i membri dell\u2019associazione indossano un fazzoletto a truce blu con il triangolo rosso in mezzo. L\u2019associazione celebra come festa associativa il 5 maggio, che \u00e8 il giorno in cui l\u2019esercito statunitense entra nel campo nazista di Mauthausen, ultimo ad essere liberato. \nI soci nel 2016 sono 2382.\nStoria delle associazioni ex deportati.\nA partire dal 1945 iniziano a formarsi in diverse citt\u00e0 italiane primi gruppi e associazioni che raggruppano ex deportati e i loro familiari per creare occasioni di incontro e per fornire sostegno. Gli enti hanno spesso una natura assistenziale, con obiettivi concreti di sostegno alle famiglie dei caduti, di rimpatrio delle salme, di tutela degli interessi dei deportati nei confronti della Germania, di creazione di monumenti, e di costituzione di gruppi di mutuo soccorso a carattere morale, materiale e sanitario. A Milano sembra esservi una forte presenza di ex-deportati testimoniata da varie iniziative, ma \u00e8 a Torino che vengono costituite le prime associazioni. \nA Torino l\u2019Associazione di ex Deportati \u00e8 costituita il 6 settembre 1945 tra gli ex tra i prigionieri politici ricoverati in ospedale della Croce Rossa a Torino. Tra i fondatori dell'associazione \nvi \u00e8 Italo Tibaldi che lavora per anni a costituire il vasto elenco dei nomi dei deportati italiani. A luglio del 1945 viene creata l\u2019Associazione nazionale superstiti dei cambi di concentramento con circa 1000 soci e un carattere inizialmente regionale; successivamente l\u2019associazione si sposta di sede, assume il nome temporaneo di Associazione Triangolo Rosso, modifica lo statuto e assume carattere nazionale. Nel 1947 viene trasferita l\u2019associazione a Milano e vi sono attivit\u00e0 di sezioni locali a Venezia, Trento, Treviso, Bolzano, Udine, Vicenza, Firenze, Padova, Genova e Roma. \nA Milano una prima bozza di statuto dell\u2019Associazione nazionale reduci dei campi di concentramento viene redatta a giugno 1945 da Enea Fergnani e Dante Frezzati. Nel 1946 viene inaugurato al Cimitero monumentale di Milano il monumento in onore dei caduti creato dal gruppo di architetti dello studio BBPR costituito negli anni Trenta e attivo nella resistenza. La cooperativa di lavoro Societ\u00e0 Cooperativa a r.l Zebra viene costituita intorno al 1947.\nNel 1957 viene organizzato un congresso nazionale delle associazioni che raggruppano ex deportati e i loro familiari, viene definita una nuova struttura organizzativa, l\u2019ente comincia a orientare il suo operato sul tema della memoria e dei valori universali di democrazia, libert\u00e0 e pace e ne diventa presidente Pietro Caleffi. \u00c8 in questo periodo che vengono unificati i diversi gruppi in un\u2019unica organizzazione. Nel 1968 l\u2019associazione nazionale ex deportati riceve il riconoscimento di Ente morale. Nel 1978 diventa presidente dell\u2019associazione Gianfranco Maris che la guida fino al 2015; nel 2015 divenente presidente Dario Venegoni. \nMemoriale italiano Auschwitz.\nUna delle iniziative internazionali pi\u00f9 significative che ha contraddistinto l'operato dell'ANED \u00e8 stata la costruzione di un Memoriale italiano al blocco 21 di quello che fu il campo di concentramento di Auschwitz. Voluto da Primo Levi, fu inaugurato nel 1980 con il proposito di celebrare tutti gli italiani caduti nei campi di concentramento nazisti. Realizzato grazie alla collaborazione di alcuni importanti nomi della cultura italiana del Novecento, il progetto architettonico fu dello studio BBPR e inserisce nel primo piano del Blocco 21 di Auschwitz I una spirale ad elica all'interno della quale il visitatore cammina come in un tunnel, rivestita all'interno con una tela composta da 23 strisce dipinte da Pupino Samon\u00e0, seguendo la traccia di un testo scritto da Primo Levi. Dalla passerella lignea che conduce il visitatore nel tunnel sale la musica di Luigi Nono, Ricorda cosa ti hanno fatto in Auschwitz. Anche il regista e poeta Nelo Risi contribu\u00ec con le sue competenze alla sua realizzazione.\nLa conservazione e l'ubicazione dell'opera fu messa in discussione nel 2008 in quanto ritenuta non pi\u00f9 conforme ai criteri pedagogico-illustrativi del museo di Auschwitz. La polemica sulla \"cancellazione\" del Memoriale italiano di Auschwitz si protrasse per diversi anni per le proteste dell'ANED e dell'ANPI. Nel tentativo di \"salvare\" il monumento si procedette in primo luogo nel 2010 ad un primo intervento di conservazione, come recita un comunicato ANED: \u00abAggredita degli attacchi del tempo e dall'incuria degli uomini, l'opera [aveva avuto] bisogno di un intervento di restauro. Dal 31 agosto al 7 settembre, 32 studenti dell'Accademia di Brera accompagnati dai loro insegnanti e dai collaboratori dell'Isrec si sono recati ad Auschwitz; hanno eseguito i rilievi necessari per un futuro intervento di restauro e [avevano] proceduto alla pulizia dell'installazione\u00bb. La direzione del Museo di Auschwitz fu per\u00f2 irremovibile nella sua decisione. L'opera \u00e8 stata definitivamente smontata nel 2016 e, dopo il restauro, sar\u00e0 esposta permanentemente a Firenze nel Centro d'arte contemporanea EX3.\nLa Fondazione Memoria della Deportazione.\nL'ANED ha dato vita alla Fondazione Memoria della Deportazione, che \u00e8 un \"Centro studi sulla Resistenza e sulla Deportazione nei lager nazisti\". La Fondazione, sita nel centro di Milano, in locali diversi da quelli dell'ANED, ha costituito una vasta biblioteca e un archivio di notizie sulla persecuzione fascista e nazista nei confronti degli antifascisti, oltre che di nominativi di tutti coloro che furono deportati perch\u00e9 partigiani o antifascisti."}
{"id": "2127473", "revid": "3115", "url": "https://it.wikipedia.org/wiki?curid=2127473", "title": "Green building", "text": "Il termine green building (letteralmente \"costruzione verde\" e riconducibile in italiano a bioedilizia, bioarchitettura o architettura sostenibile) indica, a livello internazionale, un edificio progettato, costruito e gestito in maniera sostenibile ed efficiente, nonch\u00e9 certificato come tale da un ente terzo indipendente.\nDescrizione.\nLa nascita delle \"green Building\" va messa in relazione alla nuova sensibilit\u00e0, che negli ultimi 30 anni dopo la prima crisi petrolifera degli anni settanta si \u00e8 sviluppata intorno ad un nuovo modo di edificare l'ambiente costruito. Quindi i temi dell'energia con il risparmio delle risorse e dell'utilizzo di quelle rinnovabili (sole, vento, acqua, etc.); dell'ecologia sviluppatasi attorno ai temi dell'inquinamento ambientale, che interessa il nostro pianeta, con le sue conseguenze, cambiamenti climatici, gas serra etc.\nDa questa base di partenza le green building sono divenute un trend in crescita nei settori edilizi residenziali e non residenziali, sia nell'America settentrionale che in Europa. Questo ha avuto particolari impatti sul mercato con sviluppo di specifiche tecnologie; nei paesi con tradizione del legno strutturale, ad esempio questo ha influenzato in generale tutta la filiera forestale.\nLo scopo di una green building \u00e8 quello di non danneggiare l'ambiente, riducendo in maniera significativa, o eliminando, l'impatto negativo degli edifici sull'ambiente e sugli occupanti la costruzione, armonizzandosi con il contesto. Questo avviene utilizzando strategie passive come l'energia solare, l'acqua rigenerata, i materiali da costruzione locali naturali e le fonti rinnovabili di energia. Migliorare la qualit\u00e0 ambientale degli edifici, ridurre drasticamente l'impatto sull'ecosistema e contribuire reciprocamente all'implementazione di protocolli di valutazione energetico ambientale.\nQuesto ha portato alla creazione di protocolli di progettazione e certificazione degli edifici, come quello Britannico definito il BREEAM, lo statunitense LEED (BRE Environmental Assessment Method), il Protocollo Itaca, a cui seguono vari metodi di lavoro iiSBE Italia, che certifica secondo il Green Building Challenge, SB Method. Tale attivit\u00e0 e gestione edilizia segue metodologie e requisiti, che sono in continua evoluzione, ma che si riferiscono universalmente :\nScelte progettuali.\nLe scelte progettuali effettuate per la realizzazione di una green building cercano di coniugare concetti propri dell'architettura e del design con nuovi valori legati alla sostenibilit\u00e0 degli edifici, (esposizione, trasmittanza, ventilazione naturale ect. Alcune architetture di Renzo Piano cercano, appunto, questo equilibrio tra vecchi e nuovi valori, come nel Museo di Scienze Naturali di San Francisco, nel bel mezzo del Golden Gate Park, o nel Jean-Marie Tjibaou Cultural Center nella Nuova Caledonia nel sud Pacifico.\nLe fasi di progettazione, realizzazione e gestione di una green building sono influenzate prevalentemente dai seguenti fattori:\nA sua volta, chi decide di progettare un \"green building\" andr\u00e0 inevitabilmente ad influenzare le seguenti attivit\u00e0:\nRisorse efficienti.\nUn \"green building\" pu\u00f2 dichiararsi tale solo se viene realizzato con materiali e prodotti aventi le seguenti caratteristiche:\nPrincipi.\nEfficienza energetica ed energie rinnovabili.\nTecnologie disponibili commercialmente ed energeticamente convenienti possono ridurre il consumo complessivo di energia. \u00c8 necessario cominciare a progettare considerando la corretta localizzazione ed orientamento, l'ermeticit\u00e0 della costruzione ma anche il controllo della ventilazione ed apparecchi e sistemi di energia rinnovabile; infine, solo se inevitabile, l'installazione di attrezzature ad alto rendimento energetico. Tali tecnologie possono ridurre la quantit\u00e0 di energia di cui l'edificio ha bisogno per operare e mantenere i suoi occupanti in modo confortevole.\nImpatto ambientale.\nIl settore delle costruzioni ha un impatto molto forte sull'ambiente. Tuttavia, un \"green building\" pu\u00f2 interagire in maniera pi\u00f9 positiva con l'habitat perch\u00e9 si presta attenzione al mantenimento dell'integrit\u00e0 e delle caratteristiche naturali del sito, progettando anche il paesaggio in maniera appropriata e selezionando materiali che hanno un basso contenuto di energia inglobata e possibilmente prodotti localmente. \nConservazione delle risorse.\nCi sono molti modi per limitare l'uso di risorse durante il processo costruttivo. Ad esempio, selezionando in fase progettuale quei materiali naturali che siano riciclati o che abbiano la capacit\u00e0 di esserlo, oppure preferendo materiali leggeri, il cui costo di trasporto sia inferiore rispetto a quelli pesanti. Minimizzando gli sprechi in cantiere si ottiene il doppio beneficio di ridurre il consumo di risorse e di inquinare meno. La scelta di un tetto verde riduce sia le dispersioni invernali che gli assorbimenti di calore estivi, oltre che a migliorare la qualit\u00e0 dell'aria. \nQualit\u00e0 dell'aria interna.\nEssendo sigillato, un \"green building\" richiede molta attenzione nel controllo della qualit\u00e0 dell'aria interna. In particolare vanno preferiti quei prodotti privi di emissioni di composti organici volatili (VOC), oltre ad un buon impianto di ventilazione meccanica con i relativi filtri. \nScelte urbanistiche.\nUn edificio progettato nel rispetto dell'ambiente e del patrimonio storico esistente \u00e8 sicuramente meglio accettato dalla comunit\u00e0. Un \"green building\" posizionato in modo da avere facilit\u00e0 d'accesso ai trasporti pubblici, ai servizi sanitari, ai centri commerciali e ai luoghi di divertimento diminuir\u00e0 il bisogno di spostamenti in automobile, incoraggiando le passeggiate o l'uso di biciclette, e ridurr\u00e0 il fenomeno di citt\u00e0 diffusa (sprawl metropolitano)."}
{"id": "2127474", "revid": "729019", "url": "https://it.wikipedia.org/wiki?curid=2127474", "title": "Genodermatosi", "text": "Per genodermatosi, si intendono sindromi e/o malattie dermatologiche causate da una o pi\u00f9 alterazioni del genotipo. Come disturbi genetici hanno la caratteristica di essere ereditari, non necessariamente ereditabili e non necessariamente congeniti. Ne sono state descritte pi\u00f9 di 200 e sono quasi sempre malattie rare, cio\u00e8 con una incidenza inferiore a 5:10000.\nEtimologia.\nLa parola deriva dal greco da \"geno\" relativo ai geni e \"dermatosis\" relativo alla malattia della pelle."}
{"id": "2127475", "revid": "287204", "url": "https://it.wikipedia.org/wiki?curid=2127475", "title": "Serra Magnone", "text": ""}
{"id": "2127480", "revid": "339392", "url": "https://it.wikipedia.org/wiki?curid=2127480", "title": "Zev Love X", "text": ""}
{"id": "2127482", "revid": "1788047", "url": "https://it.wikipedia.org/wiki?curid=2127482", "title": "Kirkwood (Missouri)", "text": "Kirkwood \u00e8 una citt\u00e0 degli Stati Uniti d'America, nella Contea di St. Louis dello Stato del Missouri.\nFa parte della prima cintura urbana della citt\u00e0 di St. Louis. Al censimento del 2000 possedeva una popolazione di 27.324 abitanti. La citt\u00e0 venne fondata nel 1853 e cos\u00ec nominata in onore di James Pugh Kirkwood, ingegnere civile che partecip\u00f2 alla costruzione della \"Pacific Railroad\"."}
{"id": "2127485", "revid": "124181005", "url": "https://it.wikipedia.org/wiki?curid=2127485", "title": "ATVO", "text": "ATVO S.p.A., sigla di Azienda Trasporti Veneto Orientale, \u00e8 un'azienda di trasporto pubblico operante nella citt\u00e0 metropolitana di Venezia e in alcuni comuni della provincia di Treviso. La societ\u00e0 ha sede a San Don\u00e0 di Piave.\nL'azienda.\nL'azienda ha per soci pubblici la provincia di Venezia e i ventuno comuni del Veneto Orientale, mentre le societ\u00e0 Dolomitibus, ATAP e ACTV rappresentano i soci privati.\nATVO \u00e8 attiva a livello urbano, operando con i propri servizi urbani nei comuni di Jesolo e San Don\u00e0 di Piave. Tuttavia la maggior parte dei servizi si rivolge al settore extraurbano, collegando con numerose linee importanti citt\u00e0 del Veneto Orientale espletando il servizio fino a Latisana, in Friuli-Venezia Giulia. Le citt\u00e0 principali che l'azienda serve sono Venezia, San Don\u00e0 di Piave, Portogruaro e Treviso, nonch\u00e9 le localit\u00e0 balneari di Jesolo, Caorle, Eraclea Mare, Cavallino-Treporti, Bibione, Lignano ed altri centri minori dell'entroterra veneto. L'azienda effettua anche servizi di noleggio (con veicoli in versione Gran turismo), scuolabus in tutto il territorio sandonatese ed altri trasporti atipici.\nNel periodo estivo \u00e8 inoltre attivo un servizio extraurbano che collega Jesolo con Milano passando per Brescia, Verona, Vicenza e Padova.\nLa storia.\nFap.\nFondata nel 1928 come Autoservizi Fratelli Ferrari di Antonio di Fossalta di Piave, la societ\u00e0 ottenne l'anno successivo la concessione della linea San Don\u00e0-Cavazuccherina cui si aggiunse la Cavazuccherina-Punta Sabbioni.\nNegli anni trenta, dopo aver esteso le proprie linee anche nel mestrino, l'azienda acquis\u00ec il garage Vittoria di Mestre mutando denominazione in Autoservizi Vittoria Fap fino alla fine della seconda guerra mondiale.\nNel 1945 fu inaugurata la linea Venezia-Roma, supplendo la mancanza di collegamenti ferroviari con la capitale.\nStoria delle partecipazioni sociali.\nJtaca.\nJtaca, di propriet\u00e0 del comune di Jesolo, fu costituita nel 1998 per esercire il collegamento marittimo Jesolo-Venezia.\nI soci originari avrebbero dovuto essere la Jesolo Turismo S.p.A., l'Aci Venezia e ATVO, da cui l'acronimo del nome, ma al momento della istituzione ATVO non entr\u00f2 nella compagine sociale che inizialmente fu composta dai primi due soci con il 51% di Jtaca e il 49% di ACI.\nNel 2000 Jtaca attu\u00f2 un aumento di capitale riservato all'ATVO; nel 2002 usc\u00ec ACI e, dopo una serie di passaggi di quote, entr\u00f2 il comune di Jesolo.\nLa societ\u00e0 gestisce i parcheggi di Jesolo, la linea fluviale il vaporetto del Piave ed i trenini gommati.\nIl sodalizio con ATVO continu\u00f2 fino a quando il comune di Jesolo decise di trasformarla in societ\u00e0 in house acquisendo il 100% delle quote.\nParco mezzi.\nIl parco mezzi \u00e8 composto da 301 autobus."}
{"id": "2127497", "revid": "287204", "url": "https://it.wikipedia.org/wiki?curid=2127497", "title": "Otto preludi", "text": "Huit Pr\u00e9ludes (in italiano Otto preludi) \u00e8 una composizione per pianoforte del compositore francese Olivier Messiaen della durata di circa 34 minuti. Si tratta di un'opera di giovent\u00f9 e la prima che l'autore considerasse veramente valida.\nCreazione.\nL'opera venne composta tra il 1928 e il 1929 e dedicata alla pianista Henriette Roget, che la esegu\u00ec in un concerto privato per la prima volta il 28 gennaio 1930. La prima esecuzione pubblica venne effettuata dalla stessa pianista il primo marzo 1930 a Parigi presso la sala \u00c9rard e organizzata dalla Soci\u00e9t\u00e9 Nationale de Musique. La composizione venne ripetuta in concerto il 15 giugno 1937 presso l'\u00c9cole Normale de Musique di Parigi ed eseguita dalla pianista Bernadette Alexandre-Georges.\nTitoli dei brani.\nL'opera si compone di otto preludi, ad ognuno dei quali l'Autore don\u00f2 un titolo e delle indicazioni sul \"colore\".\nArancio, con venature violette.\nGrigio, malva, Blu di Prussia, per l'inizio e la fine; la parte centrale \u00e8 diamantina, argentea.\nArancio, con venature violette.\nGrigio vellutato, riflessi malva e verdi.\nPolimodale, sovrappone un modo blu-arancio sopra un ostinato e a cascate di accordi, ad un modo violetto porpora trattato da un timbro come di rame; fare attenzione alla scrittura pianistica: note triple, tratti in accordo, canone inverso, mani incrociate, vari \"staccato\", marcato color del rame, effetti di gemme preziose. \nLe campane mescolano una gran quantit\u00e0 di modi; l\"aum\" (risultante grave), e tutte le armoniche superiori delle campane, si risolvono in vibrazioni luminose; l'addio \u00e8 porpora, arancio, violetto.\nGrigio vellutato, riflessi malva e verdi.\nLa piccola tempesta che apre e chiude il brano alterna l'aranciovenato di verde con qualche macchia nera; lo sviluppo della parte centrale \u00e8 pi\u00f9 luminoso; il secondo tema, molto melodico, ricoperto di arpeggi sinuosi, \u00e8 blu arancio la prima volta, verde arancio la seconda. Colori dominanti di tutta l'opera: violetto, arancio, porpora."}
{"id": "2127498", "revid": "767487", "url": "https://it.wikipedia.org/wiki?curid=2127498", "title": "Fasti consulares", "text": "I fasti consulares nella Roma antica erano gli elenchi dei nomi dei consoli in carica, anno per anno, registrati regolarmente dai Pontefici, che si susseguivano nella carica del consolato di anno in anno, dall'inizio della \"Res Publica\", stimato intorno al 509 a.C..\nI Pontefici erano tenuti a tenere queste scritture ed a presentarle al Senato.\nI principali dati riguardanti la citt\u00e0, anno per anno, come i nomi dei consoli, le guerre, le battaglie combattute, la variazione dei costi delle derrate alimentari e tutto ci\u00f2 che avesse rilevanza per la citt\u00e0, in sostanza le cronache cittadine, venivano segnate sulle \"Tabulae dealbatae\", affisse sulla parete della Regia dai Pontefici.\nA tal proposito si vedano i seguenti elenchi:\nNel Palazzo dei Conservatori, nella sala della lupa in Campidoglio sono esposti i \"Fasti Capitolini\", perch\u00e9 esposti all'interno del Palazzo dei Conservatori al Campidoglio, su ordine del cardinale Alessandro Farnese: successivamente, nello stesso luogo furono esposti altri fasti antichi rinvenuti sotto la soprintendenza di Carlo Fea nel 1820.\nA questi si aggiungevano i \"fasti triumphales\", anch'essi redatti annualmente, i quali erano gli elenchi dei trionfi dei magistrati dell'antichit\u00e0 romana."}
{"id": "2127511", "revid": "547034", "url": "https://it.wikipedia.org/wiki?curid=2127511", "title": "Fasti triumphales", "text": "I fasti triumphales erano un elenco annuale dei trionfi effettuati dai magistrati nell'antica Roma. Furono pubblicati nel 12 a.C. Contenevano l'elenco dei generali vittoriosi dalla fondazione di Roma fino al principato di Augusto. Sono conservati in una pi\u00f9 ampia iscrizione presso i Musei Capitolini a Roma.\nElenco.\nEpoca repubblicana.\nmancano a questo punto ben 33 righe (tra il 155 ed il 129 a.C.), dove potrebbero essere stati conseguiti i seguenti successi:\nmancano a questo punto una trentina di righe (dall'81 al 62 a.C.), dove potrebbero essere stati conseguiti i seguenti successi:"}
{"id": "2127513", "revid": "365893", "url": "https://it.wikipedia.org/wiki?curid=2127513", "title": "Milford (Delaware)", "text": "Milford \u00e8 una citt\u00e0 situata nelle contee di Kent e di Sussex, nello Stato statunitense del Delaware. Secondo una stima del 2006 del Census Bureau, la popolazione \u00e8 di 7.201 abitanti.\nLa porzione di citt\u00e0 nella contea di Kent rientra nell'area metropolitana di Dover, mentre la porzione sotto la contea di Sussex rientra nell'area di Seaford.\nGeografia fisica.\nMilford \u00e8 situata lungo le sponde del fiume Mispillion.\nSecondo i dati dello United States Census Bureau, la citt\u00e0 si estende su una superficie di circa 14,6\u00a0km\u00b2, dei quali 14,4\u00a0km\u00b2 sono occupati da terre, mentre i restanti 0,2\u00a0km\u00b2 sono occupati dalle acque, ossia l'1,07% del territorio comunale.\nStoria.\nLa porzione di Milford nella contea di Kent fu fondata nel 1680 da Henry Bowan sui resti dell'insediamento di \"Saw Mill Range\". Un secolo dopo il reverendo Sydenham Thorne costru\u00ec una diga sul fiume Mispillion per fornire energia ai mulini locali. Negli stessi anni Joseph Oliver tracci\u00f2 le prime strade attraverso le sue propriet\u00e0. Negli anni successivi in Front Street cominciarono ad essere costruite case e negozi, e cos\u00ec nacque la vera Milford. Divenne citt\u00e0 il 5 febbraio 1807.\nVerso il 1770 sulle sponde del fiume Mispillon venne aperto il primo cantiere navale. Nel corso degli anni, e anche durante la Prima guerra mondiale, l'attivit\u00e0 mercantile divenne la principale fonte di guadagno per gli abitanti, garantendo alla citt\u00e0 una certa prosperit\u00e0. Il momento di massimo successo per i cantieri di Milford giunse nel 1917, quando venne varata la \"Albert F. Paul\", lunga 174 metri, dal molo intitolato a \"William G. Abbott\", quando allora il porto disponeva di sei bacini. Verso gli anni 1920 inizi\u00f2 per\u00f2 la crisi, sebbene ancora in quegli anni navigassero navi assembrate a Milford. (La \"Paul\" fu affondata da un torpedo nazista nel 1942 di ritorno dalle Bahamas.) L'approdo \"Vineyard\" \u00e8 stato utilizzato in entrambe le guerre mondiali per la costruzione di sottomarini.\nDurante tutto il 1900 Milford ha avuto la funzione di centro commerciale di riferimento per le comunit\u00e0 agricole del sud dello Stato.\nSette dei governatori del Delaware sono originari di Milford: Daniel Rogers (1797-99), Joseph Haslet (1811-14), William Tharp (1847-1851), Peter F. Causey (1855-59), William Burton (1859-63), William T. Watson (1895-97) e Ruth Ann Minner (2001-oggi).\nIncendio di Milford.\nVenerd\u00ec 30 maggio 2003 alle 15 locali scoppi\u00f2 un incendio al secondo piano della \"Wiley Hardware &amp; Appliance\" in Walnut Street, nel centro storico del Milford. Vennero chiamati oltre 200 pompieri da varie localit\u00e0: Milford, Ellendale, Harrington, Felton, Dover, Smyrna, Houston, Frederica, Slaughter Beach, Bowers Beach, Greenwood, South Bowers, Farmington, Magnolia, Cheswold, Lewes, Georgetown, e Bridgeville del Delaware, ma anche da Greensboro e da Goldsboro nel Maryland. Le fiamme distrussero sette negozi, una chiesa e tre appartamenti, devastando un intero blocco del centro storico della citt\u00e0. Fra le fiamme non vi furono vittime, ma si intossicarono dal fumo un civile e sei pompieri.\nPopolazione.\nSecondo il censimento del 2000 a Milford vivevano 6.732 persone, divise in 1.700 famiglie. La densit\u00e0 di popolazione era di 467.5 ab./km\u00b2. Nel territorio comunale si trovavano 2.897 edifici abitativi. Dal punto di vista etnico, il 67,97% della popolazione era bianca, il 23,26% era afroamericana, lo 0,34% era invece nativa, e l'1,04% era asiatica. Il restante 7,79% della popolazione infine \u00e8 di altre razze.\nPer quanto riguarda le fasce d'et\u00e0 della popolazione il 27,2% era sotto i 18 anni, il 9,5% era fra i 18 e i 24, il 27,3% invece fra i 25 e i 44, il 18,3% fra i 45 e i 64, e infine il 17,7% della popolazione era al di sopra dei 65 anni. L'et\u00e0 media degli abitanti era di 35 anni. Per ogni 100 femmine ci sono 86,6 maschi."}
{"id": "2127514", "revid": "1573940", "url": "https://it.wikipedia.org/wiki?curid=2127514", "title": "Psophia", "text": "Quello dei trombettieri (Psophia ) \u00e8 l'unico genere della famiglia degli Psofiidi (Psophiidae ), una delle sei costituenti l'ordine dei Gruiformi. Il genere si compone di tre specie terricole molto simili tra loro, delle quali solamente il trombettiere alichiare \u00e8 stato accuratamente studiato. Questo gruppo di uccelli, delle dimensioni paragonabili a quelle di un pollo, \u00e8 originario della foresta pluviale tropicale delle regioni settentrionali e centrali del Sudamerica. La IUCN valuta due di queste specie come \u00abprossime alla minaccia\u00bb (\"Near Threatened\") e una come \u00abvulnerabile\u00bb (\"Vulnerable\").\nDescrizione.\nStruttura fisica.\nI trombettieri raggiungono una lunghezza del corpo di circa 49 centimetri e un peso massimo di 1,5 chilogrammi; le tre specie presentano tutte dimensioni simili. I maschi di trombettiere alichiare pesano in media il 10% in pi\u00f9 delle femmine, ma non sappiamo se questo dimorfismo sessuale riguardante il peso si riscontri anche nelle altre due specie. La forma compatta del corpo e il profilo gibboso rendono i trombettieri pi\u00f9 simili ai Galliformi che agli altri Gruiformi. Tuttavia, l'aspetto corpulento del corpo trae in inganno, poich\u00e9 questi uccelli tengono sempre le ali arcuate e leggermente distanziate dal corpo, coprendo con esse i fianchi e la coda molto corta. Il vero aspetto del tronco, particolarmente gracile, viene alla luce solo quando gli uccelli sollevano le ali. Su un collo lungo e sottile, di solito tenuto a forma di S, si trova una testa piccola se paragonata alle dimensioni del corpo, con occhi grandi. Il becco forte, lungo pi\u00f9 o meno quanto la testa, \u00e8 leggermente incurvato verso il basso e termina con una punta acuminata. Nella forma ricorda il becco di alcuni Galliformi, come il gallo cedrone.\nCome la maggior parte degli uccelli che vivono sul terreno, i trombettieri hanno zampe forti e relativamente lunghe, dotate di tre dita robuste rivolte in avanti e di un altro dito, pi\u00f9 corto e sottile, rivolto all'indietro. Questa caratteristica si riscontra in altri uccelli gruiformi, come i Rallidi, dalla struttura fisica simile ma un po' pi\u00f9 alti sulle zampe. Nonostante presentino una muscolatura ben sviluppata, questi uccelli, dotati di ali corte e arrotondate, riescono a volare solo su brevi distanze.\nColorazione e piumaggio.\nTutti i trombettieri hanno un piumaggio prevalentemente nero, con remiganti e copritrici di colore pi\u00f9 chiaro: dal grigio all'ocra nel trombettiere aligrigie, bianco nel trombettiere alichiare e dal verde scuro iridescente al nero nel trombettiere aliscure. Quando le ali sono tenute a riposo, le parti chiare del piumaggio formano una larga chiazza ovale che copre gran parte del dorso, fino al groppone e a parte dei fianchi. Le piume bianche del dorso, delle filopiume simili a capelli appena aggrovigliate tra loro, ricadono liberamente su quest'area. L'ala presenta uno specchio iridescente metallico blu o verde relativamente grande. Si ritiene che lo specchio possa fornire informazioni riguardanti l'et\u00e0 approssimativa di un uccello, in quanto negli esemplari pi\u00f9 giovani tende a presentare una maggiore quantit\u00e0 di piume scure e opache rispetto a quello degli individui pi\u00f9 anziani. La testa e il collo sono ricoperti da fitte e cortissime piume di colore nero lucente, mentre sul petto vi \u00e8 una zona iridescente, formata da brevi piume arruffate, che pu\u00f2 essere blu o verde a seconda della luce che vi si riflette. L'iride \u00e8 di colore castano scuro. Il becco varia di colore da giallo brillante con la punta grigia a completamente nero o grigio, a seconda della specie e della sottospecie. La colorazione delle zampe varia dal grigio chiaro al grigio scuro. Nel trombettiere alichiare la muta \u00e8 permanente, e molto probabilmente questo vale anche per le altre specie del genere.\nLocomozione.\nQuando si alimentano, i trombettieri si spostano camminando tranquillamente sul suolo della foresta, ma sono in grado di procedere anche a velocit\u00e0 pi\u00f9 elevate, paragonabili a quelle di un uomo in corsa. Come molti altri uccelli terricoli, volano molto di rado e cercano di evitare di alzarsi in volo il pi\u00f9 possibile. In pratica, volano solamente per raggiungere il dormitorio o il sito dove nidificano, meno di frequente per superare gli ostacoli. Sebbene siano capaci di nuotare, i trombettieri evitano l'acqua. Quando camminano, il corpo viene tenuto parallelo al terreno e il collo leggermente inclinato in avanti, con la testa che ondeggia su e gi\u00f9 ad ogni passo.\nVoce.\nParticolarmente degno di nota \u00e8 il loro canto, un brontolio o un tambureggiare profondo e melodico, che suona pressappoco come \"Oh-oh-oh-oh-ooooooooooh\", ove l'ultimo \"oh\" \u00e8 pi\u00f9 prolungato e nello stesso tempo pi\u00f9 cupo degli altri. Spesso questi suoni vengono ripetuti molte volte con intensit\u00e0 decrescente. Una sorta di cupo ringhio serve da introduzione. Si pu\u00f2 imitare lo sbalorditivo suono ventriloquo delle strofe soffiando in un fiasco vuoto; esso viene prodotto dal trombettiere facendo vibrare un grande volume di aria che viene inspirato mentre l'uccello \u00abringhia\u00bb. \u00c8 veramente impressionante il loro canto nelle chiare notti lunari, che essi trascorrono rannicchiati su un ramo. Qualcuno ha definito il verso come un grugnito; in ogni caso, non si pu\u00f2 paragonare a un vero squillo di tromba e pertanto il nome comune di questo uccello \u00e8 abbastanza improprio. Tale verso viene emesso ogni due ore e mezzo circa, sia di notte che di giorno, per indicare il possesso del territorio.\nQuando si sentono minacciati o allarmati, i trombettieri lanciano un richiamo di allarme simile al richiamo territoriale sopra descritto, ma pi\u00f9 strillante e acuto e privo dell'\"ooooooh\" alla fine. I pulcini, cos\u00ec come i giovani e gli adulti, sono in grado di emettere una sorta di pigolio usato per elemosinare il cibo. Tale richiamo viene usato durante vari rituali sociali in seno al gruppo. Un uccello con del cibo nel becco che vuole servire un compagno che ne ha fatto richiesta emette un suono nasale \"inhh-inhh-inhh-inhh\". Questo richiamo viene emesso anche da maschi e femmine nella fase che precede immediatamente l'accoppiamento. Nel caso un trombettiere avvisti un serpente, esso avverte gli altri membri del gruppo con una serie di \"hm-hm-hm-hm\" emessi in successione, fino a quando tutti i suoi simili non hanno prestato attenzione al rettile.\nDistribuzione e habitat.\nI trombettieri vivono nelle fitte foreste pluviali tropicali incontaminate del bacino del Rio delle Amazzoni nelle regioni settentrionali e centrali del Sudamerica. Gli areali delle tre specie sono separati tra loro dai grandi fiumi che attraversano la pianura. Il trombettiere aligrigie \u00e8 diffuso a nord del Rio delle Amazzoni, il trombettiere alichiare a sud del Rio delle Amazzoni e a ovest del Rio Madeira e quello aliscure a sud del Rio delle Amazzoni e a est del Rio Madeira. Questi animali si possono incontrare sia nelle foreste pluviali di collina, fino a 750 metri di altitudine, che in quelle di pianura, cos\u00ec come nelle zone paludose che si trovano lungo i grandi fiumi. Prediligono le zone caratterizzate da un sottobosco non troppo fitto e da un'elevata diversit\u00e0 di alberi da frutto. Solo raramente colonizzano zone di successione, ma non si spingono mai in aree dove prevale la mano dell'uomo o nelle foreste secondarie. Durante la stagione delle piogge, vasti settori dell'ambiente occupato dai trombettieri possono essere sommersi dalle acque.\nTerritorio e \"home range\".\nCiascun gruppo di trombettieri occupa un proprio territorio, difeso durante tutto l'anno, che pu\u00f2 raggiungere una dimensione di 58-88 ettari, a seconda della disponibilit\u00e0 di cibo; i territori dei gruppi limitrofi non si sovrappongono mai e presentano confini ben definiti, che solo raramente vengono superati. Le dimensioni del territorio dipendono strettamente dal numero di alberi che danno regolarmente frutti durante la stagione secca, in quanto la frutta \u00e8 la principale fonte di cibo di tutti i trombettieri. Nel corso di una giornata i trombettieri coprono in media una distanza di 3,7 chilometri.\nBiologia.\nAttivit\u00e0 e toeletta.\nAl sorgere del sole, i trombettieri scendono dai loro dormitori e iniziano a interagire tra loro con i comportamenti che verranno descritti in seguito, prima di dirigersi verso un determinato albero carico di frutti e iniziare a nutrirsi. Trascorrono gran parte del giorno a spostarsi da un albero all'altro del loro territorio. Quando i frutti sono pi\u00f9 abbondanti, questi uccelli dedicano pi\u00f9 tempo alla pulizia corporea, ai bagni di sole e alle interazioni sociali. La toeletta consiste nella meticolosa pulizia delle ali, tenute distese e lisciate con il becco; dopodich\u00e9 l'animale allunga e ripiega il collo e arruffa leggermente il piumaggio, emettendo deboli vocalizzazioni. Verso il tramonto, i trombettieri si dirigono verso il sito dormitorio, che cambia da una notte all'altra. Questo \u00e8 situato sui rami di un albero alto, generalmente ad un'altezza compresa tra gli 8 e i 15 metri, e viene raggiunto in volo.\nComportamento sociale.\nDimensioni e composizione del gruppo.\nI trombettieri sono animali estremamente sociali e vivono in associazioni gerarchicamente organizzate che possono comprendere da 3 a 13 individui. In media, ogni gruppo \u00e8 composto da sette esemplari, di cui tre sono di solito maschi non imparentati, due sono femmine non imparentate e due giovani esemplari dell'ultima covata.\nManifestazioni di dominanza e sottomissione.\nLo specchio iridescente sulle ali \u00e8, a quanto pare, un mezzo di comunicazione ottica che tiene uniti i membri di un gruppo durante la ricerca del cibo, e sembrerebbe anche svolgere un ruolo nelle manifestazioni di dominanza tra gli individui di un gruppo. Questo comportamento, che pu\u00f2 essere osservato al mattino presto subito dopo l'alba, quando gli uccelli lasciano i dormitori, serve a stabilire e consolidare la gerarchia all'interno di un gruppo. Gli uccelli di grado inferiore procedono \u00abgattonando\u00bb con le ali spiegate verso gli uccelli di alto rango, emettendo nel frattempo suoni cinguettanti simili a quelli dei giovani. Gli esemplari dominanti rispondono alla sottomissione simbolica con battiti d'ala rapidi e svolazzanti. La gerarchia \u00e8 specifica di ogni genere e pertanto il rituale mattutino viene eseguito separatamente da entrambi i sessi. Dopo pochi minuti, gli uccelli terminano il rituale e iniziano insieme a cercare il cibo.\n\"Grooming\", offerta di cibo e gioco.\nDurante il giorno, i membri di un gruppo spesso si puliscono il piumaggio a vicenda. Questo comportamento ha inizio con due individui dello stesso sesso che si avvicinano tenendo la testa china. Uno dei due inizia allora a staccare pezzi di sporcizia, parassiti e impurit\u00e0 dal piumaggio sulla testa e sul collo dell'altro con rapidi movimenti di apertura e chiusura del becco. L'uccello che riceve le cure sembra apprezzare molto questo: chiude gli occhi, abbassa ulteriormente la testa, si rilassa e, di conseguenza, ogni tanto perde persino l'equilibrio. Quando la pulizia \u00e8 terminata, i due si scambiano di ruolo.\nUn altro comportamento si osserva quando il cibo \u00e8 particolarmente abbondante, come quando molti alberi fruttificano contemporaneamente. In questi casi, un trombettiere prende del cibo con il becco, solleva leggermente le ali, allunga il collo verso l'alto e si pavoneggia, emettendo brevi grida. Gli uccelli dello stesso sesso e i giovani corrono in direzione di quest'ultimo, strisciando verso di lui ed emettendo pigolii simili a quelli emessi dai pulcini. Dopo pochi secondi, l'animale dona il cibo a uno degli uccelli mendicanti, che di solito lo inghiotte immediatamente; meno spesso, il cibo viene nuovamente restituito e poi ripreso.\nNon di rado i trombettieri giocano tra loro, eseguendo gli stessi movimenti che vengono fatti durante le lotte territoriali. Si inseguono a vicenda, ma senza colpirsi con le zampe o con il becco, svolazzano in aria, lanciano foglie, pietre e rametti e cinguettano rumorosamente. Il gioco dura in genere solo pochi minuti.\nComportamento territoriale e antipredatorio.\nSpesso i gruppi che occupano territori limitrofi si tengono sotto controllo da grande distanza, grazie al buon udito. Se i membri di un gruppo sconfinano in un territorio vicino e il gruppo occupante si accorge dell'intrusione, questo corre a grande velocit\u00e0 verso gli uccelli invasori per allontanarli. Se il gruppo di invasori non si ritira abbastanza velocemente, verr\u00e0 attaccato. I trombettieri combattono tra loro abbassando la testa, alzando leggermente le ali e allargandole e infine correndo reciprocamente verso il rivale. Solo gli esemplari dello stesso sesso ingaggiano combattimenti testa a testa. Inizialmente, gli uccelli cercano di impressionarsi a vicenda con battiti d'ala e brevi salti in aria. Se il gruppo di invasori non fugge dopo questo atteggiamento intimidatorio, il gruppo di occupanti inizia a sferrare colpi con le zampe e con il becco finch\u00e9 non scappano. Nel corso della lotta gli animali emettono ripetutamente il loro forte e caratteristico richiamo territoriale. Quando il gruppo di invasori \u00e8 fuggito, le femmine e i giovani che occupano l'area lanciano il richiamo territoriale, mentre i maschi inseguono il gruppo in fuga per una breve distanza.\nDopo un combattimento possono esserci rituali di dominanza e sottomissione tra i due gruppi, talvolta accompagnati da offerte di cibo per placare la situazione. I maschi di basso rango, in particolare, a volte cambiano gruppo a seguito di una lotta territoriale, in quanto potrebbero eventualmente occupare un rango gerarchico pi\u00f9 alto all'interno del nuovo gruppo. Se non riescono nell'intento, di solito ritornano al loro gruppo originario dopo alcuni giorni o settimane, e vengono accettati e ripresi facilmente.\nQuando si sentono minacciati da predatori come gli ocelot, i giaguari o gli esseri umani, i trombettieri fuggono correndo o, solo raramente, alzandosi in volo. Se un membro del gruppo lancia una chiamata di avvertimento, gli uccelli fuggono nella fitta vegetazione e si appiattiscono contro il terreno, dietro pietre o tronchi d'albero. In caso di pericolo imminente, un gruppo pu\u00f2 volare verso l'alto, emettendo forti grida, per cercare protezione sui rami e sulle cime degli alberi. I giovani vengono protetti dai predatori che sono pericolosi per loro, come i serpenti, dagli adulti, che attaccano e cacciano il predatore con colpi di becco e calci.\nRelazioni interspecifiche.\nI trombettieri possono occasionalmente trasformarsi in commensali: ad esempio, seguono le colonne di formiche legionarie nei loro spostamenti in cerca di cibo sul suolo della foresta, catturando i piccoli animali che cercano di fuggire. Ugualmente seguono dal terreno i primati che cacciano gli insetti sulle cime degli alberi, impadronendosi di quelli che cadono regolarmente a terra. Allo stesso modo si comportano con i tamandua quando compiono le loro razzie ai danni di formicai e termitai.\nAlimentazione.\nI trombettieri sono animali principalmente frugivori: circa il 90% della loro dieta consiste in frutti in varie fasi di maturazione. Dal momento che non sono in grado di aprire i frutti ricoperti da un duro rivestimento o quelli situati all'interno di baccelli, mangiano in particolare i frutti dotati di esocarpo e mesocarpo, ad esempio quelli di diverse specie di \"Ficus\". I piccoli frutti, come bacche fino a due centimetri di diametro, vengono ingoiati interi, mentre quelli pi\u00f9 grandi vengono spolpati. I semi, una volta ingoiati, passano in gran parte intatti il tratto digestivo degli uccelli, e vengono infine escreti pronti per germinare. Pertanto, i trombettieri e altri mangiatori di frutta svolgono un ruolo importante nella propagazione di alcune specie di piante. Gran parte del cibo viene raccolto da terra, ma in rari casi i frutti vengono colti dai cespugli pi\u00f9 bassi. Nella foresta pluviale tropicale, gli alberi da frutto attirano una gran variet\u00e0 di animali, compresi i primati. I trombettieri dipendono in larga misura da loro, in quanto le scimmie fanno cadere a terra i frutti mentre si arrampicano sulle cime degli alberi.\nCirca il 10% della dieta \u00e8 costituito da invertebrati e piccoli vertebrati. Questi vengono catturati rivoltando con il becco rami e foglie sul pavimento della foresta. Gli animali in grado di mordere o di pungere vengono sbattuti qua e l\u00e0 con il becco prima di essere inghiottiti; alle formiche, invece, viene prima permesso di spruzzare il piumaggio con il loro acido, cos\u00ec da essere rese innocue. I trombettieri si comportano allo stesso modo con i millepiedi, che vengono spesso strofinati sul loro piumaggio o su oggetti vicini per diversi minuti fino a quando le secrezioni che rilasciano non sono state rimosse. Durante questa procedura, i membri di un gruppo a volte si alternano nel lavoro, riuscendo cos\u00ec a \u00abscaricare\u00bb un millepiedi nel giro di pochi minuti. Quando i trombettieri si imbattono in un serpente, se questo non \u00e8 velenoso viene quasi sempre ucciso a colpi di becco e mangiato. In primo luogo, tuttavia, questo viene osservato da tutti i membri del gruppo per alcuni minuti in modo da valutare il pericolo che pu\u00f2 rappresentare. L'acqua da bere viene raccolta da pozzanghere o piccoli corsi d'acqua.\nRiproduzione.\nLa stagione riproduttiva dei trombettieri inizia verso la fine della stagione secca, in modo che le uova si schiudano all'inizio della stagione delle piogge, quando vi \u00e8 maggiore disponibilit\u00e0 di cibo. Questi uccelli nidificano nelle cavit\u00e0 degli alberi e depongono una sola covata all'anno; tuttavia, in caso della perdita completa di una covata, possono, se la stagione delle piogge non \u00e8 gi\u00e0 vicina alla fine, deporre una seconda covata. Solo circa la met\u00e0 delle riproduzioni \u00e8 coronata dal successo.\nFormazione delle coppie e corteggiamento.\nI trombettieri sono una delle poche specie di uccelli che praticano la poliandria cooperativa: all'interno di un gruppo, cio\u00e8, solo pochi individui possono riprodursi, ma gli altri membri del gruppo aiutano nell'allevamento della prole. La femmina dominante si accoppia con i tre maschi di rango pi\u00f9 elevato del gruppo.\nGi\u00e0 circa un mese prima che inizi a deporre le uova, i membri maschili di un gruppo cercano sempre pi\u00f9 la femmina offrendogli ripetutamente cibo durante il giorno e alimentandola. Durante questo periodo interrompono le offerte di cibo rituali verso altri rappresentanti del gruppo. In particolare il maschio dominante non abbandona mai la femmina durante questo periodo e la nutre costantemente. Circa sei settimane prima dell'ovideposizione, i primi maschi iniziano ad effettuare brevi copulazioni, della durata per lo pi\u00f9 di appena pochi secondi. L'accoppiamento \u00e8 di solito preceduto da un breve parata nuziale, durante la quale il maschio corre con la testa rivolta verso l'alto in cerchi sempre pi\u00f9 stretti intorno alla femmina, che si abbassa pancia a terra. Occasionalmente, vengono riportate danze pre-copulatorie accompagnate da vocalizzazioni, ma ci\u00f2 sembra dovuto alla confusione con altri comportamenti di questi uccelli. Durante questo periodo, tuttavia, la femmina \u00e8 ancora sterile e si ritiene che le copulazioni servano solo a chiarire agli altri membri del gruppo chi ha il diritto di accoppiarsi. Solo nelle ultime due settimane prima dell'ovulazione le uova possono essere fecondate, durante le quali solo i tre maschi di rango pi\u00f9 elevato del gruppo copulano con la femmina. Essi, tuttavia, cercano di disturbarsi a vicenda e di impedire la copulazione. Due terzi delle copulazioni vengono effettuate dal maschio dominante.\nCostruzione e posizione del nido.\nCirca due mesi e mezzo prima che abbia luogo la deposizione delle uova, la femmina e il maschio dominante iniziano a visitare e ispezionare potenziali cavit\u00e0 in cui nidificare. Durante questo periodo, vengono esaminati circa 10-12 possibili siti e circa una settimana prima dell'inizio della deposizione gli uccelli iniziano a pulire la cavit\u00e0 di nidificazione prescelta. Il nido viene creato nella cavit\u00e0 di un albero ad un'altezza media di 11 metri; il trombettiere alichiare preferisce utilizzare le cavit\u00e0 nei tronchi delle palme di \"Iriartia\", se presenti. Il pavimento dell'ingresso della cavit\u00e0 prescelta non dovrebbe presentare una cresta troppo elevata, s\u00ec da rendere pi\u00f9 facile ai pulcini scivolare fuori una volta avvenuta la schiusa. Il maschio dominante, insieme alla femmina dominante, prepara la cavit\u00e0 di nidificazione rimuovendo rametti, foglie e altri oggetti accumulatisi all'interno e compattando con cura il pavimento pressandovi sopra del legno gi\u00e0 in gran parte marcito.\nCova e cure parentali.\nLa covata \u00e8 composta da due a quattro uova dal guscio ruvido, di colore bianco, del diametro di 60\u00d748 mm. Le uova vengono deposte a intervalli di due giorni e solo dopo che l'ultimo uovo \u00e8 stato deposto ha inizio l'incubazione.\nLa femmina dominante rimane nel nido dal tramonto fino alla tarda mattinata del giorno seguente e viene quindi sostituita da un maschio per il resto della giornata. Tale compito viene effettuato per il 75% dal maschio dominante e solo per il 25% dai maschi di rango inferiore. Quando \u00e8 momento per il maschio di andare a sostituire la femmina nel nido, l'intero gruppo si reca sul posto e aspetta sotto il nido fino a quando il cambio non \u00e8 avvenuto.\nDopo circa quattro settimane, le uova si schiudono entro 24 ore. Essendo nidifughi, i piccoli escono dalla cavit\u00e0 del nido il giorno dopo la schiusa e si lanciano sul suolo della foresta, incoraggiati dai membri del gruppo che stanno aspettando a terra emettendo richiami. Dopo la caduta, che \u00e8 spesso alta pi\u00f9 di 10 metri, i piccoli rimangono immobili sul terreno per qualche istante, ma si alzano rapidamente e iniziano a mendicare il cibo. In un primo momento sono ricoperti da un piumino bruno-rossastro, con una striscia nera sulla sommit\u00e0 della testa e altre strisce dello stesso colore lungo il dorso. Dopo circa 10 giorni, sono riconoscibili le prime penne remiganti e dopo sei settimane i giovani trombettieri indossano lo stesso piumaggio degli adulti e sono in grado di effettuare brevi voli.\nPer circa tre settimane i piccoli vengono nutriti da tutti i membri del gruppo, ma soprattutto dalla femmina dominante e dal maschio di rango inferiore. Dalla quarta settimana in poi iniziano a procurarsi circa un quarto del loro cibo da soli. A tre mesi di et\u00e0 i giovani sono ampiamente autosufficienti, ma continuano a richiedere del cibo ai membri pi\u00f9 anziani del gruppo. Inizialmente i giovani uccelli rimangono con il gruppo e aiutano ad allevare la nidiata dell'anno successivo prima di allontanarsi all'et\u00e0 di circa un anno e mezzo e unirsi a gruppi pi\u00f9 distanti. Per i maschi, questo compito \u00e8 pi\u00f9 facile rispetto alle femmine, che vengono in un primo momento avversate dalle femmine dominanti degli altri gruppi.\nUova, pulcini e giovani possono cadere vittima di rapaci, felini e serpenti, ma vengono protetti dal gruppo. Tuttavia, solo circa la met\u00e0 delle covate giungono a schiudersi e met\u00e0 di tutti i giovani nati cade vittima dei predatori entro il primo mese di vita. Molti giovani vengono catturati durante la notte, in quanto, non essendo ancora in grado di volare, possono arrampicarsi solamente su rami facilmente accessibili, alti da 2 a 3 metri, dove i membri adulti del gruppo non possono proteggerli o avvisarli del pericolo.\nTassonomia.\nPosizione sistematica.\nAll'interno dei Gruiformi i trombettieri vengono posti dalla maggior parte dei sistematici in una famiglia separata (gli Psofiidi). Tuttavia, le relazioni con le altre famiglie di Gruiformi non sono chiare. Ci\u00f2 \u00e8 in parte dovuto al fatto che finora non sono stati trovati resti fossili attribuibili agli Psofiidi.\nSecondo Cracraft, i parenti pi\u00f9 stretti dei trombettieri potrebbero essere i seriema, il kagu e l'euripiga o airone del sole. Sibley \"et al.\", al contrario, ritengono che i parenti pi\u00f9 stretti degli Psofiidi siano le gru, il rallo gigante o serracura e i ralli tuffatori. Recenti studi filogenetici sembrano supportare questa seconda visione, ma l'esatta relazione degli Psofiidi all'interno della sottofamiglia monofiletica Grues non \u00e8 chiara.\nSpecie e sottospecie.\nIl genere \"Psophia\" comprende tre specie con un totale di sei sottospecie. La scissione in tre specie ebbe luogo probabilmente nel Pleistocene, quando le popolazioni furono separate tra loro dai cambiamenti del corso dei fiumi e dalla ritirata della foresta pluviale nella regione a causa dei cambiamenti climatici. Oggi, gli areali delle specie sono separati dai grandi fiumi del bassopiano amazzonico. Le singole sottospecie si distinguono per piccole differenze nella colorazione del piumaggio e per gli areali distinti delimitati dai tributari dei maggiori fiumi. Occasionalmente i trombettieri aligrigie e alichiare vengono riuniti in un'unica specie, ma questa opinione viene respinta dalla stragrande maggioranza dei sistemtici.\nRapporti con l'uomo.\nEtimologia.\nA seconda della regione, i trombettieri vengono indicati in modo diverso dalla popolazione locale. Pertanto, sono noti in Suriname come \"Kamee-kamee\", che significa \u00abdorso di cammello\u00bb, in riferimento al caratteristico profilo gibboso di questi uccelli. \"Kamee\" deriva dalla parola olandese \"Kameel\", \u00abcammello\u00bb. In molte parti del Brasile i trombettieri vengono chiamati \"Jacamim\", che nella lingua tup\u00ed significa \u00abuccello dal piccolo capo\u00bb. Nello stato di Par\u00e1 nel nord-est del Brasile e in Guyana francese ricevono il nome comune di \"Agami\", termine con cui questi animali vengono chiamati in francese. Sia il nome italiano che il tedesco \"Trompeterv\u00f6gel\" e l'inglese \"Trumpeter\" derivano dal nome \"Oiseau trompette\", coniato dal naturalista francese La Condamine nel XVIII secolo e derivato dallo spagnolo \"Trompetero\". I coloni spagnoli del bacino amazzonico dettero a questi uccelli il nome \"Trompetero\" a causa del loro forte richiamo, che a quanto pare ricordava loro il suono di una tromba. Il nome scientifico del genere, \"Psophia\", introdotto da Linneo, deriva dalla parola greca \"psophos\", equivalente del francese \"p\u00e9ter\", cio\u00e8 \u00abscoreggiare\u00bb, in riferimento al presupposto errato che i trombettieri emettessero i loro forti richiami dall'ano.\nCredenze popolari.\nGli abitanti delle regioni in cui vivono i trombettieri conoscono questi animali principalmente a partire dalle leggende tramandate dalle popolazioni indigene. Alcune trib\u00f9 li considerano loro antenati; mentre altri raccontano leggende secondo le quali questi uccelli avrebbero appreso il loro richiamo dai galli domestici e che esemplari addomesticati facessero la guardia al pollame comportandosi esattamente come dei cani da pastore.\nFino al XX secolo, si riteneva che il forte richiamo del trombettiere non provenisse dalla siringe dell'animale, bens\u00ec dall'ano. Lo stesso Linneo dette credito a questa credenza errata, ma sebbene i naturalisti avessero contraddetto questa teoria gi\u00e0 nel XVIII secolo, essa venne riportata ancora una volta nel 1908.\nI trombettieri in cattivit\u00e0 e negli zoo.\nLa gente del posto tiene regolarmente i trombettieri come animali domestici, prendendo direttamente le uova dal nido e facendole covare alle galline o catturando esemplari molto giovani. I pulcini, quando vengono allevati a mano, diventano estremamente docili, in quanto si \u00abimprintano\u00bb sugli esseri umani e considerano le persone familiari come membri del loro \u00abgruppo\u00bb. Questi uccelli riconoscono i loro proprietari come dominanti e non solo eseguono regolarmente verso di loro il rituale della sottomissione, gi\u00e0 stato descritto nel capitolo sul comportamento sociale, ma mendicano od offrono il cibo e invocano il \"grooming\".\nI trombettieri domestici vengono spesso usati come \u00abuccelli da guardia\u00bb per i polli domestici. Quando si avvicinano persone sconosciute o potenziali predatori e in caso di fattori di disturbo, essi emettono richiami di avvertimento. I proprietari apprezzano anche la loro abilit\u00e0 di avvisare quando ci sono i serpenti.\nI trombettieri sono stati tenuti negli zoo fin dal XIX secolo, ma li si vedono raramente a causa delle loro esigenze alimentari, della suscettibilit\u00e0 alle malattie e del fatto che spesso non si riproducono in cattivit\u00e0. Tra le poche strutture che sono riuscite ad allevare con successo i trombettieri aligrigie vi sono il giardino zoologico di Seattle e lo zoo di San Diego. Anche presso il Rarit\u00e4tenzoo di Ebbs sono stati allevati regolarmente per diversi anni i trombettieri aligrigie.\nCaccia.\nLa carne di questi uccelli \u00e8 sempre stata considerata molto gustosa. Inoltre, i trombettieri costituiscono una preda molto popolare, in quanto grazie alla loro particolarit\u00e0 di vivere in gruppi e alla forte coesione all'interno di tali associazioni \u00e8 possibile sparare a pi\u00f9 uccelli contemporaneamente. I cacciatori individuano i trombettieri nelle vicinanze imitando il loro richiamo territoriale e localizzando il gruppo che risponde. Di notte gli uccelli appollaiati nei loro dormitori vengono abbagliati con una forte luce: gli animali cos\u00ec disorientati diventano una preda particolarmente facile. Per uccidere questi uccelli, i locali erano soliti utilizzare le frombole, ma oggi si usano generalmente i fucili.\nConservazione.\nLa IUCN classifica i trombettieri aligrigie e alichiare come \u00abprossimi alla minaccia\u00bb e il trombettiere aliscure come \u00abvulnerabile\u00bb, ma il numero di esemplari \u00e8 in costante diminuzione. Dal momento che i trombettieri colonizzano solamente le foreste primarie intatte, la crescente deforestazione della foresta pluviale costituisce un pericolo per le popolazioni. A peggiorare le cose, all'interno dei loro vasti territori i trombettieri hanno una densit\u00e0 di popolazione relativamente bassa e le perdite, dovute soprattutto alla caccia, sono difficili da bilanciare. Un altro problema \u00e8 costituito dal declino delle popolazioni di molti primati. Senza le scimmie alla ricerca di frutta sulle cime degli alberi, pochi frutti cadono sul suolo della foresta e pertanto i trombettieri trovano sempre meno cibo. Nelle vicinanze di insediamenti umani di recente creazione, le popolazioni di trombettieri diminuiscono per lo pi\u00f9 in un tempo molto breve a causa della forte pressione venatoria."}
{"id": "2127517", "revid": "125265731", "url": "https://it.wikipedia.org/wiki?curid=2127517", "title": "Processo e Martiniano", "text": "Processo e Martiniano furono due martiri cristiani vissuti a Roma probabilmente nel I secolo, sebbene le date precise della loro morte siano sconosciute.\nReliquie.\nIl \"Martirologio geronimiano\" menziona i nomi dei due santi il 2 luglio. Il manoscritto di Berna fornisce anche la collocazione della loro tomba, presso la II pietra miliare della Via Aurelia, o presso le catacombe di Sant'Agata, anch'esse sulla Via Aurelia. Gli antichi cataloghi sui luoghi di sepoltura dei martiri Romani nominano le tombe di entrambi i santi collocate su questa strada. Altre fonti affermano semplicemente che i due martiri venne seppelliti nel cimitero di Damaso.\nLeggenda.\nUna tradizione di dubbio valore storico afferma che entrambi i santi erano soldati imperiali, arruolati probabilmente nell'esercito di Nerone, i quali vennero incaricati di sorvegliare gli apostoli Pietro e Paolo, rinchiusi nel Carcere Mamertino prima del loro martirio. I due custodi, affascinati dalle parole e esterrefatti dai loro miracoli, supplicarono di ricevere il battesimo. Dato che nella prigione mancava l'acqua necessaria per il sacramento, l'apostolo Pietro fece un segno di croce in direzione della Rupe Tarpea, e subito da essa ne fuoriusc\u00ec in abbondanza; una volta battezzati, i due carcerieri spalancarono le porte della prigione e invitarono Pietro e Paolo a fuggire.\nAppresa la notizia della conversione dei suoi secondini, il giudice Paulino ordin\u00f2 la loro cattura e tent\u00f2 di dissuaderli con atroci quanto innumerevoli supplizi: Processo e Martiniano vennero sottoposti alla contusione della bocca; legati nudi sull'eculeo, i loro nervi vennero barbaramente stirati mentre i loro corpi, bastonati ed affiancati al fuoco, furono poi esposti agli scorpioni. A questo punto, essi furono \"percossi con la spada\", cio\u00e8 decapitati, come riferisce il \"Martirologio Romano\", lungo la via Aurelia, probabilmente in contemporanea all'apostolo Paolo, anch'egli sottoposto a questo supplizio.\nSi racconta che, dopo la loro esecuzione, una donna di nome Lucina raccolse i corpi, seppellendoli nel suo cimitero privato.\nCulto.\nA Roma, i due martiri erano venerati ufficialmente sin dal III o dal IV secolo Dopo Cristo. Sulle loro tombe, collocate nel cimitero di Damaso, nel IV secolo venne costruita una chiesa. Il giorno della loro festivit\u00e0, San Gregorio Magno predic\u00f2 un'omelia all'interno dell'edificio. Di questa costruzione, menzionata anche da Beda, non rimane pi\u00f9 traccia.\nPapa Pasquale I (817-824) trasl\u00f2 le reliquie dei due martiri in una cappella dell'antica Basilica di San Pietro. I loro corpi vennero successivamente trasferiti sull'altare che porta il loro nome nel transetto destro dell'attuale Basilica. Le loro reliquie, custodite inizialmente nel cimitero lungo la Via Aurelia, dopo vari spostamenti, vennero tumulate nel 1605 in un'urna di porfido sotto l'altare di San Pietro, affiancato da due colonne.\nIl loro giorno di memoria \u00e8 il 2 luglio, data in cui i loro corpi vennero collocati nel Cimitero di Damaso. La ricorrenza venne rimossa nel 1969 dal Calendario dei santi mentre rimase in vigore nel Rito romano; i due santi continuarono comunque ad essere menzionati nel \"Martirologio Romano\", l'elenco ufficiale dei santi riconosciuti dalla Chiesa cattolica."}
{"id": "2127520", "revid": "1745361", "url": "https://it.wikipedia.org/wiki?curid=2127520", "title": "TAO (cantante)", "text": "Dal 2007 \u00e8 noto soprattutto per essere l\u2019ideatore del progetto TAO Love Bus Experience, ovvero un rock \u2018n\u2019 roll tour/show/performance a bordo del TAO Love Bus, pulmino Volkswagen del 1974 modello T2 decorato graficamente \u201chippie style\u201d e dotato di service audio e di strumentazione completa all'interno. Con 1.100 shows in 11 anni, 800 citt\u00e0 toccate, 160.000\u00a0km percorsi a bordo del Love Bus, TAO ha ottenuto visibilit\u00e0 mediatica su quotidiani e canali nazionali (X-Factor, Tg1, Tg3, Tg LA7, Blob, Easy Driver, Striscia la notizia, La vita in diretta, Italia allo specchio, Talent1).\nNel 2008 \u00e8 stato premiato al MEI (Meeting Etichette Indipendenti) per l'originalit\u00e0 del tour e per la novit\u00e0 della distribuzione musicale attraverso la TAO Love Bus Experience. Sempre nello stesso anno \u00e8 stato invitato a partecipare a diverse puntate di X Factor.\nBiografia.\nDal 2002 al 2006 - Gli esordi\nTAO, dopo esser stato opening act dei Negrita al Palatexas di Voghera nel 2002, inizia ufficialmente la sua carriera discografica nel 2003 con il singolo di debutto \u201cCHE COLPA ABBIAMO NOI\u201d (Grace Orange/Erazero/Venus), il cui video entra nella classifica di All Music. Nel 2004\nla canzone \u201cPRIMO AMORE\u201d entra nella programmazione delle radio nazionali. Nello stesso anno all\u2019interno del Coca Cola Live @ Mtv e dell\u2019 MTV Day 2004, vengono trasmesse canzoni di TAO che saranno poi presenti nell\u2019album \u201cFORL\u00ecVERPOOL\u201d.\nIl 2005 \u00e8 l\u2019anno di uscita di \u201cFORL\u00ecVERPOOL\u201d, album di debutto del cantautore prodotto con David Sabiu. Due brani annoverano al piano e alle tastiere la partecipazione di Marco Sabiu, produttore e direttore d\u2019orchestra di alcune edizioni del Festival di Sanremo. Nel 2006 TAO \u00e8 impegnato nel Coca Cola Tour della Fiamma Olimpica, in concomitanza con i Giochi Olimpici di Torino.\n2007 e 2008 - L'inizio della TAO Love Bus Experience\nA giugno 2007 esce il secondo album \"L'ULTIMO JAMES DEAN\" (Grace Orange/PociOne/Self), co-prodotto con Paolo Agosta e con l'assistenza tecnica ai mix di Tommaso Colliva (Vibrazioni, Afterhours, Muse, Calibro 35). Il disco annovera come ospiti Alberto Fortis (del quale TAO \u00e8 chitarrista live dal 2004 al 2011), Virginio, Diego Mancino, Roberto Dell\u2019Era (Afterhours), Sandro Mussida.\nPer promuovere la sua musica, miscela di sonorit\u00e0 rock anglosassoni e di canzone d\u2019autore, TAO d\u00e0 vita alla TAO Love Bus Experience e gira l\u2019Italia a bordo del suo pulmino Volkswagen T2 attrezzato come un palco viaggiante su quattro ruote. Il TAO Love Bus al suo interno contiene TAO e la band, tutti gli strumenti, mixer, fonico nonch\u00e9 driver del mezzo, impianto audio con quattro casse posizionate sul tettuccio, generatore per l\u2019autoalimentazione elettrica. Le grafiche stampate su pellicola e applicate sul bus da Vittorio Chinig\u00f2 sono ideate da Marco Fiori e Patty Pey di Fimao Design e riportano nella psichedelia fumettistica di Yellow Submarine e nella San Francisco del Flower Power.\nLa partecipazione al Motorshow di Bologna nel dicembre 2007 lancia TAO e la sua Love Bus Experience e l'esibizione viene ripresa in un servizio Rai. TAO viene premiato al MEI 2008 (Meeting Etichette Indipendenti) per l\u2019originalit\u00e0 del tour e per la novit\u00e0 della distribuzione musicale rappresentata dalla TAO Love Bus Experience. TAO viene invitato a partecipare alle selezioni di X-Factor, un'esperienza negativa che dar\u00e0 un'ulteriore spinta al cantautore a rimanere libero artisticamente ed indipendente dalla grande industria discografica.\nDal 2009 al 2014 - Il consolidamento della TAO Love Bus Experience ed il tour europeo\nIl singolo \u201cSPIRITO DEL ROCK\u201d estratto dall\u2019album \u201cL\u2019ULTIMO JAMES DEAN\u201d entra nella classifica delle 10 canzoni pi\u00f9 trasmesse dalle 400 radio indipendenti d\u2019Italia nell\u2019estate 2009. Il 7 e il 15 marzo 2009 TAO suona a Milano in Piazza Duomo a bordo del suo TAO Love Bus invitato da Red Ronnie presso il Rock \u2018n\u2019 Music Planet, il museo della storia del rock. Nello stesso anno suona per cinque giorni consecutivamente al Lucca Comics &amp; Games: decine di migliaia di persone assistono alle performance del TAO Love Bus.\nNel 2010 TAO va col suo Love Bus a Sanremo per il terzo anno consecutivo e partecipa al Dopofestival, presentato da Elena Di Cioccio e trasmesso su Youdem tv, suonando canzoni tratte dai suoi album. A maggio TAO corona il sogno di suonare sul palco del Cavern a Liverpool all\u2019interno del International Pop Overthow, girando l\u00ec il videoclip del nuovo singolo \u201cDIMENTICA\u201d. \nNello stesso anno esce il terzo doppio album di TAO \u201cLOVE BUS \u2013 LOVE BURNS\u201d (Dmb Music/Horang/Grace Orange/Halidon): due dischi con titoli, copertine e sound differenti, a testimoniare l\u2019ecletticit\u00e0 compositiva dell\u2019artista. LOVE BUS \u00e8 un disco orientato verso il mondo esterno e influenzato dall\u2019esperienza di tre anni a bordo del TAO Love Bus. LOVE BURNS tocca tematiche pi\u00f9 personali e dolorose, anch\u2019esse riflesso delle vicende vissute dall\u2019autore. A settembre TAO partecipa al MOA e al Centenario dell\u2019Alfa Romeo. Il 17 dicembre TAO e il suo Love Bus suonano per il concerto del LiveMI per John Lennon in Piazza Duomo a Milano, organizzato da Red Ronnie e dal Comune di Milano. Nello stesso anno il cantautore apre i concerti di Irene Grandi a Novara e di Motel Connection al FRU di Perugia.\nIl 4 maggio del 2011 TAO suona nuovamente a Milano in Piazza Duomo davanti a 20.000 persone, presentando il nuovo singolo \u201cITALIANI (IL BENESSERE DIVIDE)\u201d.\nTAO viene invitato a suonare al Foursquare Day da Rolling Stone, si esibisce al Festival della Letteratura e Musica di Cremona, poi al Teatro Arcimboldi prima dei Pooh nello spettacolo \u201cFriends for Haiti\u201d e infine al Teatro Dal Verme di Milano per il Campionato di Giornalismo organizzato da IL GIORNO. \nA luglio del 2012 esce il suo primo album totalmente in inglese \u201cSPIRIT OF ROCK\u201d e TAO intraprende il suo primo tour europeo a bordo del TAO Love Bus accompagnato dai suoi musicisti Giuseppe Fiori al basso, Alex Canella alla batteria, Alberto Gip Ftratini ai suoni e Nicola Barghi (tour manager): un'avventura di venti giorni che verr\u00e0 documentata per farne successivamente un film.\nAd agosto 2013 TAO \u00e8 in concerto col suo Love Bus al Carroponte, tempio della musica milanese e a novembre pubblica il suo quinto album \u201cBETWEEN HOPE AND DESPERATION\u201d, festeggiando cos\u00ec i 10 anni di attivit\u00e0 discografica.\nDal 2015 al 2017 - Il film \"SPIRIT OF ROCK - The Movie\" e le radio\nNel 2015 esce in Dvd il Film di TAO \u201cSPIRIT OF ROCK \u2013 The Movie\u201d, il primo \"rockumentario\" su un\u2019avventura unica al mondo, prodotto da TAO/ERAZERO grazie al crowdfunding dei sostenitori di TAO, che racconta il difficoltoso ed intenso tour europeo della TAO Love Bus Experience in Francia, Belgio, Olanda, Danimarca, Svezia, Germania. Proiettato in data unica l\u20198 Giugno al prestigioso Cinema Mexico \u00e8 record di presenze ed incassi a Milano. \nNell\u2019estate 2015 TAO e il suo Love Bus sono in tour con VIRGIN RADIO: 14 date in Sicilia, Campania, Lazio. \nA dicembre \u201cVIRGIN HEARTS\u201d viene pubblicata nella compilation \u201cXMAS IN ROCK\u201d dalla UNIVERSAL, in compagnia di artisti come Bryan Adams, Beach Boys, Johnny Cash, Edoardo Bennato, Blink 182, Brian Setzer. Sempre a dicembre la canzone \u00e8 in rotazione su VIRGIN RADIO.\nSempre nel 2015 esce la nuova stampa rimasterizzata dell\u2019album \u201cL\u2019ULTIMO JAMES DEAN\u201d sotto licenza Walkman e distribuito da Universal sia in fisico che in digitale. Dal 6 maggio la canzone \u201cI MIEI OCCHI\u201d \u00e8 in rotazione sulle radio (fra cui 105, Virgin, Montecarlo, Rai Isoradio).\nNel 2017 la TAO Love Bus Experience compie 10 anni, TAO prosegue il suo tour senza fine con la sua band \u2013 Andrea Viti al basso, Francesco Rivabene alla batteria, Gigi Marino ai suoni. Ad ottobre, anticipato dal singolo \u201cRESTLESS HEART\u201d con relativo video, esce il nuovo album di TAO dal titolo \"DEVIL IN EDEN\" (Taovox Records / Piesse Groove / Groove It).\n2018 - Record di concerti e Opening act di Anastacia, Glenn Hughes, Dr Feelgood, Eric Gales al Pordenone Blues Festival\nTAO dal 2007 al 2018 si \u00e8 esibito in 1.100 concerti, ha toccato 900 citt\u00e0, percorso 170.000\u00a0km suonando a bordo del TAO Love Bus: un record. TAO corona un altro grande sogno suonando a marzo nel Carcere di Bollate, ripreso dal regista Rai Claudio Sisto. Durante l'estate ancora tanti concerti e molti festival, in particolare il Pordenone Blues Festival d\u00e0 l\u2019opportunit\u00e0 a TAO a bordo del suo Love Bus di esibirsi a fianco di nomi internazionali del calibro della pop star americana ANASTACIA (alla quale chiude il concerto), GLENN HUGHES (vocalist/bassista dei DEEP PURPLE), DR FEELGOOD, ERIC GALES, ROOSEVELT COLLIER. A novembre TAO pubblica il suo settimo album \"ANGEL IN HELL\" (Taovox Records / Piesse Groove / Groove It)"}
{"id": "2127526", "revid": "125693695", "url": "https://it.wikipedia.org/wiki?curid=2127526", "title": "Furio Zara", "text": "Biografia.\nGiornalista, scrittore, autore televisivo. Scrive di sport, attualit\u00e0 e spettacolo. Ha lavorato vent'anni al Corriere dello Sport - Stadio, seguendo la Serie A, la Champions League, i Mondiali di calcio in Germania 2006, Sudafrica 2010 e Brasile 2014, l'Europeo di calcio del 2008 e l'Olimpiade di Londra del 2012. Tra gli altri, ha vinto il premio giornalistico Coni-Ussi Under 35 nel 2004, il premio Beppe Viola nel 2006 e il premio Piero Dardanello nel 2007, come miglior giornalista sportivo. \u00c8 noto per aver scritto diversi libri sul calcio."}
{"id": "2127531", "revid": "1318658", "url": "https://it.wikipedia.org/wiki?curid=2127531", "title": "Zen Nippon Kend\u014d Renmei Iai", "text": "Lo , o pi\u00f9 comunemente solo , \u00e8 lo stile di \"iaid\u014d\" ufficiale della All Japan Kendo Federation.\nNel 1969 l'AJKF codific\u00f2 per la prima volta sette forme di \"iaid\u014d\" scelte tra le maggiori scuole tradizionali di \"kenjutsu\", \"kend\u014d\", \"iaijutsu\" e \"iaid\u014d\", sintetizzandole in un unico \"kata\". Nel 1976 ci fu una rivisitazione generale del \"kata\" ad opera della commissione tecnica, e nel 1980 furono aggiunte altre tre forme. Infine, il 2 dicembre 2000 furono aggiunte le ultime due forme che unite alle precedenti, formano le attuali dodici forme del kata \"seitei-iai\".\nNel \"seitei\" quindi \u00e8 evidente l'influenza predominante della Mus\u014d Jikiden Eishin-ry\u016b, della Mus\u014d Shinden-ry\u016b e della Hoki-ry\u016b, motivi per cui il seitei si presta come ottimo strumento valutativo degli iaid\u014dka ai fini sia dello studio dello \"iaid\u014d\" che dei passaggi di grado.\nComposizione del kata.\nIl \"seitei iai\" si divide in tre serie:"}
{"id": "2127535", "revid": "1488558", "url": "https://it.wikipedia.org/wiki?curid=2127535", "title": "Missak Manouchian", "text": "La giovent\u00f9.\nNacque ad Ad\u0131yaman, nell'odierna Turchia, il 1\u00ba settembre del 1906 da una famiglia armena. Il padre fu ucciso durante il genocidio armeno, e sua madre mor\u00ec di stenti e per malattia poco dopo, durante le marce della morte. Con il fratello fu quindi ospitato in un orfanotrofio nella Siria francese alla fine della Prima guerra mondiale. Nel 1925 emigr\u00f2 in Francia, stabilendosi inizialmente a Marsiglia ed in seguito a Parigi, dove lavor\u00f2 nella fabbrica della Citro\u00ebn. Insieme a molti connazionali, Manouchian inizi\u00f2 a lavorare per una rivista letteraria dedicata agli ideali di sinistra e alla tutela della cultura armena in Francia. Dopo aver lavorato in falegnameria, Manouchian si iscrisse alla Conf\u00e9d\u00e9ration g\u00e9n\u00e9rale du travail (CGT). Nel 1934 aderisce al Partito Comunista Francese. Nel 1935, viene eletto segretario del Comitato di Soccorso per l'Armenia (HOC). Diviene quindi militante \"permanente\". Nel 1939, quando il Partito Comunista viene messo fuori legge sarebbe passato in clandestinit\u00e0.\nDurante la guerra.\nIn quanto straniero, Manouchian fu evacuato da Parigi durante la Finta guerra, e lavor\u00f2 nell'area di Rouen come tornitore. In seguito all'occupazione nazista nel giugno 1940, torn\u00f2 e riprese la sua militanza. Venne arrestato in seguito a un raid nel giugno 1941, e detenuto a Compi\u00e8gne per alcune settimane (nessuna accusa fu sollevata contro di lui).\nDiventa poi responsabile politico della sezione armena clandestina della MOI di cui si conosce l'attivit\u00e0 fin dal 1943. Nel febbraio 1943, Manouchian entra nel FTP-MOI, di Parigi: si tratta di gruppi armati costituiti nell'aprile 1942 sotto il comando dell'ebreo bessarabo Boris Holban. Il primo distaccamento a cui \u00e8 inviato comprende essenzialmente degli ebrei romeni e ungheresi e qualche armeno. Il 17 marzo, partecipa alla sua prima azione armata, a Levallois-Perret, ma la sua indisciplina gli vale una nota di biasimo e l'allontanamento.\nNel luglio 1943, diventa commissario tecnico dei FTP-MOI parigini e nell'agosto \u00e8 nominato commissario militare, sostituendo Boris Holban che era stato esautorato dalle sue funzioni per ragioni disciplinari. Joseph Epstein, responsabile di un altro gruppo del FTP-MOI, era divenuto il responsabile dell'insieme dei FTPF della regione parigina. \u00c8 dunque il superiore gerarchico di Manouchian che, a sua volta, ha ai suoi ordini tre distaccamenti, per un totale di una cinquantina di militanti. A suo attivo va messa l'esecuzione (da parte di Marcel Rayman, L\u00e9o Kneler e Celestino Alfonso), il 28 settembre 1943, del generale Julius Ritter, assistente francese di Fritz Sauckel, responsabile della mobilitazione della manodopera (Service du Travail Obligatoire, STO) nell'Europa occupata dai nazisti. I gruppi di Manouchian hanno compiuto circa trenta operazioni in tutta Parigi dall'agosto alla met\u00e0 novembre 1943.\nLa Brigade sp\u00e9ciale n\u00b0 2 dei Renseignements g\u00e9n\u00e9raux aveva compiuto due retate in marzo e nel luglio del 1943. Da allora le fu possibile portare a termine una serie di azioni che portarono allo smantellamento completo dei FTP-MOI parigini alla met\u00e0 di novembre con 68 arresti tra cui quelli di Manouchian e Joseph Epstein. Nel mattino del 16 novembre 1943, Manouchian \u00e8 arrestato alla stazione di \u00c9vry Petit-Bourg. La sua compagna M\u00e9lin\u00e9e riusc\u00ec a scappare. Missak Manouchian, torturato, e ventidue suoi compagni, furono fucilati dalla Geheime Feld Polizei (GFP) che sfrutt\u00f2 la situazione per propaganda. Olga Bancic fu invece decapitata a Stoccarda il 10 maggio 1944. I resti di Missak Manouchian riposano nel cimitero parigino d'Ivry.\nEredit\u00e0.\nLouis Aragon ha esaltato Manouchian e altri combattenti nella coscienza pubblica francese attraverso il poema \"L'affiche rouge\", pi\u00f9 tardi cantato da L\u00e9o Ferr\u00e9.\nNel 1985 la vedova M\u00e9lin\u00e9e Manouchian (che era riuscita a evitare la cattura da parte nazista) ha lanciato un dibattito pubblico affermando che i compagni delle vittime non fecero nulla per evitare la loro cattura ed esecuzione.\nNel 2009 il regista marsigliese Robert Gu\u00e9diguian ha realizzato il film \"L'Arm\u00e9e du crime\", basato sulle vicissitudini di Manouchian e dei suoi compagni.\nNel 2016 l'album della Banda popolare dell'Emilia rossa \"Viva la lotta partigiana\" si chiude con la traccia n\u00b011 \"Lettera d'addio di Missak Manouchian\""}
{"id": "2127552", "revid": "1788047", "url": "https://it.wikipedia.org/wiki?curid=2127552", "title": "Chesterfield (Missouri)", "text": "Chesterfield \u00e8 una citt\u00e0 degli Stati Uniti d'America, nella Contea di St. Louis dello Stato del Missouri.\nFa parte della seconda cintura urbana della citt\u00e0 di St. Louis, parte occidentale. Al censimento del 2000 possedeva una popolazione di 46.802 abitanti. "}
{"id": "2127556", "revid": "1788047", "url": "https://it.wikipedia.org/wiki?curid=2127556", "title": "Ballwin", "text": "Ballwin \u00e8 una citt\u00e0 degli Stati Uniti d'America, nella Contea di St. Louis dello Stato del Missouri.\nFa parte della seconda cintura urbana della citt\u00e0 di St. Louis, parte occidentale. Al censimento del 2000 possedeva una popolazione di 31.283 abitanti."}
{"id": "2127560", "revid": "59976", "url": "https://it.wikipedia.org/wiki?curid=2127560", "title": "Tempo Centrale Europeo", "text": ""}
{"id": "2127567", "revid": "287204", "url": "https://it.wikipedia.org/wiki?curid=2127567", "title": "Rampa d'assedio", "text": "La rampa d'assedio fu utilizzata dai legionari romani durante numerosi assedi di citt\u00e0 poste in luoghi particolarmente elevati (vedi ad es.le voci Masada e Battaglia di Avarico). Era una struttura costituita da tronchi di legno, pietre e terra messe insieme dai legionari, con la quale si raggiungeva l'altezza delle mura. Su questa rampa potevano essere poi poste torri d'assedio o macchine d'assedio di varia natura per attaccare le difese della citt\u00e0.\nStoria.\nAbbiamo in storia romana una serie di esempi. Ricordiamo ad esempio durante l'assedio di Atene da parte di Lucio Cornelio Silla dell87-86 a.C. il quale demol\u00ec il grande muro che conduceva da Atene al Pireo, utilizzandone le pietre, il legname e la terra, per la costruzione di una serie di rampe. E ancora:\nTrent'anni pi\u00f9 tardi fu la volta di Gaio Giulio Cesare, quando durante la conquista della Gallia, nel 52 a.C., giunto in prossimit\u00e0 della citt\u00e0 di Avarico, pose il campo base di fronte a quella parte della citt\u00e0 dove alcuni fiumi e la palude lasciavano uno stretto passaggio, e cominci\u00f2 a costruire un ampio terrapieno di fronte alle mura (il cosiddetto \"Murus gallicus\") dell'oppidum gallico, ad avvicinare le \"vineae\" ed a costruire due torri d'assedio. La natura del luogo impediva, infatti, di cingere la citt\u00e0 con una linea fortificata continua, come fece pi\u00f9 tardi ad Alesia.\nL'assedio procedeva non senza difficolt\u00e0 come ci racconta lo stesso Cesare:\nSebbene vi fossero questi continui impedimenti per l'esercito romano, i legionari, pur ostacolati dal freddo e dalle frequenti piogge, riuscirono a superare tutte le difficolt\u00e0 ed a costruire nei primi venticinque giorni di assedio, un terrapieno largo quasi 100 metri ed alto quasi 24 metri, di fronte alle due porte della cittadella. Cesare, era cos\u00ec riuscito a raggiungere il livello dei contrafforti, tanto da renderli inutili per la difesa degli assediati."}
{"id": "2127573", "revid": "1833487", "url": "https://it.wikipedia.org/wiki?curid=2127573", "title": "Paul C\u00e9zanne", "text": "Appartenente alla corrente post-impressionista, il suo lavoro gett\u00f2 le basi del passaggio dalla concezione ottocentesca dell'attivit\u00e0 artistica ad una nuova e radicalmente diversa del XX secolo.\nSi dice che C\u00e9zanne abbia costituito il ponte tra l'impressionismo della fine del XIX secolo e la nuova frontiera della ricerca artistica dell'inizio del XX secolo, il cubismo. Le pennellate esplorative, spesso ripetitive, di C\u00e9zanne sono molto caratteristiche e chiaramente riconoscibili. Utilizz\u00f2, in particolare, piani di colore e piccole pennellate che si sovrappongono per formare campi complessi. I suoi dipinti trasmettono l'intenso studio compiuto da C\u00e9zanne sui suoi soggetti; sia i pittori Matisse che Picasso osservarono che C\u00e9zanne \"\u00e8 il padre di tutti noi\".\nBiografia.\nInfanzia e adolescenza.\nPaul C\u00e9zanne nacque a Aix-en-Provence, cittadina nel meridione della Provenza, in Francia, il 19 gennaio 1839 in seno a una famiglia dalle origini italiane. \nSecondo una recente scoperta storicamente ben documentata le vere origini del pittore C\u00e9zanne sarebbero a Cesena, in Romagna. In un libro di memorie scoperto a Milano nel 1995 dallo studioso Romano Pieri c'\u00e8 una autocertificazione che recita testualmente: \"Il padre di Paul C\u00e9zanne era originario di Cesena, in Romagna.\" Nell'archivio del museo C\u00e9zanne venne trovata una vecchia richiesta del gallerista Vollard che chiedeva precisi dati biografici della famiglia da riportare sul d\u00e9pliant della grande mostra di C\u00e9zanne a Parigi.\nDa quella scoperta nel Castello Sforzesco di Milano, Romano Pieri inizi\u00f2 a ricostruire la storia di una famiglia: il padre del pittore si chiamava originariamente Luigi Augusto Cesena (della popolosa comunit\u00e0 ebraica di Cesena) che da giovane forse apprende il mestiere di cappellaio nella citt\u00e0 romagnola e si trasferisce in Francia, a Aix en Provence, continuando la sua attivit\u00e0 presso un laboratorio che gli offre piena ospitalit\u00e0 di residenza, favorendo anche una relazione amorosa con un'operaia dalla quale nascer\u00e0 il figlio Paul. Luigi Augusto era cos\u00ec intraprendente da avere poi successo nel gestire una banca locale che gli consente di mantenere il figlio a Parigi, presso l'Accademia delle Belle Arti (notizie ed riportate nel libro \"C\u00e9zanne Genio cesenate\" scritto da Romano Pieri ed edito dalla casa editrice Ponte Vecchio nel 2005).\nFu proprio nella ridente cittadina provenzale, in effetti, che Louis-Auguste C\u00e9zanne, il padre di Paul, fond\u00f2 insieme ad un amico di lunga data la \"Banca C\u00e9zanne et Cabassol\". Gi\u00e0 dalla fanciullezza, dunque, il regime di vita di Paul fu consumato nel segno delle agiatezze borghesi: fu questo un fattore che gioc\u00f2 un ruolo di primaria importanza anche nel corso della sua carriera pittorica, siccome egli \u2013 a differenza della quasi totalit\u00e0 dei suoi colleghi \u2013 non sent\u00ec mai l\u2019esigenza di dipendere economicamente dalla vendita dei quadri per sostentarsi.\nLa carriera scolastica di C\u00e9zanne ebbe inizio tra 1844 e il 1849 nella natia Aix: nella medesima citt\u00e0 inizi\u00f2 gli studi superiori, dapprima presso la scuola \"Saint-Joseph\" e poi, a partire dal 1852, in seno al collegio Bourbon, un liceo classico rigorosamente tradizionalista. Fu qui che C\u00e9zanne strinse amicizia con Jean Baptiste Baille, futuro ingegnere, e con \u00c9mile Zola, destinato a diventare uno degli interpreti pi\u00f9 sensibili e conosciuti della letteratura francese dell\u2019Ottocento. I tre erano collettivamente conosciuti come gli \"Inseparables\" [Inseparabili] e trascorrevano le proprie giornate passeggiando nelle assolate campagne di Tholonet, Chateau-Noir, Bibemus, sollazzando alle falde della montagna Sainte-Victorie, nuotando nel fiume Arc. Particolarmente intensa fu l\u2019amicizia con Zola: celebre, in tal senso, rimane l\u2019episodio in cui il futuro letterato, nel corso di una lite, non esit\u00f2 a prendere le difese di C\u00e9zanne, giungendo persino ai pugni. Curiosamente ambedue i ragazzi non erano ancora consapevoli del futuro esistenziale che li attendeva: Zola, infatti, conseguiva risultati eccellenti nel disegno, disciplina nella quale buffamente C\u00e9zanne arrancava. Ben pi\u00f9 stimolante, in questo periodo, fu invece l\u2019interesse di Paul per la letteratura. Certo, apprezzava l\u2019arte, e adorava parlarne insieme ad Emile: questo suo svagato interesse, tuttavia, non poteva eguagliare certo il fervore che egli applicava quando divorava i capolavori di Omero, Virgilio, Victor Hugo e Alfred de Musset:\n\u00abI miei versi possono anche essere pi\u00f9 puri dei tuoi, ma i tuoi sono sicuramente pi\u00f9 poetici, pi\u00f9 veri: tu scrivi con il cuore, io con la mente\u00bb ammise, una volta, Zola all'amico. C\u00e9zanne, d'altronde, era un fervente cultore delle lingue classiche e arriv\u00f2 persino a comporre diversi poemi in latino.\nMa allora quale fu l'evento che sollecit\u00f2 C\u00e9zanne a consacrarsi all'arte? Zola nel febbraio del 1858 lasci\u00f2 Aix alla volta di Parigi. Quest\u2019improvvisa partenza dell\u2019amico lasci\u00f2 un vuoto indelebile nell'animo di C\u00e9zanne: la corrispondenza epistolare tra i due, fittissima di versi, acquerelli, disegni e persino di giuramenti di sempiterna amicizia, racconta anche della progressiva conversione di C\u00e9zanne ai pennelli. I disegni risalenti a questi mesi di solitudine denotano un certo attaccamento agli stilemi accademici, applicati senza velleit\u00e0 rivoluzionarie o innovatrici, eppur certamente notevoli nella qualit\u00e0 del tratto grafico.\nPrimi mesi a Parigi.\nDopo questa spontanea adesione al mondo dell'arte C\u00e9zanne matur\u00f2 rapidamente il desiderio di trasferirsi in quella che era la vera capitale dell\u2019arte e della vita nell'Ottocento: Parigi. Il padre, ovviamente, progettava di allocare il figlio presso una banca e di fargli seguire corsi di diritto, ritenendo con risoluto disprezzo il mestiere da pittore poco redditizio e incompatibile con la decorosit\u00e0 della sua vita borghese. Anche Zola, ben conscio dell\u2019indole indecisa di C\u00e9zanne, premeva affinch\u00e9 quest\u2019ultimo si affrettasse a prendere una decisione tra i pennelli e la toga giudiziaria:\nComplice anche il clima sempre pi\u00f9 teso formatosi in famiglia alla fine C\u00e9zanne fu categorico: il suo desiderio era quello di diventare pittore, e nulla lo avrebbe fermato. Il trasferimento a Parigi con la madre e la sorella Maria fu pertanto inevitabile, e \u2013 anzi \u2013 egli riusc\u00ec persino a farsi assegnare un modesto mensile.\nZola, come si \u00e8 gi\u00e0 detto, era un intimo di C\u00e9zanne e ne conosceva bene il temperamento eccitabile eppure perennemente indeciso, incompatibile con una piena maturazione pittorica senza una cos\u00ec precisa tabella di marcia. Anche C\u00e9zanne, consapevole del proprio carattere impetuoso eppure tormentato, segu\u00ec pedissequamente le istruzioni di Zola. Assidue furono le sue visite al Louvre e al Salon, dove poteva ammirare rispettivamente i capolavori di Caravaggio, Tiziano, Rubens, Michelangelo e Vel\u00e1zquez e le pi\u00f9 moderne tendenze dell\u2019arte contemporanea (seppur edulcorate dal filtro del giudizio accademico). Sempre sollecitato da Zola, poi, C\u00e9zanne inizi\u00f2 a seguire i corsi dell\u2019Acad\u00e9mie Suisse, istituto formativo frequentato da una generosissima quantit\u00e0 di aspiranti pittori che qui cercavano modelli da ingaggiare per poco prezzo. Qui Paul strinse amicizia con \u00c9douard Manet, Claude Monet e Camille Pissarro, araldi di un nuovo modo di fare pittura che si distaccava nettamente dagli accademismi imperanti in quegli anni. Ci\u00f2 malgrado, il soggiorno a Parigi fu tutt'altro che fecondo. C\u00e9zanne, infatti, si fece bloccare dalle proprie insicurezze e non riusc\u00ec a inserirsi nel tessuto sociale-artistico della capitale: emblematico, in tal senso, l\u2019episodio in cui distrusse un ritratto di Zola sul quale aveva lavorato a lungo ma che comunque riteneva indegno di esistere. Neppure la domanda di ammissione all'\u00c9cole des Beaux Arts ebbe buon esito: alla fine C\u00e9zanne fu costretto a darla vinta al padre e torn\u00f2 ad Aix, profondamente disilluso, accettando seppur controvoglia di impiegarsi presso la banca paterna.\n\"La colazione sull'erba\".\nOppresso dalla mortificante situazione nella quale era precipitato, C\u00e9zanne ben presto si lasci\u00f2 di nuovo rapire dalla magia dell\u2019arte. Sul registro contabile della banca del padre C\u00e9zanne, emblematicamente, scrisse: \u00abIl banchiere C\u00e9zanne vede non senza paura / dietro la sua scrivania un pittore apparire\u00bb. Louis-Auguste, comprendendo l\u2019insofferenza del figlio verso il proprio mestiere, accett\u00f2 di inviarlo per una seconda volta a Parigi e gli concesse persino un assegno mensile di centoventicinque franchi a condizione di vederlo dietro i banchi dell'\u00c9cole des Beaux Arts. Se l\u2019Acad\u00e9mie Suisse dava adito a comportamenti artistici pi\u00f9 liberali e anticonformisti la \u00c9cole des Beaux Arts ripercorreva fedelmente il solco della tradizione, nel segno di una rigorosa gerarchia che non concedeva spazi alle sensibilit\u00e0 individuali ma che certamente fabbricava temperamenti artistici congeniali al gusto ufficiale del Secondo Impero.\nC\u00e9zanne, rimproverato dai giudici dell'\u00c9cole per il suo stile poco ligio alla tradizione accademica, fall\u00ec l\u2019esame una seconda volta. Nulla, per\u00f2, poteva fermarlo ora: insofferente alle gretterie messe in essere dall'establishment artistico francese dell\u2019epoca ignor\u00f2 la benedizione dell\u2019Ecole e continu\u00f2 a frequentare i corsi dell'Acad\u00e9mie Suisse, mostrando un sincero interesse per le nuove teorie artistiche proposte da Delacroix e Courbet. Se la pittura storica prediletta dall'Ecole rimaneva fedele ai dogmi del neoclassico Ingres, per il quale l\u2019atto del dipingere doveva essere finalizzato al raggiungimento della forma perfetta con un sapiente fraseggio delle linee di contorno, le nuove tendenze artistiche che animavano la Francia preferivano rapportarsi in modo pi\u00f9 fedele alla realt\u00e0: valgano per tutti i dipinti di Delacroix e, soprattutto, di Gustave Courbet. Ma nel 1863 un nuovo terremoto pittorico arriv\u00f2 a scuotere la scena artistica europea: Edouard Manet, infatti, era arrivato ad esporre al Salon des Refus\u00e9s un nudo contemporaneo, fatto che dest\u00f2 uno scandalo di proporzioni enormi in un contesto dove quanto era originale, innovativo o comunque dissimili dalle prescrizione accademica veniva pubblicamente sbeffeggiato. Andando orgogliosamente controcorrente C\u00e9zanne apprezz\u00f2 molto il quadro di Manet (\"Colazione sull'erba\", oggi esposto all'Orsay di Parigi). L\u2019eco del \"succ\u00e9s de scandale\" sobillato da Manet giunse anche a tutti gli altri allievi dell\u2019Academi\u00e9 Suisse: nonostante questa comune passione per il realismo manetiano, tuttavia, C\u00e9zanne fatic\u00f2 ancora a familiarizzare con i suoi altri condiscepoli per via della sua eccentricit\u00e0, palese nel suo accento provenzale particolarmente intenso, nel suo modo di vestirsi sciatto, nel suo carattere tumultuoso ma diffidente ed estremamente fragile.\nSpinto da una nomadica irrequietudine e insofferente allo scalpitio della modernit\u00e0 parigina C\u00e9zanne, pur perseverando nella sua scelta di diventare pittore, lasci\u00f2 la capitale innumerevoli volte per immergersi nella quiete della campagna provenzale, presso il Jas de Bouffan, la grande tenuta acquistata dal padre anni addietro dove i C\u00e9zanne erano soliti riunirsi per trascorrere l'estate insieme. La sua meta prediletta era ovviamente Aix, dove tra l\u2019altro esegu\u00ec una generosa quantit\u00e0 di ritratti: notevoli quelli dedicati al padre e al compagno di studi Achille Emp\u00e9raire.\nL'ipotesi impressionista.\nFu questo un periodo assai denso di avvenimenti. All'inizio degli anni 1870, infatti, C\u00e9zanne intrecci\u00f2 una relazione amorosa con Hortense Fiquet, una rilegatrice di undici anni pi\u00f9 giovane che conobbe in occasione di una seduta di posa. Donna dalle maniere dolci e gentili, Hortense am\u00f2 profondamente C\u00e9zanne, senza lasciarsi ostacolare n\u00e9 dal disgustato dissenso di Louis-Auguste che dal temperamento diffidente e malinconico del compagno, il quale - a causa di una traumatica aggressione subita quando ancora fanciullo - esitava persino ad aprirsi al contatto fisico. La relazione, coronata dalla nascita di un piccolo bambino Paul, fu poi legittimata con le nozze solo nel 1886, anno in cui mor\u00ec il padre e C\u00e9zanne eredit\u00f2 persino una piccola fortuna. La loro, tuttavia, fu una relazione irta di difficolt\u00e0. Mentre Hortense preferiva lasciarsi travolgere dalle sfavillanti luci di Parigi, C\u00e9zanne era totalmente assorbito nella sua vocazione pittorica, la quale a suo giudizio poteva germogliare solo tenendosi a distanza dalle metropoli. Complice anche l'improvviso scoppio della guerra franco-prussiana i due si ritirarono a L'Estaque, un pittoresco villaggio di pescatori incastonato nel golfo di Marsiglia. Qui C\u00e9zanne dipinse furiosamente e continu\u00f2 a inviare imperterrito le sue creazioni al Salon, vedendosele rifiutare quasi sempre: \u00abDurante la guerra ho lavorato molto \"en plein air\" all'Estaque. A parte ci\u00f2, non posso dirti che nel 1870-1871 sia accaduto un solo fatto insolito. Ho diviso il mio tempo tra la campagna e lo studio\u00bb rivel\u00f2 lo stesso pittore ad Ambroise Vollard qualche anno dopo.\nSconvolto dal progresso galoppante che stava coinvolgendo la Provenza, turbato dalle difficolt\u00e0 economiche e dall'esito pittorico delle sue opere, C\u00e9zanne dopo la fine della guerra trascorse mesi tutt'altro che facili: \u00ab\u00c8 stato inevitabile: altrimenti non sarei sfuggito al destino degli altri. \u00c8 l\u00ec, abbandonato da tutti. Non ha pi\u00f9 un solo amico intimo o intelligente. Di Zola, di Solari e di tutti gli altri non parla pi\u00f9. \u00c8 l'individuo pi\u00f9 strano che si possa immaginare!\u00bb borbott\u00f2 Emp\u00e9raire, il suo amico di sempre. Fu forse proprio grazie a queste difficolt\u00e0 che C\u00e9zanne, sentendosi oppresso da questa solitudine straziante, nel 1872 accett\u00f2 l'invito di Pissarro di trasferirsi presso la sua dimora di Pontoise, nella valle dell'Oise, nella prospettiva di migliorare la propria tecnica e di ampliare il proprio bagaglio artistico. Generoso di consigli e di insegnamenti verso l'ospite-allievo, Pissarro stimol\u00f2 C\u00e9zanne a volgere le spalle ai costrizionismi accademici e ad approdare a uno stile pittorico pi\u00f9 sincero, autentico, sia nei confronti di s\u00e9 stesso che nei confronti della Natura. Dell'influenza che Pissarro ha esercitato su C\u00e9zanne se ne parler\u00e0 pi\u00f9 approfonditamente nel paragrafo \"Stile \u00a7 C\u00e9zanne e Pissarro\". Da non dimenticare, poi, anche i sodalizi artistici e umani che C\u00e9zanne allest\u00ec con Paul-Fernand Gachet, un dottore appassionato d'arte dalle ampie prospettive residente ad Auvers-sur-Oise, e con Julien \"p\u00e8re\" Tanguy, un vecchio commerciante di colori parigino che, mosso da salde credenze artistiche e dalla speranza per un mondo migliore, aiutava gli artisti spiantati facendo loro credito. Nume tutelare di artisti come Sisley, Signac, Seurat e soprattutto van Gogh, Tanguy aiut\u00f2 anche C\u00e9zanne, acquistando le sue opere e fornendogli i colori con cui dipingere.\nNonostante questi aiuti consistenti le condizioni economiche nelle quali versavano C\u00e9zanne e la moglie erano catastrofiche. Problemi simili affliggevano tutti gli altri \"Batignollais\", per i quali la prospettiva di guadagnare pi\u00f9 danaro o di ottenere un riconoscimento ufficiale pure era altamente improbabile. Fu per queste premesse che nel 1874 Monet, Renoir, Sisley, Caillebotte ed altri organizzarono un'esposizione indipendente dal Salon nei locali del fotografo Nadar, al boulevard des Capucines. Sollecitato da Pissarro anche C\u00e9zanne prese parte all'iniziativa e, nonostante i commenti derisori e ilari di Manet (per il quale Paul era \u00abun muratore che dipinge con la sua cazzuola\u00bb), riusc\u00ec persino a vendere qualche dipinto. Ci\u00f2, tuttavia, non comport\u00f2 il successo sperato: anzi, alla vista delle innovative tele c\u00e9zanniane le reazioni dei critici furono immediate e durissime. Basta leggere il seguente commento steso da Zola per il suo romanzo \"L'Opera\" per comprendere l'entit\u00e0 del diluvio di critiche che piovve sugli artisti:\nL'impietosa ondata di critiche che sommerse la mostra scalf\u00ec poco C\u00e9zanne, il quale, beneficiando anche dei trecento franchi derivati dalla vendita de \"La casa dell'impiccato ad Auvers\", oggi considerata una delle opere pi\u00f9 significative di questo periodo e arroccandosi in una rinnovata fiducia che sembrava dissipata ormai da tempo immemore, torn\u00f2 a dipingere con un vigore ancora pi\u00f9 vistoso, senza ricercare strenuamente il consenso delle masse. Di seguito si riporta una riflessione indirizzata alla madre, con la quale continuava a tenersi in contatto epistolare: \u00abComincio a rendermi conto di essere superiore a quelli che mi stanno intorno, e tu sai che la buona opinione che ho di me stesso \u00e8 frutto di ponderata riflessione. Devo sempre lavorare, ma non per raggiungere una rifinitezza ultima, che \u00e8 per l'ammirazione degli imbecilli. Ci\u00f2 che il volgo apprezza maggiormente non \u00e8 che il risultato del mestiere di un artigiano, e rende ogni opera non artistica e banale. Se mi sforzo per completare un dipinto \u00e8 solo per il piacere di aggiungervi verit\u00e0 e sapere. E credimi, viene sempre un momento in cui si arriva e in cui si hanno ammiratori molto pi\u00f9 ferventi e fedeli rispetto a chi si lascia lusingare da vane apparenze\u00bb.\nSperando di risanare le gravi difficolt\u00e0 economiche nelle quali tutti si dibattevano nel 1875 i vari artisti \"impressionisti\" rinunciarono ad organizzare una seconda esposizione di gruppo e preferirono mettere le loro opere all'H\u00f4tel Drouot. I dipinti raggiunsero cifre a dir poco modeste e la sala d'aste fu teatro di alterchi e di violenze senza precedenti: in occasione della vendita Drouot, tuttavia, C\u00e9zanne ebbe modo di conoscere Victor Chocquet, un funzionario della dogana appassionato di arte. Compiaciuto collezionista di opere di Delacroix, indifferente alle mode passeggere e al giudizio delle masse, Chocquet ammirava molto i dipinti di C\u00e9zanne e tra i due si stabil\u00ec subito una duratura e feconda amicizia. C\u00e9zanne - che continuava a dividere il suo tempo tra Parigi, Aix, Pontoise, Auvers e l'Estaque - non partecip\u00f2 alla seconda mostra degli Impressionisti, tenuta nel 1876; in compenso prese parte alla terza mostra nel 1877, presentando sedici dipinti, in maggioranza acquarelli, e ottenendo la consueta disapprovazione dei critici, anche di quelli che guardavano con interesse e comprensione al movimento impressionista. Fece eccezione Georges Rivi\u00e8re, che scrisse di lui: \u00abL'artista pi\u00f9 attaccato, pi\u00f9 maltrattato da quindici anni dalla stampa e dal pubblico, \u00e8 C\u00e9zanne. Egli \u00e8, nelle sue opere, un Greco della \"belle \u00c9poque\"; le sue tele hanno la calma, la serenit\u00e0 eroica delle pitture e delle terrecotte antiche, e gli ignoranti che ridono davanti alle Bagnanti, per esempio, mi fanno l'effetto dei Barbari che criticano il Partenone. Il signor C\u00e9zanne \u00e8 un pittore e un grande pittore. Coloro che non hanno mai tenuto in mano una pennellessa o una matita hanno detto che non sa disegnare, e gli hanno rimproverato delle imperfezioni che non sono che un raffinamento ottenuto attraverso un'enorme scienza [...] la sua pittura ha l'inesprimibile fascino dell'antichit\u00e0 biblica e greca, i movimenti dei personaggi sono semplici e grandi come nelle sculture antiche, i paesaggi hanno una maest\u00e0 imponente, e le sue nature morte cos\u00ec belle, cos\u00ec esatte nei rapporti tonali hanno, nella loro verit\u00e0, qualcosa di solenne. In tutti i suoi dipinti, l'artista commuove, perch\u00e9 egli stesso prova, davanti alla natura, un'emozione violenta che l'abilit\u00e0 trasmette alla tela\u00bb.\nOltre l'Impressionismo.\nI continui insuccessi, tanto alle mostre degli impressionisti quanto presso i Salons ufficiali, che continuavano a respingere regolarmente le opere che C\u00e9zanne si ostinava ad inviare, lo portarono a un periodo di isolamento, aggravato anche dai contrasti con il padre. Louis-Auguste, ritiratosi dall'attivit\u00e0 lavorativa dopo il termine della guerra franco-prussiana, scopr\u00ec della paternit\u00e0 del figlio quando, discorrendo con Chocquet, questo si lasci\u00f2 sfuggire un commento su \u00abMadame C\u00e9zanne e il piccolo Paul\u00bb. Dopo quest'inaspettata scoperta pap\u00e0 C\u00e9zanne, che gi\u00e0 disapprovava la convivenza del figlio con Hortense, arriv\u00f2 persino a ridurgli gli aiuti economici che fino ad allora non aveva mancato di fargli pervenire. C\u00e9zanne continu\u00f2 a mantenere rapporti soltanto con la madre, gravemente malata, e, con Zola, che andava spesso a visitare presso la sua nuova dimora a Medan, mentre per il resto dell'anno viveva all'Estaque.\nQuesto, tuttavia, fu un periodo nel quale esegu\u00ec diverse opere di rilevante pregio artistico che delineano per la prima volta la sua visione artistica \u00abcostruttivista\u00bb, con la quale si sarebbe consegnato definitivamente nella storia dell'arte. Non tutto, per\u00f2, andava per il meglio. C\u00e9zanne, infatti, si trasfer\u00ec a Parigi, e qui ebbe modo di coltivare amicizie vecchie ma anche nuove: importante quella stretta con l'intellettuale Huysmans, uno dei pi\u00f9 strenui difensori delle innovazioni artistiche messe in essere da Manet, C\u00e9zanne e dal resto della \"bande\". C\u00e9zanne, tuttavia, diventava sempre pi\u00f9 collerico, ombroso, complice anche l'insorgenza di alcune crisi diabetiche: diffidava anche degli amici pi\u00f9 cari, e i loro gesti benintenzionati venivano respinti dal pittore, oppresso dalla paura che gli facessero del male, nella spirale convulsa di una profezia che si autoadempie. I suoi viaggi non si interruppero - nel 1887 girovag\u00f2 per l'\u00cele-de-France, nel 1895 fu a Giverny, dove incontr\u00f2 Monet e Rodin, mentre nel 1891 si spinse fino in Svizzera - e la sua caratura artistica inizi\u00f2 gradualmente ad essere riconosciuta, soprattutto tra i pittori pi\u00f9 giovani. Se questi portentosi eventi avrebbero consolato qualsiasi pittore, ci\u00f2 non successe con C\u00e9zanne, che - lacerato da incidenti esteriori poco numerosi e apparentemente insignificanti - si ritir\u00f2 in una cupissima solitudine nell'eremo al Jas de Bouffan: \u00abIsolamento: questo mi ci vuole. Cos\u00ec nessuno pu\u00f2 piantarmi gli artigli addosso\u00bb. Fisiologico fu il raffreddamento della quasi totalit\u00e0 di rapporti sociali che C\u00e9zanne intratteneva, all'inizio degli anni 1890 come ci testimonia Numa Coste, un amico d'infanzia di Aix:\nTraumatica fu la rottura della trentennale amicizia con Zola. Nulla sembrava serbare il ricordo dei due adolescenti che, presi da una contagiosa \"joie de vivre\", si riunivano nei boschi a leggere poesie: Zola, dopo aver migliorato significativamente le sue condizioni economiche, disdegnava lo stile di vita modesto di C\u00e9zanne, il quale - d'altro canto - faticava a tenere a freno il suo carattere permaloso e diffidente. A far naufragare definitivamente i rapporti, gi\u00e0 traballanti, intervenne la pubblicazione del romanzo \"L'opera\", nel 1886, dove Zola descrive con ormai poca simpatia le lotte, i sogni e le miserie di un pittore fallito candidato al suicidio, Claude Lantier, nel quale C\u00e9zanne si riconobbe immediatamente. Ormai Zola aveva frenato definitivamente il suo entusiasmo sia per C\u00e9zanne che per gli Impressionisti in generale. Sentendosi ferito nell'orgoglio C\u00e9zanne inoltr\u00f2 a Zola la seguente lettera:\nQuesta lettera di cortesia non ebbe mai risposta e i due n\u00e9 si videro pi\u00f9, n\u00e9 si tennero pi\u00f9 in contatto. Ci\u00f2 certamente non aiut\u00f2 a risanare la corrosiva sfiducia di C\u00e9zanne, che nel frattempo fu flagellato anche dalla morte della madre (1897) e dalla conseguente vendita del Jas des Bouffan, suo nido caldo, protettivo e segreto. Ci\u00f2, tuttavia, non comport\u00f2 un distacco dalla \u00abplacenta\u00bb provenzale in quanto C\u00e9zanne disponeva di un piccolo appartamento in rue Boulegon, nel cuore di Aix, e di un modesto \"atelier\" nella cava di Bib\u00e9mus, a est del centro abitato, dove poteva comodamente dipingere il soggetto che, pi\u00f9 di tutti, fu in grado di ammaliarlo: la montagna Sainte-Victorie, cui dedic\u00f2 una consistente serie di dipinti alla quale il suo nome \u00e8 indissolubilmente legato. Chiusosi in un quasi totale e volontario isolamento - l'unica in grado di fornirgli compagnia era la signora Br\u00e9mond, la vecchia governante, siccome Hortense e Paul erano fuggiti a Parigi - l'artista si rinchiuse definitivamente in s\u00e9 stesso, alla ricerca di sempre nuove sperimentazioni formali.\nLa sua notoriet\u00e0, tuttavia, era alle stelle: molti artisti effettuavano dei veri e propri pellegrinaggi in Provenza pur di vederlo, e la sua fama venne confermata dall'esibizione che Vollard organizz\u00f2 su di lui nel 1895 con una cinquantina di suoi dipinti. Non bast\u00f2 nemmeno la campagna denigratoria orchestrata da Henri Rochefort, secondo il quale C\u00e9zanne era reo di aver \u00abpropagato questa follia con il pennello\u00bb, per mortificare la fama del pittore provenzale, che ormai esponeva all'Esposizione Universale di Parigi del 1900, al Salon des Ind\u00e9pendants, alla Secessione di Vienna, a Bruxelles e al Salon d'Automn del 1904, dove una sala intera gli venne dedicata. Per nulla invaghito della celebrit\u00e0 finalmente raggiunta C\u00e9zanne continu\u00f2 a dipingere instancabilmente \"en plein air\" e attirandosi le simpatie di due altri pittori, Charles Camoin ed \u00c9mile Bernard, con i quali intrattenne un denso carteggio. Neanche questo, tuttavia, bast\u00f2 a placare le incertezze che tormentavano C\u00e9zanne, il quale si ritrov\u00f2 a chiedere a Bernard: \u00abArriver\u00f2 mai alla meta tanto cercata? Me lo auguro, intanto che non l'ho raggiunta vivo in uno stato di malessere diffuso. Tale stato durer\u00e0 fino a quando le mie ricerche non saranno arrivate in porto, cio\u00e8 fino a quando non avr\u00f2 realizzato qualcosa che si sviluppi meglio che in passato, diventando la prova concreta delle mie teorie: il difficile, infatti, \u00e8 provare ci\u00f2 che si pensa. Continuo pertanto i miei studi\u00bb. Ad esacerbare il suo disorientamento intervenne pure la senescenza galoppante, con la quale C\u00e9zanne inizi\u00f2 a soffrire anche di depressione e di bipolarismo. Di seguito si riporta un commento del pittore inviato nel gennaio del 1905 a Roger Marx, direttore della \"Gazette des Beaux-Arts\":\nLa morte sopraggiunse improvvisamente nel 1906. Il 15 ottobre di quell'anno, giornata abbastanza fresca - considerata la torrida estate immediatamente precedente - C\u00e9zanne, tutt'assorto nella sua pittura \"en plein air\", fu sorpreso da un violentissimo temporale. Sottoposto alla furia della pioggia per ore e ore alla fine il pittore fu soccorso da un contadino, il quale lo ripose su un carretto scoperto e lo riport\u00f2 a casa. Sembrava un'inezia, considerando che la mattina successiva - dopo esser ritornato cosciente - mand\u00f2 persino una lettera furibonda e insoddisfatta al suo fornitore di colori: ben presto, tuttavia, la polmonite contratta durante l'uragano inizi\u00f2 a far sentire i suoi effetti. Quando Hortense e Paul giunsero ad Aix da Parigi C\u00e9zanne era gi\u00e0 morto: era la mattina del 22 ottobre 1906. Oggi il pittore provenzale riposa nel cimitero di Saint Pierre di Aix-en-Provence .\nNel febbraio del 1907, al Salon d'Automne, gli fu dedicata una imponente retrospettiva commemorativa, che sconvolse un'intera generazione di nuovi artisti (tra cui Picasso e Modigliani), pose le basi del cubismo ed apr\u00ec le strade alle pi\u00f9 importanti avanguardie artistiche del Novecento.\nStile.\nC\u00e9zanne, cos\u00ec come gli altri pittori vissuti durante gli ultimi decenni dell'Ottocento, all'inizio della sua carriera non esit\u00f2 a far riferimento alla rivoluzione impressionista. Gli alfieri dell'Impressionismo - pensiamo a Monet e al primo Renoir - per ritrarre la realt\u00e0 in maniera pi\u00f9 realistica si affidavano ai fenomeni percettivi della luce e del colore, rapportandosi a quello che volevano dipingere in maniera soggettiva, ovvero basandosi esclusivamente sull'\"impressione\" fuggevolissima e irripetibile suscitata nei loro sensi. Questa visione del mondo, la quale - come si \u00e8 appena visto - era prettamente soggettiva, attravers\u00f2 un virulento periodo di crisi alla fine del secolo, quando ciascun artista si pose il problema di conferire maggiore consistenza alla fugacit\u00e0 dell'impressione.\nCos\u00ec, il fine ultimo della pittura di C\u00e9zanne diviene semplificare il dato reale riducendolo a forme essenziali per comprendere la vera essenza delle cose, andare oltre l'apparenza della materia scavando dietro di essa per fissare la natura in un istante di eternit\u00e0.\nUn artista \"costruttivo\".\nC\u00e9zanne fu stimolato ad informare un personale orientamento stilistico indipendente dall'Impressionismo grazie a Camille Pissarro, alle dipendenze del quale egli si pose negli anni 1870. In seguito al prezioso discepolato con il Pissarro (\u00abPissarro era come un padre per me ... quasi come il buon Dio\u00bb) C\u00e9zanne elimin\u00f2 il nero, l'ocra e il terra di Siena dalla sua tavolozza e rinunci\u00f2 alla linea di contorno, divenendo una volta e per tutte un osservatore della natura attento e premuroso, quasi ostinato:\nInquinato da umori sottili, e insofferente a un'arte come quella impressionista che si configurava come una mera reazione emotiva, C\u00e9zanne non vuole dipingere il mondo naturale come \"appare\" ai suoi sensi, bens\u00ec vuole coglierne l'intima essenza: egli, insomma, va oltre la fantasmagoria ingannevole e ambigua della percezione per approdare alla realt\u00e0 noumenica, quella considerata indipendentemente dal pittore e dalle forme soggettivistiche mediante le quali viene conosciuta. Per usare le parole dell'illustre critico Giulio Carlo Argan, \u00abla pittura [di C\u00e9zanne] non era una tecnica capace di rendere al vivo la sensazione visiva: era un modo insostituibile d'indagine delle strutture profonde dell'essere, una ricerca ontologica, una sorta di filosofia\u00bb. Ma come dirigere il dipingere senza fare appello a \u00abquelle sensazioni confuse che portiamo con noi dalla nascita\u00bb (parole che lo stesso pittore rivolse all'amico Gasquet)? Secondo C\u00e9zanne \u00e8 necessario operare su un livello intellettivo, senza ricorrere n\u00e9 a facolt\u00e0 extravisive, come l'immaginazione, n\u00e9 a strumenti come la prospettiva che, pur essendo molto vicini alla percezione visiva dell'uomo, si rivelano ad un'analisi pi\u00f9 accurata tutt'altro che esatti o veritieri (tanto che due binari ferroviari che si allontanano all'occhio, pur essendo in realt\u00e0 paralleli, in prospettiva sono disegnati convergenti). Di seguito si riporta un commento che lo stesso C\u00e9zanne inoltr\u00f2 all'amico poeta Jean Roy\u00e8re:\nL'ancora di salvezza che consentiva a C\u00e9zanne di cogliere la forma eterna, intrinseca delle cose era la geometria, verit\u00e0 alla quale tutte le realt\u00e0 fenomeniche possono essere ricondotte secondo le forme essenziali di sfera, cilindro e cono. \u00c8 per questo motivo che nei dipinti c\u00e9zanniani i volumi sono isolati e sezionati secondo le varie entit\u00e0 geometriche corrispondenti. Da questa paziente \u00abopera di muratore\u00bb - come la chiamava lo stesso pittore - nasceva una sintesi volumetrica solida, monumentale, quasi architettonica:\nLa sistematizzazione del dato sensibile operata da C\u00e9zanne ha coinvolto non solo le forme, ma anche la luce ed il colore. Nei dipinti del pittore provenzale, infatti, la luce non proviene da fonti esterne, bens\u00ec viene irradiata dagli stessi oggetti raffigurati, in modo tale che l'incidenza luministica risulta la medesima in qualsiasi regione del dipinto. A determinare le coordinate spaziali del dipinto - o, in altre parole, la configurazione di primi e secondi piani - non era dunque n\u00e9 la luce, n\u00e9 la prospettiva, bens\u00ec il colore: C\u00e9zanne, infatti, aveva intuito come i colori caldi (come il rosso) sembrassero avanzare verso lo spettatore, al contrario di quelli freddi (come il verde), che agivano come respingenti ottici, arretrando. \u00c8 proprio attraverso una modulazione di colori caldi e freddi accuratamente studiata che C\u00e9zanne riesce a scandire solidamente lo spazio pittorico e a renderlo come un fittissimo conglomerato di piani costruttivi e volumi elementari saldamente legati tra di loro, dando cos\u00ec \u00abl'impressione di un ordine nascente, di un oggetto che sta comparendo, che si sta coagulando sotto i nostri occhi\u00bb (Vescovo). Di seguito si riporta un commento dello stesso C\u00e9zanne:\nTra classicismo e Impressionismo.\nLa pittura c\u00e9zanniana, in un certo senso, sottintende un confronto storico con due importantissime scuole artistiche precedenti: l'Impressionismo e il classicismo. Da una parte, infatti, si profilava il classicismo dei grandi maestri, i quali avevano dato vita a composizioni mirabilmente solide, armoniose, \u00abben composte\u00bb, dove ogni forma si staglia in maniera nitida interconnettendosi saldamente con le altre, veicolando una sensazione di ordine e tranquillit\u00e0. Per ottenere questi risultati, tuttavia, gli artisti classicisti avevano rinunciato a rendere al vivo l'impressione visiva, preferendo piuttosto applicare pedissequamente le convenzioni accademiche, anche se ci\u00f2 avrebbe comportato delle composizioni per molti aspetti idealizzate. Gli Impressionisti, d'altro canto, grazie ai loro studi sulla luce, sul colore e sul modellato erano pervenuti a una pittura inedita, brillante, che rifuggiva dalla dettagliata registrazione delle apparenze operata dai grandi maestri, preferendo piuttosto cogliere le varie sensazioni visive con maggiore spontaneit\u00e0 e freschezza.\nSe, da una parte, i pittori classicisti nelle loro solide armonie compositive non rispettavano l'apparenza reale delle cose, i pittori impressionisti - pur facendo svanire l'intellettualistico concetto di uno spazio esistente a priori della visione - avevano secondo il giudizio di C\u00e9zanne dato vita a composizioni confuse, dove tutto era risolto e dissolto in luce e tono e dove la chiarezza e il rigore raggiunto dai grandi maestri era definitivamente compromesso. L'arte di C\u00e9zanne, in tal senso, continua a rivolgersi agli antichi maestri, ma li aggiorna con le nuove scoperte impressioniste, dando cos\u00ec vita a quadri dove la natura \u00e8 s\u00ec prensile ai valori cromatici e luminosi, eppure \u00e8 salda, solida, riposante e tranquilla, quasi alla maniera di un Poussin (tanto che lo stesso pittore afferm\u00f2 di voler \u00abfaire du Poussin sur nature\u00bb). Quanto appena esemplificato \u00e8 mirabilmente riassunto in un commento dell'Argan, il quale - nella sua \"Arte moderna\" - spiega come C\u00e9zanne abbia voluto dare avvio ad \u00abun nuovo classicismo, non pi\u00f9 fondato sull'imitazione scolastica degli antichi, ma rivolto a formare una nuova, concreta immagine del mondo\u00bb."}
{"id": "2127577", "revid": "767487", "url": "https://it.wikipedia.org/wiki?curid=2127577", "title": "Contea di Caldwell (Missouri)", "text": "La contea di Caldwell (in inglese Caldwell County) \u00e8 una contea dello Stato del Missouri, negli Stati Uniti. La popolazione al censimento del 2000 era di 8.969 abitanti. Il capoluogo di contea \u00e8 Kingston"}
{"id": "2127579", "revid": "36426", "url": "https://it.wikipedia.org/wiki?curid=2127579", "title": "Madonna del cardellino (Raffaello)", "text": ""}
{"id": "2127585", "revid": "115433009", "url": "https://it.wikipedia.org/wiki?curid=2127585", "title": "Lavorazione (cinema)", "text": "La lavorazione \u00e8 la fase in cui si effettuano le riprese del film, ed in senso lato comprende tutte le operazioni compiute nel periodo tra pre-produzione e post-produzione.\nQuesta fase risulta solitamente la pi\u00f9 costosa, seguita dalla post-produzione, ed \u00e8 il punto di non ritorno dei finanziatori. Mentre \u00e8 solito che un film venga annullato prima e dopo il semaforo verde, \u00e8 estremamente raro che venga abbandonato dopo l'inizio della lavorazione se non che in caso di calamit\u00e0 naturali (un esempio \u00e8 \"The Man Who Killed Don Quixote\").\nUna volta terminata la fotografia il materiale girato viene \"confezionato\" per essere lavorato al montaggio e alle altre fasi che comprendono la post-produzione. Se durante il montaggio alcune sequenze risultano malfatte ci si avvia verso il \"re-shoot\".\nFasi della lavorazione.\nLa lavorazione consiste unicamente nella ripresa cinematografica. La scelta delle location, la data d'inizio e fine riprese e la costruzione dei set su cui lavorare vengono programmati durante la pre-produzione.\nLe riprese vere e proprie iniziano sempre a costruzione del set cinematografico e la conferma dei tecnici e specialisti utili alla realizzazione di ogni materiale necessario alla lavorazione; in questa fase avvengono le prove di ripresa, un ciclo di girato preliminare che consiste appunto nel testare le sequenze pi\u00f9 complicate in modo da far funzionare il tutto nel corso della lavorazione.\nPer alcuni motivi, che vanno dal profitto economico o da problemi di natura culturale e sociale (come successo per \"Angeli e demoni\"), la produzione cinematografica pu\u00f2 decidere di spostare parte o l'intero programma di riprese all'interno di appositi studi cinematografici."}
{"id": "2127587", "revid": "287204", "url": "https://it.wikipedia.org/wiki?curid=2127587", "title": "Grotta del Fossellone", "text": "La grotta del Fossellone \u00e8 una grotta che si trova sul versante meridionale del Promontorio del Circeo, in zona \"Quarto Caldo\", a San Felice Circeo, in provincia di Latina.\nCaratteristiche.\nLa grotta deve il suo nome alla grande apertura circolare, ben visibile dal mare, dovuta al crollo parziale della volta ed \u00e8 accessibile sia via mare che via terra, tramite un sentiero.\nLa cavit\u00e0 \u00e8 costituita da un corpo centrale e da numerosi antri laterali.\nGli scavi archeologici.\nA seguito del ritrovamento, nel 1939, di un cranio di uomo di Neanderthal all'interno della vicina Grotta Guattari, il prof. Alberto Carlo Blanc decise di approfondire i suoi studi geologici ed archeologici sulle grotte del Circeo, concentrandosi in particolare sulla grotta del Fossellone. Coadiuvato da altri illustri studiosi, tra cui H. Obermaier e H. Breuil, egli inizi\u00f2 gli scavi, che si rivelarono subito molto proficui, in quanto vennero ritrovati numerosi strumenti litici e fossili.\nDopo un periodo di inattivit\u00e0 dovuto allo scoppio della guerra, nel 1947, iniziarono gli scavi veri e propri, a partire dai livelli superiori (1-11) fino a quelli inferiori (11-51). \nNello strato pi\u00f9 basso, a 14 metri di profondit\u00e0, Blanc rinvenne il sedimento marino depositatosi durante l'interglaciale (130.000-120.000 anni fa), quando il mare invadeva completamente la grotta; nello strato sovrastante, invece, vi \u00e8 un deposito continentale che ha permesso di rilevare sequenze archeologiche che vanno dal Paleolitico medio (Uomo di Neandertal), alla fine del Paleolitico superiore (Homo Sapiens) composto quest'ultimo da 51 strati (10 dei quali, alla base, privi di industria) che Blanc cos\u00ec raggrupp\u00f2:\nAlla base dei livelli contenenti industria del Paleolitico medio venne inoltre rinvenuto un frammento di mandibola neanderthaliana appartenuta ad un bambino di circa 10 anni.\nAncora oggi la grotta \u00e8 oggetto di studi."}
{"id": "2127590", "revid": "46253163", "url": "https://it.wikipedia.org/wiki?curid=2127590", "title": "Formula di Dulong", "text": ""}
{"id": "2127595", "revid": "20733942", "url": "https://it.wikipedia.org/wiki?curid=2127595", "title": "Barene", "text": ""}
{"id": "2127608", "revid": "1318658", "url": "https://it.wikipedia.org/wiki?curid=2127608", "title": "Palazzo Emanuele Filiberto Di Negro", "text": "Il palazzo Emanuele Filiberto Di Negro \u00e8 un edificio sito nel quartiere della Maddalena, nel centro storico di Genova, in via al Ponte Reale al civico 2, all'angolo con la via di Sottoripa e affacciato su piazza Caricamento, inserito il 13 luglio del 2006 nella lista dei 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO.\nStoria e descrizione.\nCostruito nel XVII secolo per Emanuele Filiberto Di Negro con la demolizione delle case medievali dei \"De Nigro\", che qui possiedono una torre, il palazzo compare per la prima volta nei rolli del 1614 a nome di Pietro Maria Gentile. Un altro Pietro Gentile, dopo duecento anni, diviene proprietario del palazzo che, pi\u00f9 volte citato nelle guide per la preziosa quadreria con dipinti di Guido Reni, Tiziano Vecellio e Pieter Paul Rubens, viene definito da Ratti \"di mole e altezza non ordinaria e di struttura assai nobile tanto nell'esteriore facciate quanto nel suo interno\".\nLe facciate, riccamente decorate con stucchi, si ammirano agevolmente, caso raro a Genova, da ampie prospettive, alla grandiosit\u00e0 esterna rispondono atrio e ninfeo del cortile loggiato e scalone a stucchi.\nNell'ottocento, la realizzazione della \"carrettiera Carlo Alberto di Savoia\" (oggi via Antonio Gramsci) che altrove ha rimosso le casupole addossate alla Ripa, ha lasciato intatto il prospetto del palazzo, divenuto ormai \"Hotel Feder\", scelto dallo storico tedesco Theodor Mommsen e dallo scrittore statunitense Herman Melville nei loro soggiorni in citt\u00e0.\nRecentemente restaurato, \u00e8 oggi destinato ad appartamenti e, solo in parte, a sede di attivit\u00e0 commerciali."}
{"id": "2127614", "revid": "767487", "url": "https://it.wikipedia.org/wiki?curid=2127614", "title": "Quatre \u00e9tudes de rythme", "text": "Quatre \u00c9tudes de rythme (in italiano Quattro studi del ritmo) \u00e8 una composizione per pianoforte del compositore francese Olivier Messiaen della durata di circa 15-18 minuti.\nSpesso considerata, soprattutto relativamente al secondo brano, \"Mode de valeurs et d'intensit\u00e9s\", come la prima opera a far uso della serialit\u00e0 integrale, si tratta piuttosto di un'opera modale in cui l'autore sperimenta una particolare tecnica combinatoria di composizione.\nCi\u00f2 nonostante Pierre Boulez osserv\u00f2: \"Opera senza sviluppo, dal carattere essenzialmente sperimentale indirizz\u00f2 tutti i giovani compositori del dopoguerra verso il campo, estremamente fertile all'inizio, della rigorosa quantificazione di tutti i dati dello spazio sonoro.\".\nCreazione.\nL'opera venne composta tra il 1949 e il 1950 a partire dagli studi effettuati durante i \"corsi estivi di Darmstadt\". La prima assoluta, eseguita dall'autore stesso, avvenne a Tunisi il 6 novembre 1950 all'interno della sede dell'Alliance Fran\u00e7aise. La prima esecuzione su suolo francese avvenne il 7 giugno 1951 a Tolosa e venne affidata alla seconda moglie del maestro, la pianista Yvonne Loriod.\nTitoli e descrizione dei brani.\nL'opera si compone di quattro studi.\nIle de feu I.\nIle de feu I, \"L'isola del fuoco\", brano dedicato alla musica della Papua Nuova Guinea.\nMode de valeurs et d'intensit\u00e9s.\nIn Mode de valeurs et d'intensit\u00e9s, \"Modi di valori e di intensit\u00e0\", Messiaen utilizza la tecnica seriale estendendola a tutti i parametri del suono. Questo studio utilizza quattro \"modi\": un modo melodico di 36 suoni, un modo delle durate di 24 valori, un modo degli attacchi di 12 tipi e un modo delle intensit\u00e0 di 7 sfumature. Nello sviluppo dell'opera ogni suono deve comparire sempre con la stessa durata, la stessa intensit\u00e0 e lo stesso attacco. La scala delle durate \u00e8 ulteriormente divisa in tre \"tempi\": il primo tempo utilizza 12 durate cromatiche a partire dalla biscroma, il secondo altre 12 a partire dalla semicroma, il terzo le ultime 12 a partire dalla croma (questi tre tempi si sviluppano simultaneamente).\nNeumes rythmiques.\nMessiaen descrive cos\u00ec Neumes rythmiques, ovvero \"Neumi ritmici\": \"Osservando le differenti figurazioni dei neumi nel canto piano, ho avuto l'idea di cercare delle corrispondenze ritmiche. La sinuosit\u00e0 melodica indicata dai neumi si muta in gruppi di durate. Ogni \"neuma ritmico\" \u00e8 provvisto d'un'intensit\u00e0 fissata e di risonanve cangianti, pi\u00f9 o meno chiare o scure, sempre contrastanti.\"\nIle de feu II.\nIle de feu II, brano ancora dedicato alla Papua Nuova Guinea. Il tema principale, feroce e violento, ha lo stesso carattere di quello del primo studio, le variazioni si alternano con delle permutazioni, invertite rispetto l'ordine di lettura e sovrapposte due a due. Il brano termina con un moto perpetuo da eseguirsi con le mani incrociate."}
{"id": "2127633", "revid": "729019", "url": "https://it.wikipedia.org/wiki?curid=2127633", "title": "Semaforo verde", "text": "Semaforo verde o \"greenlight\" \u00e8 la fase progettuale di un film che precede la pre-produzione ed \u00e8 successiva allo sviluppo. Consiste fondamentalmente nell'approvazione definitiva del film, accordando i termini per il finanziamento dell'opera per dare inizio alla pre-produzione.\nIl termine \u00e8 un ovvio riferimento al semaforo verde della segnaletica stradale che indica \"andare avanti\", \"procedere\". \nSolitamente, un film ottiene il semaforo verde al termine degli accordi dei produttori con gli studi cinematografici riguardo al finanziamento e il budgeting."}
{"id": "2127636", "revid": "767487", "url": "https://it.wikipedia.org/wiki?curid=2127636", "title": "Rub\u00e9n Gonz\u00e1lez (pianista)", "text": "Biografia.\nRub\u00e9n cominci\u00f2 a studiare il pianoforte in tenera et\u00e0. Inizi\u00f2 a studiare medicina, ma ben presto abbandon\u00f2 gli studi a causa di difficolt\u00e0 economiche. La sua carriera inizi\u00f2 a fianco di Arsenio Rodr\u00edguez, noto esponente del Son. Fece inoltre parte di molte orchestre cubane.\nL'apice della sua carriera arriv\u00f2 quando il chitarrista statunitense Ry Cooder lo contatt\u00f2 per il Buena Vista Social Club.\nGonz\u00e1lez \u00e8 stato sepolto nel cimitero Cristoforo Colombo, a L'Avana."}
{"id": "2127641", "revid": "767487", "url": "https://it.wikipedia.org/wiki?curid=2127641", "title": "Classe Zhenya", "text": "La classe Zhenya (progetto 1252 e 1263 Almaz secondo la classificazione russa) era una classe navale composta da due sole unit\u00e0, entrate in servizio, rispettivamente, nel 1967 e nel 1972. Si trattava di dragamine di nuova concezione, che per\u00f2 non entrarono mai in produzione di serie in quanto furono preferite le classe Sonya, di dimensioni maggiori.\nIn Unione sovietica erano classificate BT.\nTutte le unit\u00e0 sono state radiate tra il 1989 ed il 1992."}
{"id": "2127642", "revid": "599013", "url": "https://it.wikipedia.org/wiki?curid=2127642", "title": "Cappella della Madonna della Neve (Sassello)", "text": "La cappella della Madonna della Neve (detta anche Mausoleo) \u00e8 un luogo di culto cattolico situato nel comune di Sassello, in provincia di Savona. La chiesa \u00e8 di propriet\u00e0 privata.\nStoria e descrizione.\nCollegata visivamente con la chiesa di san Giovanni Battista, \u00e8 di forma circolare di circa 8 metri di diametro con tetto a cono in scandole di legno. Priva di campanile e sacrestia, riporta sopra l'ingresso sul lato nord un'iscrizione con la data del 1854.\nAl centro del pavimento si trova una lastra in marmo che copre una sepoltura. Anche l'altare \u00e8 in marmo e sopra di esso si trova un quadro della \"Vergine\"."}
{"id": "2127646", "revid": "110157", "url": "https://it.wikipedia.org/wiki?curid=2127646", "title": "Mr. Hood", "text": "Mr. Hood \u00e8 il primo album dei KMD, gruppo d'origine di MF DOOM, pubblicato nel 1991. L'album contiene parti vocali tratte da cassette di apprendimento dell'inglese, tagliate ricucite per creare il personaggio di Mr. Hood. L'album \u00e8 stato ripubblicato per Traffic Entertainment Group nel 2004, dopo essere stato fuori stampa per diversi anni. La \"Pitchfork Media's Top 100 Albums of the 1990s\" ha segnalato l'album alla n\u00b098 tra i 100 album pi\u00f9 significativi degli anni '90.\nLe tracce, accreditate a KMD e Stimulated Dummies, sono in realt\u00e0 state prodotte tutte da DJ Subroc. Il motivo per cui non gli sono accreditate \u00e8 che al momento dell'uscito del disco era ancora minorenne."}
{"id": "2127647", "revid": "1318658", "url": "https://it.wikipedia.org/wiki?curid=2127647", "title": "Palazzo Ambrogio Di Negro", "text": "Il palazzo Ambrogio Di Negro \u00e8 un edificio sito in via San Luca al civico 2 nella zona del Mercato di Banchi nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO. Conserva al suo interno un importante ciclo pittorico manierista. Antistante il palazzo \u00e8 presente la loggia dei Mercanti e la chiesa di San Pietro in Banchi.\nStoria.\nEretto tra il 1569 e il 1572 da Ambrogio Di Negro (1519-1601), banchiere della Corona spagnola, eletto doge della Repubblica di Genova nel biennio 1585-1587, e colto esponente dell'accademia degli addormentati, proprietario anche della Villa Di Negro a Fassolo, oggi Rosazza. Il palazzo \u00e8 incluso nell'edizione rubensiana del 1622 dei \"Palazzi di Genova\". Presente in tutti i rolli, raggiunge il massimo splendore all'inizio del Seicento quando subentra Orazio, figlio illegittimo ed erede di Ambrogio.\nIl palazzo \u00e8 rimasto della famiglia Di Negro per oltre duecento anni come sede di importanti attivit\u00e0 commerciali.\nOspita la sede della Fondazione Edoardo Garrone.\nDescrizione.\nPosto accanto alla Loggia dei Mercanti, mostra due facciate principali a quadratura affrescata: su piazza Banchi, riordinata in quegli anni (tra il 1590 e il 1596), e sul \"carrubeous rectus\" (l'odierna via San Luca) dov'\u00e8 l'entrata.\nLo scalone voltato, che sale sino al secondo piano, si affaccia con un loggiato su tre lati del cortile interno; rilevanti i portali in marmo bianco e quelli in pietra nera del grande salone del primo piano nobile, con sentenze latine che ricordano l'umanesimo di Ambrogio Di Negro. Il piano nobile ospita un importante ciclo decorativo risalente alla fine del Cinquecento, che ricopre le volte di tre sale, attribuito ad Andrea Semino e alla sua bottega. La sala principale ospita il grande affresco con \"Il Ratto di Elena\", circondato da riquadri con episodi della vita di Paride, mentre le due sale minori ospitano i cicli di Danae (Con \"Danae fecodata da Giove\") e del figlio Perseo (con \"Minerva e le Muse sull'Elicona\"). Secondo recenti studi, all'opera avrebbero partecipato anche i figli di Andrea, Cesare e Alessandro, ed il fratello Ottavio."}
{"id": "2127656", "revid": "767487", "url": "https://it.wikipedia.org/wiki?curid=2127656", "title": "Leona Mitchell", "text": "Biografia.\nNata a Enid, nell'Oklahoma, da Hulon Mitchell e Pearl Olive, fin da piccola dimostra interesse per la musica. Il padre \u00e8 un reverendo battista e svolge la sua attivit\u00e0 religiosa nella chiesa della citt\u00e0, la madre \u00e8 infermiera e insegnante di piano.\nLa Mitchell, insieme ai suoi quattordici fratelli, comincia a cantare piccolissima nel coro della chiesa paterna; in seguito, l'intera famiglia forma un coro gospel che negli anni cinquanta e sessanta gira gli Stati Uniti e partecipa a trasmissioni radiofoniche.\nIl primo approccio con l'opera lo ebbe alle scuole superiori, quando un'insegnante le consigli\u00f2 di ascoltare alcune incisioni. Dopo essersi diplomata, la Mitchell s'iscrisse all'universit\u00e0 di Oklahoma, dove studi\u00f2 canto, ballo e lingue, perfezionandosi anche alla Juilliard School of Music di New York.\nNel 1971, completati gli studi, partecip\u00f2 ad un concorso di canto all'Opera di San Francisco, dove esegu\u00ec una selezione dall\"'Ernani\" di Giuseppe Verdi: il direttore di allora, Kurt Adler, la design\u00f2 vincitrice e le consegn\u00f2 il premio \u00abJames H. Schwabacher\u00bb che comprendeva uno stage con certificazione di 10 settimane a Santa F\u00e8 con lo stesso Adler, tramite il programma Merola Opera.\nNel 1973 debutt\u00f2 come professionista all'Opera di San Francisco nel ruolo di Mica\u00ebla nella \"Carmen\" di Georges Bizet: la visibilit\u00e0 ottenuta le schiuse le porte del Metropolitan Opera di New York, dove nell'autunno del 1975 cant\u00f2 nuovamente il ruolo di Mica\u00ebla con Pl\u00e1cido Domingo.\nIn questo Teatro si \u00e8 esibita inoltre in Gianni Schicchi (Lauretta) con Fedora Barbieri nel 1976, La boh\u00e8me (Musetta nel 1977 con Renata Scotto e Mim\u00ec nel 1986), I dialoghi delle Carmelitane (opera) (Madame Lidoine) nel 1978, Don Carlo (Celestial Voice) e Flauto magico (Pamina) nel 1979, La forza del destino (Leonora) nel 1982, Madama Butterfly (Cio-Cio-San) ed Ernani (Elvira) con Luciano Pavarotti nel 1983, Samson di Georg Friedrich H\u00e4ndel (Delilah), Aida con Fiorenza Cossotto e Manon Lescaut (Manon) nel 1986, Turandot (Li\u00f9) con \u00c9va Marton e Domingo nel 1987, Il Trovatore (Leonora) con Leo Nucci e la Cossotto nel 1988, Porgy and Bess (Bess) nel 1990, Un ballo in maschera (Amelia) nel 1991.\nSi esib\u00ec al Met per 18 stagioni consecutive in 216 rappresentazioni.\nNel '75 partecip\u00f2 anche alla prima incisione integrale in stereo di \"Porgy and Bess\" di George Gershwin diretta da Lorin Maazel, dove interpret\u00f2 Bess. Il disco la fece conoscere anche nel resto del mondo e la Mitchell cant\u00f2 in Europa, Asia e America meridionale.\nAl San Francisco Opera nel 1976 \u00e8 Suzel ne L'amico Fritz, nel 1977 Li\u00f9 in Turandot con Luciano Pavarotti e Montserrat Caball\u00e9 diretta da Riccardo Chailly, nel 1984 Cio-Cio-San in Madama Butterfly, nel 1988 tenne un recital, nel 1990 Suor Angelica e nel 1992 Leonora ne La forza del destino e Tosca (opera).\nAl Grand Th\u00e9\u00e2tre di Ginevra \u00e8 Li\u00f9 in Turandot con Birgit Nilsson nel 1976, Mica\u00ebla nella \"Carmen\" nel 1977 e tiene un recital nel 1981.\nNel 1977 \u00e8 Mica\u00ebla in Carmen (opera) con Pl\u00e1cido Domingo e Teresa Berganza ad Edimburgo.\nAl Royal Opera House di Londra \u00e8 Maria Boccanegra in Simon Boccanegra nel 1981, Antonia ne Les Contes d'Hoffmann nel 1982 e Mica\u00ebla in Carmen (opera) con Jos\u00e9 Carreras ed Agnes Baltsa nel 1983.\nAl Wiener Staatsoper nel 1985 \u00e8 Leonora ne Il trovatore con Leo Nucci e nel 1989 Aida diretta da Giuseppe Sinopoli.\nNell'aprile del 1987 cant\u00f2 al Met in diretta televisiva Li\u00f9 nella \"Turandot\" di Puccini accanto a \u00c9va Marton, Pl\u00e1cido Domingo e Paul Plishka. L'anno seguente affront\u00f2 per la prima volta il ruolo di \"Aida\", il suo cavallo di battaglia, che sosterr\u00e0 fino al 2001 in quasi 200 repliche nei pi\u00f9 importanti teatri internazionali.\nNel 1988 si \u00e8 esibita all'Arena di Verona in Aida.\nNel 1991 \u00e8 Tosca con Pavarotti ed Alfredo Mariotti al Teatro dell'Opera di Roma.\nNel 1996 \u00e8 Aida nella prima rappresentazione nel Nippon H.Kaikan di Tokyo di \"Aida\" di Giuseppe Verdi diretta da Zubin Mehta.\nLa carriera della Mitchell continua brillantemente nei pi\u00f9 importanti centri musicali statunitensi e non, sia in opere complete sia in recitals, spesso trasmessi in diretta TV; tra le performance pi\u00f9 significative vanno ricordate quelle di Aida, Li\u00f9 e Amelia nel \"Ballo in maschera\" e le apparizioni a New York (Met, Lincoln Center, Avery Fisher Hall), Washington (Casa Bianca, Constitution Hall), Monaco di Baviera e Roma (Terme di Caracalla).\nNel 2001 ha cominciato a dedicarsi all'insegnamento e ha tenuto un concerto di beneficenza nella sua citt\u00e0. La Mitchell \u00e8 tuttora in attivit\u00e0.\nAttualmente risiede a Houston con il secondo marito e il figlio.\nVita privata.\nLa Mitchell si spos\u00f2 in prime nozze nel 1971 ma rimase vedova appena due anni pi\u00f9 tardi. Nel 1980 ha sposato Elmer Bush III, insegnante poi diventato suo manager, da cui ha avuto un figlio, Elmer Bush IV.\nVocalit\u00e0 e personalit\u00e0 interpretativa.\nVoce calda, ricca e piena, di colorito leggermente scuro, sonora ma morbida e sorretta da un'ottima preparazione tecnica. Autentico soprano lirico-drammatico, la Mitchell si \u00e8 imposta, oltre che per qualit\u00e0 vocali, anche per l'innata musicalit\u00e0 e la spontaneit\u00e0 della recitazione. Tuttavia, la poca inclinazione a curare la parte linguistica e il forte accento americano non le permettono di avere una buona dizione che \u2013 specialmente in italiano \u2013 rasenta talvolta l'intelligibilit\u00e0.\nVideografia.\nOrchestra e Coro del Metropolitan Opera, New York; direttore James Levine.\nLUCIANO PAVAROTTI \u2013 LEONA MITCHELL \u2013 RUGGERO RAIMONDI \u2013 SHERILL MILNES.\nFilmato al Metropolitan Opera, New York, 1983.\nDECCA.\nOrchestra e Coro del Metropolitan Opera, New York; direttore James Levine.\nEVA MARTON \u2013 PLACIDO DOMINGO \u2013 LEONA MITCHELL\u00a0\u2013 PAUL PLISHKA.\nAllestimento e direzione: Franco Zeffirelli.\nFilmato al Metropolitan Opera, New York, IV.1987.\n1988, Deutsche Grammophon DVD."}
{"id": "2127657", "revid": "1272592", "url": "https://it.wikipedia.org/wiki?curid=2127657", "title": "Chiesa di San Nicol\u00f2", "text": ""}
{"id": "2127664", "revid": "115549", "url": "https://it.wikipedia.org/wiki?curid=2127664", "title": "Sindaco (ordinamento italiano)", "text": ""}
{"id": "2127676", "revid": "1428919", "url": "https://it.wikipedia.org/wiki?curid=2127676", "title": "Dichiarazione del Cairo per l'Eliminazione delle Mutilazioni Genitali Femminili", "text": "La Dichiarazione del Cairo per l'Eliminazione delle Mutilazioni Genitali Femminili (in lingua inglese \"Cairo Declaration on Female Genital Mutilation\") \u00e8 un documento ratificato nel giugno del 2003 da ventotto nazioni africane ed arabe durante la conferenza regionale delle Nazioni Unite organizzata al Cairo."}
{"id": "2127677", "revid": "729019", "url": "https://it.wikipedia.org/wiki?curid=2127677", "title": "The Romantic Flute", "text": "The Romantic Flute \u00e8 una raccolta della flautista Berdien Stenberg.\nTracce.\nCD 1\nCD 2"}
{"id": "2127678", "revid": "1305772", "url": "https://it.wikipedia.org/wiki?curid=2127678", "title": "Dichiarazione del Cairo", "text": ""}
{"id": "2127679", "revid": "1318658", "url": "https://it.wikipedia.org/wiki?curid=2127679", "title": "Retribuzione globale di fatto", "text": "La retribuzione globale di fatto, nel diritto del lavoro in Italia, consiste in tutti quegli elementi retributivi che il lavoratore percepisce con continuit\u00e0 nel tempo. \nA titolo esemplificativo fanno parte di essa l'indennit\u00e0 per il lavoro notturno, le trasferte, l'uso di autovettura propria, l'utilizzo dell'alloggio. Sono esclusi invece i rimborsi spese e tutti quegli elementi che non sono percepiti mensilmente o in ogni caso con continuit\u00e0.\nLa retribuzione base (o paga base) si distingue in quanto contempla esclusivamente la normale retribuzione spettante per contratto."}
{"id": "2127682", "revid": "339392", "url": "https://it.wikipedia.org/wiki?curid=2127682", "title": "Seitei-iai", "text": ""}
{"id": "2127684", "revid": "52076", "url": "https://it.wikipedia.org/wiki?curid=2127684", "title": "Dichiarazione del Cairo (2003)", "text": ""}
{"id": "2127686", "revid": "767487", "url": "https://it.wikipedia.org/wiki?curid=2127686", "title": "Poligrafo di Jefferson", "text": "Il Poligrafo di Jefferson \u00e8 un apparecchio meccanico che \u00e8 stato utilizzato e nella tradizione popolare anche inventato dal presidente statunitense Thomas Jefferson per copiare le lettere.\nCaratteristiche.\nIl poligrafo permetteva di fare una copia di una lettera mentre questa veniva scritta. Nonostante l'apparecchio sia stato nominato in suo onore \u00e8 abbastanza probabile che il poligrafo sia stato inventato in realt\u00e0 dall'inventore John Isaac Hawkins e che Jefferson gli abbia solamente apportato alcune modifiche.\nNella sua prima versione il poligrafo era composto da due o pi\u00f9 pennini collegati l'uno con l'altro tramite una serie di tiranti e di aste che seguivano grazie al loro dispositivo meccanico i movimenti della mano. Affinch\u00e9 l'apparecchio funzionasse era quindi necessario che uno dei pennini venisse mosso, esattamente come avveniva quando il poligrafo veniva utilizzato per scrivere una lettera."}
{"id": "2127692", "revid": "757396", "url": "https://it.wikipedia.org/wiki?curid=2127692", "title": "Austin Nichols (cestista 1982)", "text": ""}
{"id": "2127694", "revid": "110157", "url": "https://it.wikipedia.org/wiki?curid=2127694", "title": "Palazzo del Podest\u00e0 (Galluzzo)", "text": "Il palazzo del Podest\u00e0 di Galluzzo si trova nel sobborgo a poca distanza da Firenze, formalmente indipendente dal 1415 e dotato quindi di un proprio podest\u00e0. Il Galluzzo, o podesteria del Galluzzo, rest\u00f2 infatti comune indipendente per cinque secoli, in modo ininterrotto, fino al 1928, quando fu accorpato a quello di Firenze.\nStoria e descrizione.\nIl palazzo podestarile nacque affittando una casa da signore dei Canigiani, che fu acquistata e risistemata a palazzo. Dotato di tre piani \u00e8 a pianta quadrangolare con cortile interno, attorno al quale si distribuiscono la residenza privata del podest\u00e0, dei suoi collaboratori, una stanza per le sentenze, una delle udienze, una sala del Consiglio, le prigioni criminali e per le donne e infine una Sala dei Tormenti. \nDalla strada il palazzo \u00e8 ben riconoscibile per i numerosi stemmi sulla facciata (in tutti 42), appartenuti ai vari podest\u00e0 e risalenti al periodo tra il 1472 e il 1765. Alcuni sono in cattivo stato di conservazione, ma spiccano circa venti in maiolica colorata del XV e XVI secolo. Il pi\u00f9 pregiato e meglio conservato \u00e8 quello di Pagolo di Niccol\u00f2 Frescobaldi, datato 1503 e circondato da una pregevole ghirlanda di foglie, fiori e frutta. \nIl portale in facciata presenta invece l'architrave scolpita con gli stemmi di Firenze (il giglio), del Popolo di Firenze, della Parte Guelfa, dei Priori di Libert\u00e0 e della Lega del Galluzzo. \nDopo l'abolizione della podesteria il palazzo ebbe varie funzioni. Dal 1859 fu sede della Pretura; oggi \u00e8 di propriet\u00e0 del Comune di Firenze ed \u00e8 usato per varie manifestazioni pubbliche del Quartiere 3.\nDavanti al palazzo si trova l'ex-Palazzo del Comune di Galluzzo."}
{"id": "2127695", "revid": "1318658", "url": "https://it.wikipedia.org/wiki?curid=2127695", "title": "Palazzo Stefano De Mari", "text": "Il palazzo Stefano De Mari \u00e8 un edificio sito in via San Luca al civico 5 nella zona del Mercato di Banchi nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO.\nStoria e descrizione.\nIl palazzo \u00e8 attestato in posizione baricentrica tra la sede dell'albergo Spinola e quello dei De Mari di Banchi; costruito nel XVI secolo su preesistenze medievali degli Spinola, \u00e8 inserito nei rolli dal 1588, associato alla famiglia De Mari.\nStefano De Mari, il nome pi\u00f9 frequentemente imbussolato, fu un nobile spesso in corsa per il dogato, conferitogli poi nel 1663; egli appartiene a una famiglia legata alla Spagna e a Napoli attraverso affari e commerci.\nI legami con la citt\u00e0 partenopea sono palesati dal titolo di principe Acquaviva di Napoli che spetta a Carlo, nipote di Stefano e anche al proprietario del palazzo nel 1798, cos\u00ec come si evince dall'estimo.\nIl monumentale portale tardo cinquecentesco conduce a un atrio ristrutturato nel XIX secolo in cui vi \u00e8 una targa che ricorda un episodio della Resistenza. Gli angusti affacci dei prospetti, affrescati a quadrature, sono compensati dalla luminosit\u00e0 del cortile interno su cui si snoda lo scalone loggiato, in parte tamponato. Bench\u00e9 attualmente suddiviso in numerosi appartamenti privati, l'appartamento monumentale al piano nobile conserva due saloni affrescati. Entrambi gli ambienti presentano alle pareti un finto colonnato attribuito ai quadraturisti Enrico e Antonio Haffner\",\" mentre un la volta del primo salone presenta \"Episodi di storia antica\" realizzati da Bernardo Castello, e la volta del secondo un affresco con \"Tobiolo e l'angelo\" attribuito a Giovanni Battista Carlone."}
{"id": "2127697", "revid": "404449", "url": "https://it.wikipedia.org/wiki?curid=2127697", "title": "Palazzo della Dogana (Castiglione della Pescaia)", "text": "Il palazzo della Dogana \u00e8 un edificio situato a Castiglione della Pescaia. La sua posizione \u00e8 lungo via Portocanale, di fianco all'edificio del casello idraulico.\nStoria.\nIl complesso architettonico fu costruito tra il 1789 e il 1790 su progetto dell'ingegnere granducale Pietro Conti, presso il porto di Castiglione della Pescaia, che costituiva il principale approdo della Provincia Inferiore Senese prima e del Compartimento Grossetano poi, nella parte meridionale del litorale del Granducato di Toscana. L'edificio sostitu\u00ec una preesistente struttura doganale, non pi\u00f9 sufficiente a svolgere le proprie funzioni.\nLa costruzione della dogana fu voluta dai granduchi di Lorena per il controllo delle merci in entrata e uscita dal porto.\nDescrizione.\nIl palazzo si presenta come un'imponente struttura architettonica a pianta rettangolare, che si sviluppa su tre livelli continui.\nLe strutture murarie esterne si presentano interamente rivestite in intonaco, ove si aprono sui vari livelli una serie di finestre di forma quadrangolare, mentre al pian terreno nella parte centrale della facciata meridionale che guarda verso il porto-canale si apre il portone d'ingresso principale ad arco. Sulla medesima facciata sono collocate alcune lapidi con iscrizioni, che ricordano alcuni eventi storici verificatisi a Castiglione della Pescaia."}
{"id": "2127704", "revid": "599013", "url": "https://it.wikipedia.org/wiki?curid=2127704", "title": "Cappella di San Sebastiano (Sassello)", "text": "La cappella di San Sebastiano \u00e8 un luogo di culto cattolico situato nella localit\u00e0 di Colletto nel comune di Sassello, in provincia di Savona. Si trova in prossimit\u00e0 della parrocchiale della Santissima Trinit\u00e0, lungo l'antica strada di collegamento con il mare.\nStoria e descrizione.\nLa prima citazione riguarda un rifacimento dell'edificio nel 1528 circa. Certamente esso fu riparato nel 1627, nel 1637, 1722, 1779, 1803 e nel 1855.\nIl vicino ponte, detto \"ponte di San Sebastiano\", fu costruito nel 1603 e rifatto nel 1946 perch\u00e9 distrutto nel 1945 per cause belliche.\nLa cappella presenta un pronao che copre anche un tratto della strada. All'interno si trova un'immagine di \"San Sebastiano\", posta sopra l'altare in marmo."}
{"id": "2127705", "revid": "729019", "url": "https://it.wikipedia.org/wiki?curid=2127705", "title": "Stones Throw Records", "text": "Stones Throw Records \u00e8 una etichetta discografica indipendente, con sede in California, che si occupa di musica hip hop.\nStoria.\n\u00c8 stata creata nel 1996 dal DJ e produttore musicale Peanut Butter Wolf. La \"Now-Again Records\" e la \"Soul Cal Records\" sono due etichette ad essa legate, specializzate in funk e in ristampe di dischi soul.\nAlla Stones Throw sono accasati artisti come Madlib e i suoi vari progetti paralleli: Madvillain, Jaylib, Yesterdays New Quintet, Quasimoto, Sound Directions e Lootpack. Altri artisti di spicco dell'etichetta sono James Pants, Gary Wilson, The Turntablist (aka DJ Babu), Rob Swift, Rasco, Breakestra, Oh No, Dudley Perkins, J Dilla (aka Jay Dee), e Koushik.\nNel 2006 l'etichetta ha annunciato di avere messo sotto contratto nuovi artisti, come Aloe Blacc, J Rocc, Roc C, Cue e Georgia Anne Muldrow."}
{"id": "2127712", "revid": "254059", "url": "https://it.wikipedia.org/wiki?curid=2127712", "title": "Louis-Charles de Maleville", "text": "Biografia.\nCharles de Maleville nacque da una delle famiglie pi\u00f9 importanti del P\u00e9rigord. Il nonno Jaques (1742-1824), senatore e pari di Francia, era stato uno dei quattro giureconsulti che avevano redatto il \"Code Napol\u00e9on\" ed il padre Joseph (1778-1832) fu celebre giurista e deputato della Dordogna.\nDei due figli di Joseph, il primogenito Lucien era stato avviato agli studi giuridici, mentre il cadetto Charles abbracci\u00f2 la carriera militare. Entrato nella prestigiosa accademia militare napoleonica di Saint-Cyr, il 16 novembre 1832, ne esc\u00ec sottotenente assegnato al 62\u00ba reggimento di linea (fanteria), di stanza in Algeria, il 20 aprile 1835.\nRimase nel continente africano undici anni per tornare in Francia, con il grado di capitano e con la nomina a cavaliere della Legion d'Onore, ad essere compreso negli ufficiali d'ordinanza del Re, l'11 giugno 1847.\nDopo l'avvento del secondo impero, nominato tenente colonnello, gli fu affidato il comando di un battaglione del 3\u00ba reggimento di linea, inviato nel Mar Baltico con le truppe da sbarco, nell'ambito della guerra di Crimea, ottenendo la nomina a ufficiale della Legion d'Onore.\nNel 1854 ritorn\u00f2 in Africa, dove venne nominato colonnello comandante del 55\u00ba reggimento di linea, il 30 dicembre 1857.\nAlla formazione dell'Armata d'Italia, il suo reggimento venne assegnato alla divisione Failly del IV corpo d'armata, agli ordini del generale Adolphe Niel e partecip\u00f2 all'intera seconda guerra di indipendenza italiana. \nL'episodio di Casa Nuova.\nNelle prime fasi della Battaglia di Medole, iniziata alle ore 4 del 24 giugno 1859, la divisione Failly venne tenuta di riserva e, successivamente, impegnata nel punto nevralgico della fattoria Casa Nuova in frazione Rebecco di Guidizzolo, pi\u00f9 volte presa e persa dai francesi e dagli austriaci, con un impressionante tributo di vite umane, solo giustificabile dalla determinante rilevanza strategica del sito. Furono pi\u00f9 di mille i cadaveri lasciati dai due eserciti a Casa Nuova, oltre ad uno sterminato numero di feriti. \nIl 55\u00ba reggimento del colonnello Malville si trov\u00f2 a difendere la fattoria, dopo l'ennesima riconquista francese, dall'ultimo massiccio attacco sferrato da Wimpffen alle 15, nel tentativo di sfondare la linea del IV corpo d'armata e ribaltare le sorti della grande battaglia.\nSottoposto a continue ondate d'assalto della fanteria ed al costante fuoco di cannoni e razzi, il 55\u00ba si trov\u00f2 in forte inferiorit\u00e0 numerica, rimanendo ben presto a corto di munizioni. Alla richiesta inviata da Malville per ottenere rinforzi e rifornimenti, Niel rispose che non poteva mandare n\u00e9 gli uni n\u00e9 gli altri, ma che la posizione di Casa Nuova, doveva essere mantenuta ad ogni costo. \nNell'ultimo assalto, quando gli austriaci erano ad un centinaio di metri dal casale, Maleville comprese che l'unica possibilit\u00e0 di contrastare il nemico era quello di caricarlo alla baionetta. Data la disparit\u00e0 delle forze in campo, non era sperabile sopraffare gli austriaci, ma il contatto tra gli schieramenti avrebbe impedito agli austriaci ogni manovra di formazione a quadrato, consentendo l'intervento della cavalleria del generale Partouneaux, appostata nelle vicinanze e nascosta dalle coltivazioni di granoturco.\nConscio di dover dare l'esempio in quella particolare situazione, Maleville afferr\u00f2 la bandiera del reggimento e spron\u00f2 il cavallo per attraversare le proprie linee e lanciarsi verso lo schieramento austriaco, gridando \"55\u00ba, salvate la bandiera !\". Riusc\u00ec a compiere poche decine di metri prima di essere atterrato dai colpi dalla fucileria avversaria, ma la bandiera venne raccolta dal vicecomandante Tiersonnier che gli galoppava appresso e che prosegu\u00ec la temeraria cavalcata del colonnello, condividendone la sorte.\nNel frattempo, per\u00f2, l'intero reggimento era uscito dalle posizioni e gi\u00e0 si lanciava in un compatto contrattacco all'arma bianca. L'impatto fu terribile, ma scompigli\u00f2 le file austriache che, immediatamente allargarono il fronte per accerchiare i francesi. Gli ussari di Partouneaux non si fecero sfuggire l'occasione di caricare la mal disposta fanteria austriaca che fu costretta alla ritirata.\nLa morte.\nIl colonnello Maleville, ferito ad una coscia, fu prontamente soccorso e trasportato nell'ambulanza di palazzo Ceni a Medole. Era quella la prima, in ordine di tempo, delle molte e improvvisate ambulanze militari create nella grande battaglia, che avrebbero ispirato a Henri Dunant l'idea della Croce Rossa. Lo stesso Dunant ricord\u00f2 il colonnello Maleville nel suo libro di memorie.\nNonostante le cure prestategli, la ferita si rivel\u00f2 ben pi\u00f9 seria di come era apparsa in un primo momento e Charles de Maleville spir\u00f2 il giorno seguente.\nTra i suoi effetti venne trovato un biglietto al quale il colonnello aveva affidato le ultime volont\u00e0: \"Se muoio - aveva scritto - desidero che il mio corpo venga imbalsamato e trasportato in Francia\".\nIl fratello Lucien, consigliere del tribunale di Parigi, avvertito del ferimento di Charles, si mise subito in viaggio per Medole, poi non restandogli che accompagnare la salma nel ritorno in patria, avvenuto il 5 luglio 1859, nel porto di Tolone.\nLouis-Charles de Maleville fu sepolto a Parigi nella Chiesa Saint-Eug\u00e8ne-Sainte-C\u00e9cile."}
{"id": "2127716", "revid": "330183", "url": "https://it.wikipedia.org/wiki?curid=2127716", "title": "Colonnello Maleville", "text": ""}
{"id": "2127718", "revid": "767487", "url": "https://it.wikipedia.org/wiki?curid=2127718", "title": "Soldato sotto la pioggia", "text": "Soldato sotto la pioggia (\"Soldier in the Rain\") \u00e8 un film del 1963 diretto da Ralph Nelson, con Jackie Gleason e Steve McQueen.\nTrama.\nEustis \u00e8 un soldato americano ben intenzionato a escogitare qualsiasi cosa per fare quattrini e diventare un uomo di affari dopo il servizio nell'esercito, tuttavia vorrebbe coinvolgere nei suoi affari anche il suo amico, il sergente maggiore Slaughter, il quale invece ama la vita della caserma e non \u00e8 intenzionato a cambiarla; la morte del suo cane prima e la morte del suo amico Slaughter poi convinceranno Eustis a fare la carriera nell'esercito come avrebbe fatto il suo amico."}
{"id": "2127719", "revid": "838137", "url": "https://it.wikipedia.org/wiki?curid=2127719", "title": "Sindaco (Svizzera)", "text": "Nell'ordinamento ticinese il sindaco \u00e8 l'organo monocratico a capo del governo di un comune, presiede il Municipio e dirige l'Amministrazione comunale. La figura del sindaco \u00e8 normata dal capitolo V della Legge Organica Comunale del 10 marzo 1987, che ne fa l'unica carica politica monocratica discrezionale dell'intero ordinamento confederale.\nNell'ordinamento grigionese la persona a capo dei comuni di lingua italiana assume invece il titolo di podest\u00e0.\nElezione.\nLa legislazione ticinese prevede l'elezione popolare diretta \"eventuale\" del sindaco. Il sindaco \u00e8 scelto necessariamente fra uno dei neoeletti membri del municipio, l'organo esecutivo del comune, limitando cos\u00ec ad un massimo di sette il numero dei cittadini candidabili alla carica. Qualora gli accordi politici intercorsi fra i partiti rappresentati nel municipio permettano di individuare un candidato unico, esso assume la carica in maniera tacita senza bisogno di alcun passaggio elettorale; in caso contrario, il sindaco viene scelto dai cittadini fra i municipali che abbiano avanzato la propria candidatura, e il municipale che ottenga la maggioranza assoluta dei suffragi viene elevato alla carica, mentre in caso contrario si ricorre ad un ballottaggio nel mese successivo.\nMandato.\nIl sindaco dura in carica 4 anni con tempistica coordinata con le altre autorit\u00e0 comunali, e in questo periodo, oltre alla massima carica comunale, continua ad esercitare quella di municipale a capo del proprio dipartimento amministrativo. In caso di impedimento temporaneo, le sue funzioni sono esercitate dal vicesindaco, scelto sempre dai municipali fra di essi. Il sindaco pu\u00f2 dimissionare anticipatamente solo per gravi e giustificati motivi, e la rinuncia comporta automaticamente la decadenza anche dalla carica di municipale.\nFunzioni.\nSecondo l'art.118 della LOC, al sindaco spetta la rappresentanza del comune e la presidenza del municipio. In caso di urgenza, pu\u00f2 prendere di sua iniziativa gli opportuni provvedimenti, che vanno poi sottoposti il prima possibile alla ratifica del municipio. Tra le sue funzioni, la legge disciplina che:"}
{"id": "2127720", "revid": "228587", "url": "https://it.wikipedia.org/wiki?curid=2127720", "title": "Mariano \u00c1lvarez", "text": ""}
{"id": "2127722", "revid": "1516087", "url": "https://it.wikipedia.org/wiki?curid=2127722", "title": "Giuseppe Castellano", "text": "Firm\u00f2, a nome dell'Italia, l'Armistizio di Cassibile del 3 settembre 1943, che sanc\u00ec la cessazione delle ostilit\u00e0 tra l'Italia e le potenze alleate.\nBiografia.\nLa carriera militare.\nGiuseppe Castellano nacque a Prato nel 1893, da famiglia di origine siciliana. Militare di carriera, partecip\u00f2 alla Prima guerra mondiale come ufficiale di artiglieria con il grado di capitano, conseguendo una medaglia di bronzo al valor militare. Successivamente entr\u00f2 nello stato maggiore dell'esercito.\nDurante la Seconda guerra mondiale prese parte alla campagna di Jugoslavia (1941-42) e, nel 1942, fu nominato generale di brigata per merito di guerra. In Jugoslavia conobbe il comandante della 2\u00aa armata generale Vittorio Ambrosio, guadagnandone la fiducia. Quando, il 20 gennaio 1942 Vittorio Ambrosio fu nominato Capo di Stato Maggiore dell'Esercito, Castellano lo segu\u00ec a Roma come \"generale addetto\". Era in quel periodo, il pi\u00f9 giovane generale di brigata del Regio esercito.\nIl 2 febbraio 1943 Ambrosio assunse l'incarico di Capo di Stato Maggiore generale, grazie anche alla collaborazione di Castellano che, successivamente, rivest\u00ec l'incarico di capo della Sezione piani e operazioni dello Stato Maggiore generale.\nLa caduta del fascismo.\nGiuseppe Castellano, coadiuv\u00f2 il suo Capo di Stato Maggiore Ambrosio e il Comandante dei servizi segreti generale Giacomo Carboni, nell'iniziativa politica sorta in ambito militare finalizzata alla destituzione di Benito Mussolini, e mirante alla sua sostituzione con un elemento di spicco dell'esercito (Pietro Badoglio o, in subordine, Caviglia). Tale azione fu autonoma rispetto a quella interna al Partito fascista, capeggiata da Dino Grandi, che si concretizz\u00f2 con l'Ordine del Giorno presentato al Gran Consiglio del Fascismo e messo ai voti nella notte tra il 24 e il 25 luglio del 1943. Entrambe le iniziative contavano sull'intervento decisivo del sovrano.\nIl 25 luglio, una volta approvato dal Gran Consiglio del Fascismo l'ordine del giorno Grandi, che rimetteva nelle mani del Re il Comando Supremo delle Forze Armate, Vittorio Emanuele III ruppe gli indugi e procedette alla sostituzione di Mussolini con il Maresciallo Badoglio.\nL'iniziativa che condusse all'arresto dell'ex capo del Governo, nel pomeriggio del 25 luglio 1943 fu dello stesso Castellano che elabor\u00f2 con il generale Carboni il piano per introdurre con l'assenso del Ministro della Real Casa Pietro d'Acquarone un'autoambulanza in Villa Savoia e ordinare a cinquanta carabinieri l'arresto di Mussolini. Ambrosio fu preventivamente informato ma non si oppose.\nL'armistizio con le forze alleate.\nIl 7 agosto 1943, a Roma, il Consiglio della Corona, un organismo di cui facevano parte, oltre al sovrano, il Maresciallo Badoglio ed altri militari influenti quali il Capo di Stato Maggiore Ambrosio, il Capo di Stato Maggiore dell'Esercito Roatta e il comandante dei servizi segreti Giacomo Carboni, approv\u00f2, a maggioranza di due terzi, la decisione di uscire dalla guerra. Ambrosio propose Giuseppe Castellano quale rappresentante italiano per le trattative di pace con gli alleati, pur non conoscendo minimamente, quest'ultimo, nemmeno una frase d'inglese. Il generale pot\u00e9 avvalersi in tutte le fasi delle trattative come traduttore e assistente di Franco Montanari, all'epoca console a Lisbona.\nLe istruzioni che il Capo di Stato Maggiore dette al suo braccio destro, il 12 agosto 1943, furono di esporre la situazione militare, ascoltare le intenzioni degli alleati e, soprattutto \u201cdire che noi non possiamo sganciarci dalla Germania senza il loro aiuto\u201d. Il generale italiano, tuttavia, non pot\u00e9 attuare la missione con la speditezza che la drammaticit\u00e0 della situazione esigeva. Castellano, infatti, fu autorizzato a raggiungere il territorio neutrale soltanto in treno, e impieg\u00f2 tre giorni per raggiungere Madrid e conferire con l'ambasciatore inglese Sir Samuel Hoare. Successivamente impieg\u00f2 altri tre giorni per raggiungere Lisbona, ove, solo il 19 agosto, confer\u00ec con i rappresentanti del Comando Alleato. Ripart\u00ec in treno il giorno 23, giungendo finalmente a Roma il 27 agosto. La missione era durata quindici giorni.\nNel frattempo, per affiancare l'inviato italiano, furono mandati a Lisbona in aereo il generale Rossi ed il generale Zanussi, che si presentarono ai rappresentanti alleati appena ripartito Castellano per Roma. Questa scelta gener\u00f2 anche una certa confusione tra gli alleati; in particolare il generale Zanussi, gi\u00e0 addetto militare a Berlino, non era ben visto dagli alleati peraltro confusi dall'invio di delegazioni cos\u00ec ravvicinate e senza coordinamento.\nIl 27 agosto a Roma Castellano illustr\u00f2 a Badoglio e al Ministro degli esteri Raffaele Guariglia le clausole imposte dagli anglo-americani: costoro avevano chiesto la resa senza condizioni, da attuarsi mediante la sottoscrizione di un accordo (cosiddetto \u201carmistizio corto\u201d) in dodici articoli; entro la data del 30 agosto doveva essere comunicata l'adesione o meno del governo italiano tramite un apparecchio radio di cui Castellano era stato dotato; in caso di risposta affermativa, le parti si sarebbero incontrate nuovamente in una localit\u00e0 della Sicilia da definire. Dopo l'accettazione della resa incondizionata e la cessazione delle ostilit\u00e0, le parti avrebbero sottoscritto un'intesa pi\u00f9 dettagliata (cosiddetto \u201carmistizio lungo\u201d).\nIl sovrano fu reso edotto delle clausole dell'armistizio solo due giorni dopo (29 agosto). Una prima risposta dell'Italia fu definita il 30 agosto, quando lo stesso Badoglio dette istruzioni al generale Castellano di tornare in Sicilia per esporre le tesi contenute in un memorandum redatto da Guariglia; secondo tale atto l'Italia non avrebbe potuto chiedere l'armistizio prima di ulteriori sbarchi alleati che mutassero le situazioni di forza a sfavore dei tedeschi. Il generale era inoltre munito di un appunto esplicativo del capo del Governo che precisava che gli sbarchi dovevano essere effettuati da almeno quindici divisioni tra La Spezia e Civitavecchia. Il giorno dopo, alle ore 9:00, in aereo, previa comunicazione tramite l'apparecchio radio di cui era stato munito, Castellano raggiunse di nuovo Termini Imerese e di l\u00ec fu portato nella localit\u00e0 scelta per la firma dell'armistizio \u201ccorto\u201d: Cassibile, presso Siracusa. L\u00ec, da Lisbona via Algeri, era stato trasportato anche il generale Zanussi, al quale \u2013 invece - erano state consegnate le clausole dell'armistizio \u201clungo\u201d. Di fronte all'esposizione del rappresentante italiano, gli alleati furono irremovibili e confermarono le loro richieste. Di conseguenza, Castellano e Zanussi furono rimandati a Roma quella sera stessa, sempre per via aerea e vi arrivarono quando il maresciallo Badoglio era gi\u00e0 andato a dormire.\nFu quindi il 1\u00ba settembre che avvenne la decisiva riunione al vertice, cui parteciparono il capo del Governo, il Ministro degli esteri Raffaele Guariglia, il Capo di Stato Maggiore Vittorio Ambrosio, il generale Castellano, il generale Mario Roatta, il generale Giacomo Carboni e il Ministro della Real Casa Pietro d'Acquarone, in rappresentanza del re, che, inspiegabilmente, era assente. L'unico al corrente delle condizioni dell'armistizio lungo era il generale Roatta, che era stato informato da Giacomo Zanussi, e non Castellano, n\u00e9 il maresciallo Badoglio. Nonostante le obiezioni del generale Carboni, l'armistizio \u201ccorto\u201d fu formalmente accettato.\nIl giorno dopo, Castellano fu riaccompagnato per via aerea in Sicilia privo, per\u00f2, di una delega ufficiale alla sottoscrizione dell'accordo, richiesta dagli alleati. Tale circostanza comport\u00f2 al generale un nuovo viaggio aereo di andata e ritorno. \nLa firma.\nFinalmente, su delega del Re, il giorno 3 settembre 1943 alle ore 17:15, Giuseppe Castellano, sotto una tenda ombreggiata da un ulivo a Cassibile, pose la sua firma alla conclusione della guerra tra l'Italia e le potenze alleate.\nSottoscritto l'armistizio \u201ccorto\u201d, gli alleati trattennero il generale Castellano in Sicilia; il 5 settembre, infatti, rimandarono a Roma solamente i suoi due accompagnatori, il maggiore Marchesi e il pilota Vassallo, senza comunicare la data esatta in cui doveva essere reso noto l'armistizio medesimo. Il generale Eisenhower non comunic\u00f2 a Castellano tale informazione nemmeno 24 ore prima della dichiarazione, letta su Radio Algeri l'8 settembre alle ore 18.30..\nCastellano, tuttavia aveva dato a Marchesi e a Vassallo una lettera per il generale Ambrosio con indicazione da riferire a Badoglio \u2013 rivelatasi erronea- che tale data sarebbe caduta tra i giorni 10 e 15 settembre, probabilmente il 12. Tale forma di sfiducia fu una delle ragioni dell'impreparazione italiana al momento dell'annuncio pubblico dell'avvenuta firma dell'armistizio. In Italia l'armistizio fu reso pubblico alle 19:45 dello stesso 8 settembre dai microfoni dell'EIAR, letto da Badoglio.\nDopo l'armistizio.\nCastellano rimase con gli Alleati e inviato ad Algeri come \"Capo della missione italiana\" presso il comando alleato del Mediterraneo in Africa, fino a quando fu autorizzato a tornare in Italia.\nIl 17 agosto 1944 fu ascoltato dall'apposita commissione d'inchiesta sulla mancata difesa di Roma.\nFu quindi posto, il 1\u00ba ottobre 1944, al comando della divisione di sicurezza interna Aosta di stanza in Sicilia, fino al giugno 1946.\nCollocato a riposo nel 1947, presiedette una catena di alberghi e di terme. Nel dopoguerra ha narrato in alcuni volumi le vicende di cui \u00e8 stato protagonista nel 1943.\n\u00c8 scomparso a Porretta Terme, nell'attuale citt\u00e0 metropolitana di Bologna, a ottantatr\u00e9 anni, nel 1977."}
{"id": "2127723", "revid": "2123298", "url": "https://it.wikipedia.org/wiki?curid=2127723", "title": "Messianismo Chabad", "text": "Messianismo Chabad, o Messianismo Lubavitch, \u00e8 un termine usato per descrivere una gamma di credi nell'ambito del movimento chassidico Chabad-Lubavitch, che riguarda il defunto leader Rabbi Menachem Mendel Schneerson e la presunta sua posizione di Messia ebraico. Mentre alcuni credono che il Rebbe sia morto ma che ritorner\u00e0 in qualit\u00e0 di Messia, altri sono convinti che sia semplicemente \"nascosto\". La maggioranza nega l'idea che egli sia il messia rivelato. La prevalenza di tali opinioni all'interno del movimento \u00e8 disputata..\nLa credenza che Schneerson sia il messia va indietro agli anni 1950; si rafforz\u00f2 durante il decennio precedente alla sua morte nel 1994 ed \u00e8 tuttora dibattuta, contestata e spesso rinfocolata anche nell'ambito di altri movimenti ebraici ortodossi.\nStoria del Messianismo.\nNel 1984 alcuni chassidim Lubavitch cantavano una canzone che si riferiva al Rebbe come \"nostro giusto e vero messia\" che \"verr\u00e0 a redimerci\", ma Schneerson fece fermare subito tale abitudine. Nel 1991 un'altra canzone inizi\u00f2 a spargersi tra gli chassidim, questa volta che proclamava \"Vita lunga al nostro maestro, nostro insegnante e nostro rabbi, il Re Messia ora e sempre\"vedi immagine poster. Dopo il suo infarto del 1992, questa canzone veniva cantata abitualmente in sua presenza.\nNegli ultimi anni di Rabbi Schneerson, i suoi insegnamenti venivano interpretati da molti come se implicassero una sua affermazione di essere il Messia ebraico. La sua morte nel 1994 non ferm\u00f2 il fervore messianico, dato che i credenti trovavano modo di spiegare la credenza che Schneerson fosse il Messia, nonostante fosse morto. Alcuni affermavano che in realt\u00e0 non era morto per niente, ma che fosse ancora fisicamente presente, sebbene in maniera \"nascosta\". Altri dicevano che, sebbene fosse morto, esistevano prove nel Giudaismo che confermavano e legittimizzavano il ritorno del Messia dai morti.\nLo sviluppo di questo tipo di messianismo, e il suo impatto specifico sullo Chabad \u2014 e sul Giudaismo ortodosso in generale \u2014 \u00e8 stato oggetto di vivaci dibattiti e molta discussione sui giornali ebraici e anche su bollettini accademici.\nPrimi sviluppi.\nUno dei primi proponenti dell'idea che Schneerson fosse il Messia fu di Rabbi Avraham Parizh. Sin dal 1952, Parizh pubblic\u00f2 un poster che lo proclamava messia. Quando la notizia giunse negli Stati Uniti che tale poster circolava a Tel Aviv, Schneerson proib\u00ec la sua distribuzione.\nMentre Schneerson viveva.\nSecondo la ricerca di Rachel Elior, le aspettative che il Rebbe fosse il messia si rafforzarono gradualmente durante gli anni 1980. Mentre conferma che il messianismo di Chabad pu\u00f2 essere ricollegato agli anni 1950 e al precedente Rebbe di Lubavitch, l'autrice cita fonti precise che negli anni 1980 ci fu una forte alzata di fervore messianico. La gente scriveva al \"Moshiach\" (=Messia) invece che al Rebbe, conversazioni sulla vera identit\u00e0 del Rebbe divennero preponderanti, e siccome il Rebbe parlava sempre di pi\u00f9 sul tema del messianismo, il fervore crebbe notevolmente. Elior argomenta che lo sviluppo del messianismo Chabad era una risposta all'Olocausto e costituiva un tentativo di Schneerson di offrire una risposta e uno scopo a tale sterminio, offrendo \"una certezza escatologica e un proposito messianico \u2013 apparentemente unica risposta razionale da un punto di vista teologico.\" Ma questa non \u00e8 un'opinione condivisa dai membri del movimento stesso.\nSecondo Paul R. Carlson, Schneerson divenne pi\u00f9 diretto sul tema dell'et\u00e0 messianica durante la Guerra del Golfo del 1991. Schneerson venne pubblicato dalla \"Jewish Telegraphic Agency\" per aver affermato ai suoi seguaci che tale evento avrebbe \"annunciato l'arrivo del Messia\" citando dalla midrash Yalkut Shimoni: \"O voi umili, il tempo della vostra redenzione \u00e8 arrivato.\" Tale messaggio venne subito riproposto dai suoi seguaci con annunci a pagina intera su vari giornali, affermando che l'et\u00e0 della Redenzione era giunta. Altre riprove provenivano dalla caduta del comunismo e dall'emigrazione in massa degli ebrei russi verso Israele. Carlson cita Rabbi Chaim Bergstein sul \"Detroit Jewish News\": \"Non dico che egli sia o non sia Mashiach, ma non esiste nessuno pi\u00f9 erudito... in questa generazione.\"\nMenachem Friedman ha scritto nel 1991 che \"...il fatto che egli non abbia figli e non abbia mai preparato un successore... rende la questione della continuit\u00e0 nella dinastia Chabad un problema veramente critico. La soluzione messianica \u00e8 praticamente l'unica che possa risolvere tali paure .\" Aggiunge: \"...la diffusione della credenza che il Rebbe sia il Messia viene facilitata dalla totale mancanza di controlli ed equilibri nello chassidismo Chabad. Non esiste nessuno\u2026 che offra una parola di critica. Molti che lo circondano dipendono da lui finanziariamente e lo considerano un superuomo. Non c'\u00e8 quindi da meravigliarsi che siano tentati a crederlo il Messia\"\nAlla fine degli anni 1980, i rabbini Chabad negli Stati Uniti non solo dichiararono che l'arrivo del messia era imminente, ma dissero anche che sarebbe stato Schneerson. Per esempio, tale Rabbi Asher Zeilingold disse alla stampa che \"si aspettava che il messia arrivasse da un momento all'altro\" e che Schneerson \"presto sarebbe stato riconosciuto da Dio come il salvatore.\"\nMorte del Rebbe.\nMentre Schneerson giaceva morente nel settore dei malati gravi all'ospedale \"Beth Israel Medical Center\", circa 2.000 seguaci si radunarono al esterno, in Stuyvesant Square. Molti danzavano e cantavano \u2013 preannunciando la Fine del mondo. Altri pregavano, altri ancora battevano contro il muro dell'ospedale come fosse il Muro del Pianto.\nDopo la morte del Rebbe.\nLa morte di Schneerson port\u00f2 ad un ripensamento della teologia del messianismo nell'ambito del Chabad. Sebbene partecipassero al funerale alcune dozzine di messianici estremisti che danzarono durante tutta la processione affermando che la sua morte era una fase \"obbligatoria\" del suo ritorno come Messia \u2013 la maggioranza dei messianici rimasero perplessi.\nDurante le esequie, il giornale \"Washington Post\" scrisse che la morte aveva lasciato Chabad traumatizzato e in crisi: \"Anche al momento in cui la sua bara veniva messa sul carro funebre, una folla disperata di fedeli Lubavitch inneggiava preghiere affinch\u00e9 Schneerson si alzasse e si rivelasse il Messia tanto atteso da tempi immemori.\"\nTre giorni dopo la morte di Schneerson, il giornale ebraico \"The Forward\" scriveva che il movimento si era diviso, con un gruppo che asseriva che il Rebbe era ancora vivo ed un altro che credeva sarebbe risorto: \"Ci sono coloro che a Crown Heights dicono che non credono il rebbe sia morto, e altri che dicono che la sua resurrezione \u00e8 prossima. Alcuni di questi resurrezionisti, criticati per essersi allontanati dal Giudaismo tradizionale, hanno cominciato a dormire vicino alla tomba del Rebbe nel cimitero di Queens, sperando di essere i primi a vedere il loro Messia risorgere dai morti.\"\nIl testamento di Schneerson provoc\u00f2 un altro colpo ai messianici, poich\u00e9 veniva nominato unico esecutore testamentario il rabbino Yehuda Krinsky., forte sostenitore anti-messianico. Testimone all'apertura del documento era Rabbi Leib Groner, dichiarato messianico. Sebbene le somme citate nel testamento fossero esigue, esso dava a Krinsky la custodia di molte importanti organizzazioni all'interno del movimento Chabad e ci\u00f2 fu un duro colpo per Groner.\nLa nomina di un successore non ebbe luogo\u00a0\u2013 nessuno veniva prescelto nel testamento e Krinsky rifiut\u00f2 di assumersi la responsabilit\u00e0 esclamando \"me ne guardi il cielo!\" quando gli fu chiesto se potesse accettarla; voci che affermavano che Rabbi Yoel Kahn fosse stato nominato successore in un secondo testamento segreto, non ebbero seguito.\nChabad si riorganizza.\nDopo alcuni mesi, comunque, i messianici si riorganizzavano e presto diventavano uno dei due maggiori gruppi all'interno del movimento Chabad. Molti suoi membri preferirono riferirsi alla morte di Schneerson come ad un semplice \"passaggio\", una transizione. Col tempo la morte di Schneerson venne ad essere conosciuta come \"Gimmel Tamuz\" \u2013 la data ebraica del suo passaggio.\nAntropologia messianica.\nAlcuni studiosi di religione hanno fatto paragoni con lo sviluppo della prima cristianit\u00e0: L'antropologo Joel Marcus scrive: \"La storia recente del movimento moderno Chabad Lubavitch nell'ambito dell'ebraismo chassidico fornisce chiarimenti sullo sviluppo della prima cristianit\u00e0. In entrambi i movimenti, accettate profezie escatologiche hanno aumentato la fede nell'autorit\u00e0 dei rispettivi capi, ed esiste un miscuglio di elementi di 'gi\u00e0' e di 'non ancora'. Simili generi di letteratura vengono usati per diffondere la buona notizia (per es. catene di miracoli e collezioni indipendenti di detti originali). Entrambi i capi accettarono tacitamente la fede messianica dei loro seguaci ma furono reticenti nel dichiararsi messia direttamente. Il cataclisma della morte del Messia ha portato a credere nella sua esistenza continuativa e persino nella sua resurrezione.\" Sono tali paragoni che mettono a disagio molti ebrei ortodossi. L'accademico Mark Winer afferma che \"il parere del movimento Lubavitch che il loro defunto rebbe Menachem Mendel Schneerson sia il Messia, ripropone il millenarismo cristiano\"\nL'antropologo Simon Dein afferma: \"I membri Lubavitch sostenevano che il loro Rebbe fosse pi\u00f9 potente in campo spirituale senza l'ostacolo del corpo fisico. Per\u00f2 ora alcuni asseriscono che egli non sia mai morto. Diversi altri affermano che il Rebbe sia Dio. Ci\u00f2 \u00e8 una scoperta importante. Non si conosce nella storia del Giudaismo che si sia mai asserito che il proprio capo religioso sia Dio e in tale affermazione il gruppo rimane unico. Esistono certi elementi cristiani che sembrano permeare le idee messianiche di questo gruppo.\"\nAlcuni sono arrivati persino a descrivere il messianismo Chabad come \"cristianit\u00e0 halakhica\". Lo studioso di ebraismo Jacob Neusner scrive: \"Una sostanziosa maggioranza dell'importante movimento ortodosso chiamato Lubavitch o chassidismo Chabad afferma che il loro Rebbe, Rabbi Menachem Mendel Schneerson, sepolto nel 1994 senza lasciare successori... presto ritorner\u00e0 per completare la redenzione in qualit\u00e0 di Messia. Gli chassidim che proclamano tale credo sono in posizioni religiose importanti, confermate dalle maggiori autorit\u00e0 ortodosse che non hanno legami col movimento.\"\nBibliografia.\nTutti i testi sono in lingua inglese."}
{"id": "2127725", "revid": "36426", "url": "https://it.wikipedia.org/wiki?curid=2127725", "title": "Palazzo del Podest\u00e0 (Firenze)", "text": ""}
{"id": "2127727", "revid": "330183", "url": "https://it.wikipedia.org/wiki?curid=2127727", "title": "Giureconsulti", "text": ""}
{"id": "2127728", "revid": "36426", "url": "https://it.wikipedia.org/wiki?curid=2127728", "title": "Giovanni da Cavino", "text": "Biografia.\nFiglio di Bartolomeo di Giovanni, orafo originario di Cavino di San Giorgio delle Pertiche, di lui si sa ben poco.\nParticolarmente note le sue imitazioni di monete antiche, prodotte assieme ad Alessandro Bassiano. La qualit\u00e0 delle sue riproduzione rende estremamente difficile la loro identificazione come falsi.\nHa eseguito anche medaglie, di cui tre sono firmate. In una \u00e8 rappresentato Giulio III e in un'altra Omero.\nTra gli altri soggetti delle sue medaglie si possono citare (oltre a papa Giulio III in occasione della restaurazione del culto cattolico in Inghilterra nel 1544: \"Anglia resurges\"), l'imperatore Carlo V, il marchese del Vasto, il cardinale Giovanni Salviati, il cardinale Marino Grimani, Gabriele Tadino, il patrizio veneto Francesco Querini, Andrea Navagero (storico e politico veneziano) e Gerolamo Fracastoro (filosofo e medico veronese), Alla Biblioth\u00e8que Nationale di Parigi ci sono oltre centoventi coni originali incisi da Cavino.\nFu sepolto nella chiesa di San Giovanni di Verdara nel 1570, come recita la lapide della sua tomba.\nNel chiostro del Noviziato della basilica del Santo \u00e8 collocata una lastra tombale, a ricordo di Giovanni da Cavino, tra altre di artisti padovani.\nIl Vasari lo cita tra le glorie di Padova."}
{"id": "2127732", "revid": "767487", "url": "https://it.wikipedia.org/wiki?curid=2127732", "title": "Il Grande Mazinga contro Getta Robot", "text": " \u00e8 un cortometraggio d'animazione del 1975 diretto da Masayuki Akehi.\nFilm basato sulle serie TV \"Grande Mazinga\" e \"Getta Robot\", entrambe ideate dal celebre \"mangaka\" giapponese G\u014d Nagai. Usc\u00ec in Giappone il 21 aprile 1975.\nTrama.\nUna misteriosa astronave aliena lancia un terrificante mostro dalle sembianze di un rettile con zampe di ragno all'attacco di Yokohama. Il mostro si nutre di metallo e divora qualsiasi struttura per cominciare la propria metamorfosi. La squadra Getta, composta da Ryo, Hayato e Musashi, interviene immediatamente per respingere gli invasori e battere sul tempo il rivale Tetsuya Tsurugi con il suo Grande Mazinga. La competizione tra i due team, per\u00f2, fa s\u00ec che essi si ostacolino a vicenda, ed entrambi i robot riportano gravi danni, mettendo cos\u00ec a repentaglio la sicurezza della Terra. Solo una volta compresa la necessit\u00e0 di collaborare, i giovani piloti riescono a sconfiggere il nuovo nemico, nel frattempo mutato ulteriormente e divenuto un gigantesco droide munito di devastanti armi.\nDistribuzione.\nEdizione italiana.\nIn Italia ne usc\u00ec una prima versione come terzo episodio del film di montaggio \"Mazinga contro gli UFO Robot\", distribuito nelle sale italiane nel 1978.\nNel 1998 la Dynamic Italia lo ha pubblicato in VHS nella sua forma originaria con due diversi doppiaggi, uno con i nomi gi\u00e0 utilizzati nell'edizione televisiva italiana delle due serie, e l'altro con i nomi originali dell'edizione giapponese. \u00c8 stato poi ripubblicato in DVD e Blu-ray Disc da Yamato Video nel 2015."}
{"id": "2127735", "revid": "1318658", "url": "https://it.wikipedia.org/wiki?curid=2127735", "title": "Palazzo Gio Battista Grimaldi (vico San Luca)", "text": "Il palazzo Gio Battista Grimaldi \u00e8 un edificio sito in vico San Luca al civico 4 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO.\nStoria.\nIl palazzo fu fatto costruire dal Marchese Giovanni Battista Grimaldi attorno al 1610, sulla preesistenza di quattro unit\u00e0 abitative a schiera impostate sopra un portico continuo denominato nel XIII secolo \"volte dei Grimaldi\". Per favorire la realizzazione del nuovo manufatto, si rende necessario lo sfondamento del vico San Luca. inizialmente ritenuto un progetto dell'Alessi, \u00e8 oggi attribuito all'architetto lombardo Andrea Vannone.\nPresente in tutti i rolli di Genova, l'edificio fu compreso nella edizione rubensiana dei \"Palazzi di Genova\" del 1622. Conserva la sua connotazione di palazzo nobiliare moderno, leggibile soprattutto attraverso il sistema atrio-scala, le soluzioni distributive e il prospetto, rimasti invariati fino ad oggi. Nel settecento i Grimaldi finanziarono un vasto ciclo di affreschi tardobarocchi, realizzati da Lorenzo De Ferrari.\nNegli ultimi secoli, dopo il doge della Repubblica di Genova Pier Francesco Grimaldi (1773-1775), \u00e8 stato anche di propriet\u00e0 delle famiglie Pratolongo, Brignole e Cattaneo di Belforte. Il Marchese Niccol\u00f2 Brignole, che lo acquist\u00f2 nel 1865, commission\u00f2 importanti lavori di decorazione e abbellimento dello scalone, dei due piani nobili e del \"Belvedere\" superiore. \nAttualmente ospita uno studio di architettura.\nDescrizione.\nDue saloni del piano nobile conservano le decorazioni commissionate da Luca Grimaldi, Doge di Genova dal 1728. Si tratta di opere realizzate da Lorenzo de Ferrari, ultimo esponente della celebre famiglia di affrescatori, probabilmente databili al terzo decennio del Settecento. Nella sala della \"Caccia di Diana\", sulla volta interamente coperta ad affresco campeggia al centro il mito di \"Aurora e Cefalo\", mentre ai lati \u00e8 rappresentata la dea Diana che risveglia le sue ancelle e le sprona nella caccia al cinghiale, osservate da lontano dai satiri. La sala con \"La Giustizia che regge le insegne del potere\", reca ancora l'intera decorazione che ricopre senza soluzione di continuit\u00e0 le pareti ed il soffitto, concepita dal de Ferrari con probabile intento celebrativo nei confronti del Doge Grimaldi. La giustizia, al centro, \u00e8 circondata dalle allegorie degli effetti della buona giustizia e della cattiva giustizia."}
{"id": "2127739", "revid": "200568", "url": "https://it.wikipedia.org/wiki?curid=2127739", "title": "Lista dei re sumeri", "text": ""}
{"id": "2127743", "revid": "339392", "url": "https://it.wikipedia.org/wiki?curid=2127743", "title": "Spolia", "text": ""}
{"id": "2127746", "revid": "3831", "url": "https://it.wikipedia.org/wiki?curid=2127746", "title": "Verde di Prato", "text": ""}
{"id": "2127752", "revid": "300067", "url": "https://it.wikipedia.org/wiki?curid=2127752", "title": "Adrian Autry", "text": ""}
{"id": "2127753", "revid": "287204", "url": "https://it.wikipedia.org/wiki?curid=2127753", "title": "Jafrabad", "text": " \nJafrabad \u00e8 una suddivisione dell'India, classificata come \"municipality\", di 25.081 abitanti, situata nel distretto di Amreli, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 20\u00b0 52' 0 N e 71\u00b0 22' 0 E e ha un'altitudine di 14 .\nSociet\u00e0.\nEvoluzione demografica.\nAl censimento del 2001 la popolazione di Jafrabad assommava a 25.081 persone, delle quali 12.703 maschi e 12.378 femmine. I bambini di et\u00e0 inferiore o uguale ai sei anni assommavano a 4.362, dei quali 2.224 maschi e 2.138 femmine. Infine, coloro che erano in grado di saper almeno leggere e scrivere erano 12.265, dei quali 7.717 maschi e 4.548 femmine."}
{"id": "2127760", "revid": "406204", "url": "https://it.wikipedia.org/wiki?curid=2127760", "title": "Artefatti cognitivi", "text": "L'espressione artefatti cognitivi (o manufatti cognitivi) sottende un concetto che raggruppa gli oggetti e i dispositivi che facilitano lo sviluppo di specifici apprendimenti.\nApprofondimento.\nL'uso di manufatti cognitivi \u00e8 necessario perch\u00e9, rispetto al costruttivismo, il costruzionismo prevede che il processo di apprendimento sia un processo di costruzione di rappresentazioni pi\u00f9 o meno corrette e funzionali del mondo con cui si interagisce.\nL'idea di base \u00e8 che la mente, per apprendere, ha bisogno di costruire e maneggiare materiali, oggetti reali, dispositivi. Ci\u00f2 vale a qualunque et\u00e0, si sia bambini, adolescenti o adulti. Il procedimento che si usa deriva quindi dal bisogno di procedere per prove ed errori, attraverso una serie di tentativi di rappresentazione del mondo che ci circonda. L'apprendimento si sviluppa quindi con la discussione, l'analisi, il confronto, l'esposizione, il sondaggio, l'ammirazione, la costruzione e lo smontaggio e la ricostruzione degli artefatti cognitivi.\nLa genesi dell'idea si deve all'osservazione, da parte di Papert, delle attivit\u00e0 di alcune trib\u00f9 africane in cui i bambini costruivano delle case in scala o altri piccoli manufatti in giunco. Prendendo spunto da questa osservazione, Papert sviluppa l'idea che anche la mente, come il costruttore generico, ha bisogno di materiali appropriati per poter generare un'idea.\nOltre Papert.\nSecondo Donald Norman gli artefatti cognitivi sono \"strumenti di pensiero\" che completano le capacit\u00e0 della nostra mente rafforzandone i poteri. Norman sottolinea la dualit\u00e0 del concetto: infatti, da un lato i manufatti cognitivi agiscono verso l'interno, come strumenti riflessivi, in grado di mettere ordine nella conoscenza e promuovere lo sviluppo e il potenziamento dell'intelligenza; d'altro canto, essi assolvono anche una funzione pragmatica ed esperienziale, orientata verso l'esterno, come strumenti in grado di agire sul mondo e sull'ambiente. \nAnche secondo Jerome Bruner l'artefatto cognitivo \u00e8 necessario all'apprendimento. Oltre all'apprendimento, Bruner lo lega anche alla conoscenza in senso lato, indicando come artefatti cognitivi gli appunti dei notes, i brani sottolineati nei libri, le informazioni memorizzate nel computer e cos\u00ec via.\nI campi di applicazione.\nIl concetto degli artefatti cognitivi trova la sua pi\u00f9 ovvia applicazione nel campo dell'insegnamento. In particolare, oltre all'insegnamento classico, uno dei percorsi pi\u00f9 tipici di applicazione degli artefatti cognitivi \u00e8 l'e-learning e in particolare l'analisi, la creazione e l'uso delle interfacce uomo-macchina o, pi\u00f9 in particolare, delle interfacce studente-sistema di autoapprendimento.\nGli artefatti cognitivi possono per\u00f2 essere riutilizzati come metodologia creativa e comunicativa nei pi\u00f9 disparati campi delle relazioni umane, anche in un campo che potrebbe sembrare lontano come la cucina.\nIl concetto dell'artefatto cognitivo \u00e8 anche l'idea base per gli studi per lo sviluppo dell'One Laptop Per Child (OLPC, poi rielaborati di Alan Kay e completati da Nicholas Negroponte."}
{"id": "2127765", "revid": "33888", "url": "https://it.wikipedia.org/wiki?curid=2127765", "title": "Poesia visiva", "text": "La poesia visiva nasce da tutte quelle sperimentazioni artistiche e letterarie compiute nel clima della Neoavanguardia, a partire dagli anni sessanta del XX secolo.\nAnche se, tuttavia, \u00e8 dalla rinascita culturale del secondo dopoguerra che le ricerche verbo-visive hanno il loro punto di partenza, come presa di posizione critica sulla cultura, sulla societ\u00e0 e sul linguaggio attraverso il quale si esprime la nuova realt\u00e0 modernizzata e industrializzata del secondo dopoguerra. Sono gli anni in cui gli intellettuali si specializzano negli ambiti della cultura e si fanno pi\u00f9 pragmatici e coinvolti nell'interpretazione dei grandi mutamenti della societ\u00e0 e nella partecipazione attiva alla critica militante, culturale e sociale. Attivit\u00e0 intellettuali che rispecchiavano il desiderio di rinnovamento e, quindi, di svecchiamento della cultura italiana, ancora ancorata all'estetica romantica e simbolista, all'idealismo crociano e gentiliano.\nLa Neoavanguardia - all'interno della quale si sviluppano le ricerche verbo-visuali - si qualifica come uno strumento di analisi, come azione sul piano della cultura, come interpretazione della realt\u00e0 e, di conseguenza, come analisi dell'intreccio fra Arte e Cultura, caratteristico dei dibattiti intellettuali degli anni Sessanta. Le ricerche linguistiche ed estetiche della Poesia Visiva nascono in questi contesti - facili definire - di \"eclettismo\" culturale. Solo analizzando la cultura e le ideologie dell'epoca si pu\u00f2 avere una chiara percezione della complessit\u00e0 dei dibattiti e del perch\u00e9 la Poesia Visiva abbia avuto uno sviluppo simultaneo a livello mondiale, collocandosi a met\u00e0 fra i generi artistici e i generi letterari, essendo essa un fenomeno ibrido di Arte e Letteratura..\nLe ricerche verbo-visuali delle seconde avanguardie.\nA partire dalla prima met\u00e0 degli anni cinquanta e per tutto il seguente decennio, le ricerche \"verbo-visuali\" delle cosiddette seconde avanguardie furono segnate da alcune tappe fondamentali:\nUna cultura visiva.\nLa Poesia Visiva, agli inizi degli anni Sessanta, si presentava come strumento operativo, come modalit\u00e0 alternativa di interpretazione, come sintesi di critica ideologica e teoria artistica la cui unica possibilit\u00e0 d'espressione poteva manifestarsi soltanto attraverso le tendenze visive e iconografiche della cultura di massa. Fu l'intreccio fra Arte e cultura \u2013 degli anni Sessanta e Settanta \u2013 a caratterizzare la ricerca verbo\u2013visuale come unione di prassi e teoria, affermando sistematicamente il nuovo carattere gnoseologico ed ermeneutico dell'Arte. Si trattava, dunque, per gli intellettuali di interpretare artisticamente il riflesso incondizionato che la societ\u00e0 di massa aveva avuto sulla societ\u00e0 e, nello stesso tempo, di evidenziare la necessit\u00e0 di un'Arte che fosse espressione della cultura di massa.\nLamberto Pignotti ha parlato, infatti, di \"cultura del neo-ideogramma\" intendendo proprio la nuova civilt\u00e0 dell'immagine, della tecnologia e dei mass-media, in cui l'Arte e la Letteratura divenivano un semplice messaggio, uno strumento dell'informazione e della comunicazione, a vantaggio del contenuto e del significato. \u00c8 nella cultura del neo-ideogramma che la poesia diviene un segno, pi\u00f9 precisamente un segno culturale e semiologico.\nNel corso dei dibattiti intellettuali che in questi anni tentano una storicizzazione della crisi della capacit\u00e0 comunicativa del sistema letterario, furono molti i temi presi in considerazione che allargarono la questione della \"morte dell'Arte\", divenendo di dominio comune e tutti incentrati pi\u00f9 o meno sull'esigenza di un linguaggio adatto alle mutate istanze culturali.\nSi sottolineava cos\u00ec la crisi della rappresentazione: la parola per sottrazione di senso diviene, nelle ricerche verbo-visuali, autoreferenziale, matericit\u00e0 e parola-oggetto. Nella stagione dell'espansione della comunicazione, segno linguistico e segno visivo si contaminavano in \"operazioni osmotiche\" come prova linguistica empirico-razionale di decostruzione e destrutturazione del discorso poetico, e come tentativo di traduzione della caoticit\u00e0 oggettiva del mondo, attraverso l'uso di una \"semantica realistica\". Si trattava, in sostanza, della proposta e della presa di coscienza del nuovo obiettivo delle arti e della cultura, ossia dell'acquisizione di una nuova esperienza artistica come creazione di nuovi territori della parola, di forme espressive adeguate alla nuova estetica tecnologica.\nLa letteratura giungeva a un confronto critico con il senso comune della societ\u00e0. Confrontandosi con la cultura l'Arte della Poesia Visiva affondava le proprie radici nell'ambito del sistema linguistico.\nUna nuova concezione del linguaggio.\nNell'analizzare il gran numero di artisti coinvolti nelle ricerche verbo-visuali, si evidenzia una diversa concezione del linguaggio. In quegli anni, societ\u00e0, lingua e cultura furono unite in un continuo processo di rinnovamento e consolidamento delle strutture approvate. La lingua, in quanto sistema di segni, pu\u00f2 essere esaminata come struttura di relazioni significative, nello stretto rapporto che si instaura fra il codice linguistico della collettivit\u00e0 (langue) e l'attuazione individuale delle potenzialit\u00e0 del medesimo codice (parole) come \u00e8 stato affermato da De Saussure. In tale sistema di relazioni, la lingua si caratterizza per la propria referenzialit\u00e0, a partire dalla nascita della lingua nazionale, qualificandosi come riflesso indiscusso della realt\u00e0 sociale. La massificazione della comunicazione e dell'informazione, prodotta dalla societ\u00e0 industriale e del consumo, gener\u00f2, in tal modo, nuovi modelli di lingua, aprendo i confini della linguistica ai nascenti concetti di lingua trasmessa, formale/informale, settoriale/tecnica e di sottocodice.\nAlla fine degli anni Cinquanta, infatti, l'elemento tecnologico, analizzato in senso critico, assume un peso considerevole nelle attivit\u00e0 artistico-culturali. I poeti verbo-visivi tentano, in questi anni, di strutturare un codice linguistico alternativo, mettendo in evidenza le contraddizioni della nuova era tecnologica e dei nuovi linguaggi mass-mediatici, e riflettendo, quindi, sui rapporti \"arte e tecnologia\" e \"arte e comunicazione\".\nSegno verbale e segno visivo assumono un rapporto reciproco di equilibrio senza subordinarsi a vicenda, avendo lo stesso peso nell'insieme dell'opera d'arte. Si tratta in sostanza del 'potenziamento espressivo' di una prassi artistica che si muove al di l\u00e0 del canone tradizionale.\nAnalizzando i rapporti fra \"arte e comunicazione\" e \"arte e tecnologia\", i poeti visivi hanno distinto il linguaggio propriamente detto dai sottocodici prodotti dalla civilt\u00e0 industriale. Non a caso l'allargamento lessicale \u2013 iniziato gi\u00e0 con le avanguardie storiche \u2013 e la simultaneit\u00e0 dei codici espressivi nell'ambito dello stretto legame che si crea fra forma e referente, fra significante e significato, si configura, ancora oggi, come una risposta culturale \u2013 di matrice artistica \u2013 alla complessit\u00e0 del rapporto fra comunicazione verbale e comunicazione visiva, caratteristico dell'espansione mediatica della societ\u00e0 di massa.\nSi pu\u00f2 fare riferimento, per esempio, alla tecnica del collage, del fotomontaggio o all'assemblage \u2013 intesi come recupero di tecniche gi\u00e0 usate storicamente dalle arti minori \u2013 in cui il reale viene percepito in concreto senza ricorrere all'illusione pittorica con l'intento di dar vita a una tecnica pittorica in cui l'Arte possa competere con i mezzi di comunicazione. In tal senso \u00e8 significativo ricordare la tecnica dell'affiche e del manifesto, in quanto rispondono all'esigenza degli artisti di stabilire una presa diretta con il pubblico. In questo contesto s'inseriscono i ready-made di Duchamp, i po\u00e8mes-objet di Andr\u00e9 Breton, i fotomontaggi dadaisti, i collage prettamente pittorici dei futuristi e dei cubisti.\nIl rapporto tra parola e immagine.\nLe pratiche di visualizzazione del materiale verbale si fanno promotrici di un'intensificazione del segno grafico, proprio attraverso la convergenza e l'associazione di altri tipi di segni, e le modalit\u00e0 con cui il messaggio \u2018poetico\u2019 viene espresso pongono l'accento sulla semanticit\u00e0 del segno: l'estrinsecazione del significato si attua in relazione a un trattamento pluriartistico delle potenzialit\u00e0 espressive e comunicative del significante, sia esso fonico o iconico. Si \u00e8 trattato, in definitiva, del riscatto estetico \u2013 nella pratica operativa \u2013 della parola poetica che va incontro a una radicale trasformazione verso le forme della \u2018scrittura visuale\u2019, ibrida linguisticamente. \u00abLa scrittura verbo\u2013visiva\u00bb, come hanno dimostrato Stefania Stefanelli e Lamberto Pignotti \u2013 pu\u00f2 essere considerata come la modalit\u00e0 espressiva che ha teso alla comprensione\nI rapporti di sovrapposizione e sintesi fra comunicazione verbale e le altre forme di comunicazione hanno dato il via all'interrogarsi sui linguaggi dell'arte. La Poesia Visiva ha continuato a impiegare il mezzo espressivo caratteristico del canone letterario, bench\u00e9 il segno verbale si affrancava da quei vincoli artistici che la letteratura aveva da sempre ignorato. Si oper\u00f2 una \u00abricerca sulla parola oltre la parola\u00bb, precisando sotto il profilo linguistico-formale un \u00abriscatto\u00bb della concretezza, della materialit\u00e0 e della fisicit\u00e0 del linguaggio.\nLa promozione del significante sul significato presuppone, infatti, uno sfruttamento intensivo del corpo grafico che pu\u00f2 essere visualizzato secondo modalit\u00e0 di incidenza semantica diverse di volta in volta: la pertinenza linguistica del segno pu\u00f2 essere azzerata, ridotta oppure anche annullata del tutto, approdando sia a forme di \u00abmultigrafia\u00bb che di \u00abagrafia\u00bb rispetto a quella tipografica tradizionale nell'intento di sfruttare \u00able potenzialit\u00e0 visuale insite nella parola segno\nLa ricerca di modalit\u00e0 espressive capaci di intensificare, dilatare e forzare visualmente il segno \u2013 in relazione alla dimensione valorizzata del significante \u2013 rispondeva al soddisfacimento delle finalit\u00e0 e delle esigenze degli intellettuali impegnati a una resa estetica della complessit\u00e0 del sociale, nell'intento di sottrarre il sistema linguistico al circolo economico del sistema neocapitalistico, che attraverso i mass media, trasfigurava passivamente il sistema linguistico, alienandolo dalla sua funzione principale di essere veicolo informativo e comunicativo.\nPer Lamberto Pignotti si \u00e8 trattato in sostanza di una serie di \u00abriesami di riscoperte del tragitto percorso dalla cultura alfabetica occidentale che ha un lungo processo di semplificazione (ma anche di impoverimento) ha portato dalla figura del pittogramma, all'ideogramma e infine alla lettera\nDi fatto, la sperimentazione verbo-visuale affonda le sue radici nella \u2018poesia figurata\u2019 dell'antichit\u00e0 classica e del medioevo, e anche nel corso dell'Et\u00e0 Moderna si sono registrati ricorsi all'artificio grafico, al non-sense linguistico-letterario e alla visualizzazione fisica del testo poetico\nIl legame tra il segno come materia e il suo significato \u00e8 stato studiato fin dai primi anni Sessanta da Ugo Carrega che giunge all'ipotesi che tra i vari elementi esista una vera simbiosi. Egli fa riferimento da una parte all'esempio di personalit\u00e0 letterarie come Ezra Pound, James Joyce, Jorge Luis Borges e dall'altra cerca di ridare al concetto il suo corpo fisico in modo da evidenziare il contatto necessario tra la mente e la mano. Viene pertanto formulata l'ipotesi che la scrittura non debba necessariamente possedere un campo preciso n\u00e9 essere inteso come fine, ma piuttosto come strumento e mezzo che evoca un significato e, cos\u00ec come per l'immagine, metafora di un atteggiamento verso il fare artistico. Rifacendosi al concetto di metafora Carrega scrive:\nIn questo modo significato e significante finiscono per fondersi tanto che il segno iconico e quello scrittorio arrivano a possedere una stessa finalit\u00e0 tecnica.\nLa poetica della Poesia Visiva tende, in sostanza, alla riscoperta di quel messaggio poetico - che si era perso a seguito dell'incomunicabilit\u00e0 dell'ermetismo e della nuova societ\u00e0 industrializzata - attraverso il recupero fisico e materiale del grafema e la realizzazione pittorico del significante. Tutto ci\u00f2 avviene grazie a vari procedimenti, tra cui:\nIl risultato di tali procedimenti \u00e8 un \"interlinguaggio\" capace di sottolineare il passaggio da un significato connotativo della 'parola industrializzata' a quello denotativo, sono ad arrivare a privilegiare il significante.\nDi conseguenza leggere le Poesie Visive non \u00e8 semplice, infatti tali pratiche separano la percezione linguistica da quella iconica. Al lettore \u00e8 richiesto un approccio sintetico e globale, e una 'lettura simultanea' del quadro, dove il tutto prevale sulle singole parti.\nLa Poesia Visiva in Italia.\nIn Italia la Poesia Visiva nacque all'interno delle riflessioni intellettuali e culturali delineate, ma a livello pi\u00f9 concreto si pu\u00f2 generalizzare ripercorrendo le tappe fondamentali delle dispute estetiche e artistico/linguistiche dalle sperimentazioni linguistiche e poetiche de \"I Novissimi\" del \"Gruppo 63\" e del \"Gruppo 70\" e pi\u00f9 in generale dall'ambito delle pratiche della Poesia Totale.\nLa rivista pubblica anche testi poetici sperimentali lineari, testi di poesia concreta, riproduzioni di opere pittoriche e numerosi articoli teorici."}
{"id": "2127766", "revid": "406204", "url": "https://it.wikipedia.org/wiki?curid=2127766", "title": "Costruzionismo", "text": "Il termine costruzionismo nelle scienze sociali \u00e8 utilizzato con accezioni differenti:"}
{"id": "2127767", "revid": "106932175", "url": "https://it.wikipedia.org/wiki?curid=2127767", "title": "Punta Capezzolo", "text": "Punta Capezzolo (pron. Capezz\u00f2lo) \u00e8 un piccolo e modesto promontorio situato in provincia di Grosseto, nel territorio comunale di Castiglione della Pescaia. Si eleva a poche decine di metri sul livello del mare, chiudendo a ovest la spiaggia di Castiglione della Pescaia e separandola dal litorale sabbioso che dall'attigua localit\u00e0 di Riva del Sole giunge fino a Rocchette.\nIl promontorio costituisce una delle appendici occidentali del massiccio collinare di Poggio Ballone, che in alcuni tratti si avvicina maggiormente alla linea di costa.\nIl breve tratto litoraneo che si sviluppa lungo il promontorio \u00e8 caratterizzato da una costa scogliosa, mentre l'intera area che sorge sull'altura \u00e8 interamente di propriet\u00e0 privata, costituendo il parco di una moderna villa signorile ove la vegetazione \u00e8 quella tipica della macchia mediterranea, alta e ad arbusti.\nNell'immediato retroterra di Punta Capezzolo, al di l\u00e0 della ex Strada statale 322 delle Collacchie, sorgono Villa Malenchini e la Cappella di San Luigi a Capezzolo.\nBibliografia.\n\"Aeroguide Toscana. Le coste, l'Elba e l'arcipelago\". Novara. Istituto Geografico De Agostini, 2000."}
{"id": "2127768", "revid": "217830", "url": "https://it.wikipedia.org/wiki?curid=2127768", "title": "Gran Premio motociclistico del Portogallo 2002", "text": "Il Gran Premio motociclistico del Portogallo 2002 corso l'8 settembre, \u00e8 stato l'undicesimo Gran Premio della stagione 2002 e ha visto vincere la Honda di Valentino Rossi nella classe MotoGP, Fonsi Nieto nella classe 250 e Arnaud Vincent nella classe 125.\nLa pioggia ha disturbato le varie gare, causando anche vari incidenti; la conseguenza \u00e8 che in nessuna delle prove in programma sono stati assegnati tutti i punti a disposizione, visto che gli arrivati al traguardo sono stati sempre inferiori a 15."}
{"id": "2127770", "revid": "287204", "url": "https://it.wikipedia.org/wiki?curid=2127770", "title": "Jalalpore", "text": " \nJalalpore \u00e8 una suddivisione dell'India, classificata come \"census town\", di 16.246 abitanti, situata nel distretto di Navsari, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 20\u00b0 58' 0 N e 72\u00b0 54' 0 E e ha un'altitudine di 2 .\nSociet\u00e0.\nEvoluzione demografica.\nAl censimento del 2001 la popolazione di Jalalpore assommava a 16.246 persone, delle quali 8.529 maschi e 7.717 femmine. I bambini di et\u00e0 inferiore o uguale ai sei anni assommavano a 1.936, dei quali 1.064 maschi e 872 femmine. Infine, coloro che erano in grado di saper almeno leggere e scrivere erano 12.101, dei quali 6.762 maschi e 5.339 femmine."}
{"id": "2127773", "revid": "287204", "url": "https://it.wikipedia.org/wiki?curid=2127773", "title": "Mariano Alvarez", "text": ""}
{"id": "2127775", "revid": "1573940", "url": "https://it.wikipedia.org/wiki?curid=2127775", "title": "Oratorio dei Disciplinanti (Sassello)", "text": "L'oratorio dei Disciplinanti \u00e8 un luogo di culto cattolico situato nella localit\u00e0 di San Giovanni nel comune di Sassello, in provincia di Savona.\nStoria e descrizione.\nL'edificio \u00e8 lungo circa 25 metri e largo 9 e fu edificato vicino a quella che un tempo era l'unica pieve del territorio di Sassello e Urbe. Il tetto \u00e8 in scandole di cotto e la facciata presenta alcuni affreschi molto deteriorati.\nDella confraternita dei Disciplinanti si hanno citazioni gi\u00e0 nell'anno 1577 da una visita apostolica dell'allora vescovo Gerolamo Ragazzoni. Il luogo, essendo anche fuori dal paese, and\u00f2 perdendo di importanza con il passare dei secoli e l'accrescere delle altre chiese vicine, soprattutto la chiesa della Trinit\u00e0 e quella della Concezione, nel centro di Sassello. Gi\u00e0 agli inizi del XVII secolo il vescovo aveva ordinato, tra le rimostranze della popolazione, di traslare il SS. Sacramento dalla chiesa di San Giovanni a quella della Visitazione.\nAll'interno \u00e8 conservato un gruppo processionale ligneo attribuito ad Anton Maria Maragliano."}
{"id": "2127776", "revid": "599013", "url": "https://it.wikipedia.org/wiki?curid=2127776", "title": "Chris Robinson (cestista)", "text": ""}
{"id": "2127780", "revid": "124123", "url": "https://it.wikipedia.org/wiki?curid=2127780", "title": "Publio Elio Ligure", "text": "Biografia.\nFiglio di un omonimo Publio Elio, fu pretore nel 175 a.C. e console nel 172 a.C., anno nel quale esercit\u00f2 il suo potere sulla Liguria, da cui trasse il \"cognomen\". Assieme a Gaio Popilio Lenate, suo collega nel consolato, prese parte alla prima coppia consolare interamente di origine plebea. Nel 167 a.C. fece parte, con il pretore Lucio Anicio Gallo, di una commissione di cinque uomini incaricati di occuparsi dell'Illirico. Un suo successore fu Aelio Ligure tribuno nel 58 a.C. che con Publio Clodio Pulcro ag\u00ec contro Cicerone."}
{"id": "2127781", "revid": "28592", "url": "https://it.wikipedia.org/wiki?curid=2127781", "title": "Vera F\u00ebdorovna Kommisar\u017eevskaja", "text": ""}
{"id": "2127783", "revid": "767487", "url": "https://it.wikipedia.org/wiki?curid=2127783", "title": "I tre della Croce del Sud", "text": "I tre della Croce del Sud (\"Donovan's Reef\") \u00e8 un film in technicolor del 1963 diretto da John Ford, con John Wayne, Lee Marvin e Jack Warden. Il film \u00e8 stato girato a Kauai, Hawaii.\nTrama.\nIn un'isola della Polinesia si sono stabiliti: Dedham, un medico chirurgo, Donovan, un avventuriero che gestisce una taverna, e Gilhooley, un ex sottoufficiale della Marina. Da buoni amici nemici sono continue le risse a cui vanno incontro Donovan e Gilhooley. Amelia, la figlia del dottor Dedham, che non ha mai conosciuto il padre arriva sull'isola direttamente da Boston per verificare se il padre sia degno di ricevere un'eredit\u00e0\nPer facilitare la cosa Donovan si assume la paternit\u00e0 dei figli che il dottore ha avuto da una relazione con una donna dell'isola. Alla fine Amelia scopre la verit\u00e0 e decide di rinunciare alla partenza per rimanere nell'isola e sposare Donovan, che nel frattempo ha ceduto la taverna a Gilhooley.\nCuriosit\u00e0.\nLe uniche automobili che compaiono nel film sono Jeep CJ del 1944.\nIl film \u00e8 ambientato nell'isola immaginaria di Haleakaloha, l'unica lingua polinesiana parlata nel film \u00e8 hawaiana - \"Haleakaloha\" pu\u00f2 essere tradotto come \"La casa del ridere e dell'amore\" (hale = casa, aka = ridere, aloha = amore).\nLa casa del governatore francese dell'isola, la casa bianca sulla spiaggia con palme da cocco e prato inglese, \u00e8 il giardino Allerton, ex residenza estiva della regina hawaiana Emma, vicino a Poipu Beach, ora parte del National Tropical Botanical Garden. Le scene di barche e canoe sono state girate sul fiume Wailua, e successivamente montate con scene girate nella tenuta di Allerton."}
{"id": "2127784", "revid": "108559", "url": "https://it.wikipedia.org/wiki?curid=2127784", "title": "Gaius Popillius Laenas", "text": ""}
{"id": "2127786", "revid": "599", "url": "https://it.wikipedia.org/wiki?curid=2127786", "title": "Teorema dell'incremento finito", "text": ""}
{"id": "2127788", "revid": "287204", "url": "https://it.wikipedia.org/wiki?curid=2127788", "title": "Jambusar", "text": " \nJambusar \u00e8 una suddivisione dell'India, classificata come \"municipality\", di 38.771 abitanti, situata nel distretto di Bharuch, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 3' 0 N e 72\u00b0 47' 60 E e ha un'altitudine di 3 .\nSociet\u00e0.\nEvoluzione demografica.\nAl censimento del 2001 la popolazione di Jambusar assommava a 38.771 persone, delle quali 20.123 maschi e 18.648 femmine. I bambini di et\u00e0 inferiore o uguale ai sei anni assommavano a 5.489, dei quali 2.889 maschi e 2.600 femmine. Infine, coloro che erano in grado di saper almeno leggere e scrivere erano 25.996, dei quali 15.072 maschi e 10.924 femmine."}
{"id": "2127792", "revid": "729019", "url": "https://it.wikipedia.org/wiki?curid=2127792", "title": "Thierry Dusautoir", "text": "Finalista alla , alla fine della competizione fu insignito del titolo di miglior giocatore dell'anno dall'International Rugby Board.\nPer il suo contributo allo sport francese \u00e8 anche decorato con la Legion d'onore.\nBiografia.\nNato ad Abidjan dal matrimonio tra un cooperante francese e una cittadina ivoriana, visse in Costa d'Avorio fino a 10 anni prima che la famiglia si stabilisse in Francia a P\u00e9rigueux, in Dordogna, non distante da Bordeaux, dove comp\u00ec studi universitari in ingegneria chimica.\nCintura nera di judo, fu avviato al rugby a 15 anni a Tr\u00e9lissac e poi pass\u00f2 professionista al in massima divisione; dopo le difficolt\u00e0 finanziarie che portarono il club alla retrocessione in Pro D2, si trasfer\u00ec al per una stagione.\nNel 2004 fu a con cui si laure\u00f2 campione di Francia al primo anno dopo un'accesa finale nazionale contro lo chiusa 37-34 ai supplementari, e biss\u00f2 il titolo un anno pi\u00f9 tardi battendo il 40-13 e raggiungendo anche la finale di Heineken Cup.\nA Biarritz si mise in luce in ottica internazionale: nel corso degli impegni di met\u00e0 anno 2006, infatti, fu convocato dalla Francia per due incontri, con e .\nTrasferitosi nella stagione successiva al , disput\u00f2 un solo incontro internazionale a fronte di 33 partite domestiche; inizialmente tenuto fuori da Bernard Laporte nella lista dei convocati alla , fu poi incluso quando si rese indisponibile Elvis Vermeulen, rispetto a Dusatoir capace anche di ricoprire il ruolo di terza centro.\nNella rassegna mondiale disput\u00f2 5 incontri, con l\u2019\"exploit\" del quarto di finale contro gli \"All Blacks\", battuti 20-18: una meta e record internazionale di placcaggi, 38.\nPer tale sua \"performance\" la stampa anglosassone lo ribattezz\u00f2 \"The dark destroyer\" (\u00abIl distruttore oscuro\u00bb).\nNel 2008 vinse il titolo di campione nazionale con il , mentre con la contro l' scese per la prima volta in campo da capitano.\nAggiudicatosi il Sei Nazioni 2010 con lo Slam, successivamente vinse la Heineken Cup con il Tolosa, club con il quale vinse successivamente altri due titoli nazionali consecutivi, nel 2011 e 2012.\nFinalista con la alla , al termine del torneo ricevette dall'International Rugby Board il premio di giocatore dell'anno.\nAl termine della annunci\u00f2 il suo ritiro internazionale dopo 80 presenze, 56 delle quali da capitano.\nQualche mese prima era stato insignito dell'onorificenza di cavaliere della Legion d'onore per meriti sportivi.\nA marzo 2017, infine, annunci\u00f2 il suo ritiro definitivo a fine stagione.\nDopo il ritiro si \u00e8 specializzato in gestione aziendale all'Emlyon Business School."}
{"id": "2127793", "revid": "767487", "url": "https://it.wikipedia.org/wiki?curid=2127793", "title": "Andlangr", "text": "Andlangr (reperibile anche nella variante grafica \u00d6ndlangr) \u00e8 il secondo cielo secondo la mitologia norrena, posto direttamente fra quello in cui vivevano gli uomini e gli d\u00e8i e V\u00ed\u00f0bl\u00e1inn, il terzo cielo.\nSnorri Sturluson cos\u00ec ne parla nella prima parte dell'Edda in prosa, il Gylfaginning:\nNella versione del \"Codex Uppsaliensis\", invece, la posizione di Andlangr e V\u00ed\u00f0bl\u00e1inn sono invertite. In questo codice inoltre, a differenza degli altri dove si parla di \"himinn\" (\"cielo\"), si parla di \"heimr\" (\"mondo\")"}
{"id": "2127794", "revid": "729019", "url": "https://it.wikipedia.org/wiki?curid=2127794", "title": "Soci\u00e9t\u00e9 nationale des constructions a\u00e9ronautiques du sud-est", "text": "La Soci\u00e9t\u00e9 nationale des constructions a\u00e9ronautiques du sud-est (in francese Societ\u00e0 nazionale di costruzioni aeronautiche sud-est), conosciuta anche come Sud-est o con la sua sigla SNCASE, era un'azienda aeronautica francese, o pi\u00f9 propriamente un consorzio, fondato il 1\u00ba febbraio 1937 e costituito dagli stabilimenti Potez di Berre, dalla Chantiers A\u00e9ro-Maritimes de la Seine (CAMS), a Vitrolles, i Chantiers a\u00e9ronavals \u00c9tienne Romano, a Cannes, la Soci\u00e9t\u00e9 proven\u00e7ale de constructions a\u00e9ronautiques (SPCA) a Marsiglia, e dalla Lior\u00e9 et Olivier ad Argenteuil e Marignane, conseguenza della nazionalizzazione, effettiva dal 15 luglio 1937, nella quale vennero coinvolte tutte le aziende aeronautiche francesi ad indirizzo bellico. Con questa sigla continuer\u00e0 la produzione delle precedenti aziende, ad esempio il SNCASE LeO 451 ed il Bloch MB 151, ed avvier\u00e0 una serie di nuovi progetti. Alla fine della seconda guerra mondiale Henrich Focke, gi\u00e0 prigioniero di guerra in Francia, venne assegnato all'azienda come consulente d'ingegneria.\nNel marzo 1957 si fonde con la SNCASO assumendo la ragione sociale Sud Aviation."}
{"id": "2127797", "revid": "287204", "url": "https://it.wikipedia.org/wiki?curid=2127797", "title": "Louisiana Cajun Pelicans", "text": "I Louisiana Cajun Pelicans furono una franchigia di pallacanestro della ABA 2000, con sede a Baton Rouge, in Louisiana.\nCreati nell'autunno del 2004 disputarono poche partite della stagione 2004-2005 non riuscendo a qualificarsi per i play-off.\nSi sciolsero al termine della stessa stagione"}
{"id": "2127798", "revid": "61051", "url": "https://it.wikipedia.org/wiki?curid=2127798", "title": "SNCASE", "text": ""}
{"id": "2127799", "revid": "6340", "url": "https://it.wikipedia.org/wiki?curid=2127799", "title": "\u00d6ndlangr", "text": ""}
{"id": "2127800", "revid": "6340", "url": "https://it.wikipedia.org/wiki?curid=2127800", "title": "Ondlangr", "text": ""}
{"id": "2127801", "revid": "287204", "url": "https://it.wikipedia.org/wiki?curid=2127801", "title": "Jasdan", "text": " \nJasdan \u00e8 una suddivisione dell'India, classificata come \"municipality\", di 39.041 abitanti, situata nel distretto di Rajkot, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 1' 60 N e 71\u00b0 12' 0 E e ha un'altitudine di 192 .\nSociet\u00e0.\nEvoluzione demografica.\nAl censimento del 2001 la popolazione di Jasdan assommava a 39.041 persone, delle quali 20.426 maschi e 18.615 femmine. I bambini di et\u00e0 inferiore o uguale ai sei anni assommavano a 5.897, dei quali 3.201 maschi e 2.696 femmine. Infine, coloro che erano in grado di saper almeno leggere e scrivere erano 26.178, dei quali 15.090 maschi e 11.088 femmine."}
{"id": "2127803", "revid": "599013", "url": "https://it.wikipedia.org/wiki?curid=2127803", "title": "Christian Pistoni", "text": "Carriera.\nPer quanto riguarda le competizioni del motomondiale, ha esordito nel 1997 nella classe 125 a bordo di una Honda usufruendo di una wild card per gareggiare nel GP Citt\u00e0 di Imola dove ha tagliato il traguardo in 19\u00aa posizione.\nDopo aver corso il campionato europeo classe 125 nel 2001, ritorna nel mondiale nella stagione 2002 dove ha disputato 8 gran premi senza cambiare classe ma con una Italjet; al termine dell'anno si \u00e8 piazzato al 30\u00ba posto con 4 punti ottenuti grazie ad un 12\u00ba posto nel GP del Portogallo.\nNel motomondiale 2003 si \u00e8 ripresentato al via in due occasioni nella classe 250 come pilota sostitutivo, la prima a bordo di una Aprilia RSV 250 del team Aprilia Germany e la seconda con la Yamaha YZR 250 del team Yamaha Kurz, senza ottenere per\u00f2 punti iridati.\nNel 2004 si sposta negli Stati Uniti d'America, dove corre due gare nel campionato nazionale nella categoria Superstock ed una gara nel campionato AMA Superbike."}
{"id": "2127804", "revid": "767487", "url": "https://it.wikipedia.org/wiki?curid=2127804", "title": "V\u00ed\u00f0bl\u00e1inn", "text": "V\u00ed\u00f0bl\u00e1inn \u00e8 il terzo cielo secondo la mitologia norrena, posto direttamente dopo quello in cui vivevano gli uomini e gli d\u00e8i e Andlangr, il secondo cielo.\nSnorri Sturluson cos\u00ec ne parla nella prima parte dell'Edda in prosa, il Gylfaginning:\nNella versione del \"Codex Uppsaliensis\", invece, la posizione di Andlangr e V\u00ed\u00f0bl\u00e1inn sono invertite. In questo codice inoltre, a differenza degli altri dove si parla di \"himinn\" (\"cielo\"), si parla di \"heimr\" (\"mondo\")"}
{"id": "2127805", "revid": "287204", "url": "https://it.wikipedia.org/wiki?curid=2127805", "title": "Vidblainn", "text": ""}
{"id": "2127807", "revid": "287204", "url": "https://it.wikipedia.org/wiki?curid=2127807", "title": "Vidblain", "text": ""}
{"id": "2127810", "revid": "287204", "url": "https://it.wikipedia.org/wiki?curid=2127810", "title": "Colorado Storm", "text": "I Colorado Storm furono una franchigia di pallacanestro della ABA 2000, con sede inizialmente a Lakewood e in seguito a Denver, in Colorado.\nCreati nell'autunno del 2004 disputarono poche partite della stagione 2004-2005 non riuscendo a qualificarsi per i play-off.\nSi sciolsero al termine della stessa stagione."}
{"id": "2127812", "revid": "6340", "url": "https://it.wikipedia.org/wiki?curid=2127812", "title": "V\u00eddbl\u00e1in", "text": ""}
{"id": "2127816", "revid": "287204", "url": "https://it.wikipedia.org/wiki?curid=2127816", "title": "Jodhpur (Gujarat)", "text": " \nJodhpur \u00e8 una suddivisione dell'India, classificata come \"municipality\", di 44.381 abitanti, situata nel distretto di Ahmedabad, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 52' 60 N e 70\u00b0 1' 60 E e ha un'altitudine di 97 .\nSociet\u00e0.\nEvoluzione demografica.\nAl censimento del 2001 la popolazione di Jodhpur assommava a 44.381 persone, delle quali 22.970 maschi e 21.411 femmine. I bambini di et\u00e0 inferiore o uguale ai sei anni assommavano a 4.165, dei quali 2.315 maschi e 1.850 femmine. Infine, coloro che erano in grado di saper almeno leggere e scrivere erano 36.857, dei quali 19.662 maschi e 17.195 femmine."}
{"id": "2127820", "revid": "287204", "url": "https://it.wikipedia.org/wiki?curid=2127820", "title": "Augusta Groove", "text": "Gli Augusta Groove sono stati una franchigia di pallacanestro della ABA 2000, della CBA e della PBL, con sede ad Augusta, in Georgia.\nNacquero a Concord, nella Carolina del Nord, come Carolina Thunder, per giocare nella ABA 2000. Dopo una stagione si trasferirono a Charlotte, cambiando nome in Charlotte Krunk, ma non disputatono neanche una partita in quel campionato. Si spostarono l'anno successivo ad Atlanta cambiando nome in Atlanta Krunk Wolverines, continuando a non giocare. L'anno successivo si spostarono nella CBA, assumendo la denominazione di Atlanta Krunk. Si trasferirono ad Augusta nel 2008, cambiando nuovamente lega, la PBL. Scomparvero al termine della stagione."}
{"id": "2127821", "revid": "547034", "url": "https://it.wikipedia.org/wiki?curid=2127821", "title": "Cuneiform Records", "text": "La Cuneiform Records \u00e8 un'etichetta indipendente di Silver Spring (Maryland), negli Stati Uniti, fondata nel 1984 da Steven Feigenbaum e dalla moglie Joyce.\nTra i generi musicali trattati da questa etichetta vi sono il rock progressivo, in particolare quello che riguarda la scena di Canterbury, la fusion, la musica elettronica, il jazz progressivo e la musica sperimentale. Dispone di un buon catalogo di artisti della scena musicale newyorkese contemporanea, in particolare per quanto riguarda il jazz.\nOltre a pubblicare i lavori di diversi artisti emergenti, la casa discografica si \u00e8 specializzata nel ripubblicare album del passato ma soprattutto a cercare negli archivi dei musicisti per pubblicare nuovi album con vecchi brani inediti. Amico del bassista Hugh Hopper ed appassionato della musica di Canterbury, Feigenbaum ha contribuito a rilanciare l'immagine di importanti gruppi come i Soft Machine, i National Health e i Gilgamesh.\nLa diffusione della musica scaricabile su internet ha ridotto le vendite della Cuneiform, che si \u00e8 quindi concentrata nello scoprire nuovi talenti e sull'offrire prodotti di qualit\u00e0. Non disponendo di grandi mezzi finanziari non ha un proprio studio di registrazione, ma pubblica artisti che hanno scelto di incidere in studi professionalmente affidabili. Collabora con la Wayside Music, la cui rete di vendita on-line \u00e8 stata lanciata nel 1980.\nTra gli artisti pubblicati dalla Cuneiform Records vi sono:"}
{"id": "2127823", "revid": "599013", "url": "https://it.wikipedia.org/wiki?curid=2127823", "title": "Stevin Smith", "text": ""}
{"id": "2127825", "revid": "287204", "url": "https://it.wikipedia.org/wiki?curid=2127825", "title": "Pittsburgh Xplosion", "text": "I Pittsburgh Xplosion sono stati una franchigia di pallacanestro della ABA 2000, con sede a Pittsburgh.\nCreati nell'autunno del 2004 con il nome di \"Pittsburgh Hard Hats\", cambiarono subito il nome in \"Pennsylvania Pit Bulls\". Disputarono poche partite della stagione 2004-05 non riuscendo a qualificarsi per i play-off. L'anno successivo divennero i \"Pittsbugh Xplosion\", e dal 2006 si trasferirono nella Continental Basketball Association.\nSi sciolsero alla vigilia della stagione 2008-09."}
{"id": "2127829", "revid": "1318658", "url": "https://it.wikipedia.org/wiki?curid=2127829", "title": "Palazzo Gio Battista Grimaldi (piazza San Luca)", "text": "Il palazzo Gio Battista Grimaldi \u00e8 un edificio sito in piazza San Luca al civico 2 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO. Nella stessa piazza \u00e8 ubicata la chiesa di San Luca.\nStoria.\nLa sua storia \u00e8 legata alla piazza su cui si affaccia, piazza San Luca, dov'\u00e8 la chiesa gentilizia degli Spinola e dei Grimaldi dal 1188. Nel 1332 si ricostruisce la piazza dopo oltre mezzo secolo di lotte tra le due famiglie Grimaldi (guelfi) e Spinola (ghibellini) e, un secolo dopo, la \"Gabella Processionum\" del 1414 associa l'isolato in questione ad uno Spinola.\nQuando nel Cinquecento il palazzo assume il carattere attuale con la chiusura dei portici medievali che coronano la piazza, \u00e8 Gio Batta Grimaldi, gi\u00e0 senatore della Repubblica di Genova, il primo ad apparire nei rolli genovesi (I bussolo); ma la successione Spinola-Grimaldi continua ancora\u02d0 \u00e8 registrato nel 1588 e 1599, a nome di Agostino Grimaldi \"quondam\" Gio. Batta (III bussolo) e nel 1614 a nome di Paolo Spinola (II bussolo).\nDescrizione.\nIl prospetto principale sulla piazza, abbellito da poggioli a mensola e da mascheroni oltre che dal sobrio portale seicentesco con l'iscrizione \"PARVO BENE\", nasconde parzialmente al secondo piano tre colonnine corinzie murate. All'interno, l'atrio e la scala loggiata, che sale parallela alla facciata principale fino al terzo piano, concludono l'immagine del palazzo nobiliare cinquecentesco ricavato su volumi medievali, di cui rimane traccia sul retro dove un portale in ardesia del XVI secolo, segno di un accesso anteriore alla costruzione del palazzo e oggi inutilizzato, si affaccia sull'angusto Vico della torre di san Luca."}
{"id": "2127830", "revid": "174925", "url": "https://it.wikipedia.org/wiki?curid=2127830", "title": "Olio d\u2019oliva", "text": ""}
{"id": "2127832", "revid": "57872", "url": "https://it.wikipedia.org/wiki?curid=2127832", "title": "Palazzo Gio Batta Grimaldi (piazza San Luca)", "text": ""}
{"id": "2127836", "revid": "46291", "url": "https://it.wikipedia.org/wiki?curid=2127836", "title": "Potentilla caulescens", "text": "La Cinquefoglia penzola (nome scientifico Potentilla caulescens L., 1756) \u00e8 una piccola pianta non molto alta, dai delicati fiori bianchi, appartenente alla famiglia delle Rosaceae.\nSistematica.\nIl genere di questa pianta (\"Potentilla\") \u00e8 abbastanza numeroso, 200 e pi\u00f9 specie delle quali oltre una cinquantina sono spontanee dei nostri territori. La famiglia (\"Rosaceae\") \u00e8 una delle pi\u00f9 importanti sia perch\u00e9 comprende fiori diffusissimi come le rose ma anche per il discreto numero di generi (alcune classificazioni elencano oltre 400 generi per diverse migliaia di specie).\nLa specie di questa scheda appartiene alla sottofamiglia delle \"Rosoideae\" caratterizzata dall'avere l'ovario semi-infero (o supero) con molti carpelli, l'androceo perigino e i frutti di tipo achenio.\nVariabilit\u00e0.\nSecondo il Pignatti la specie \"Potentilla caulescens\" fa parte di un gruppo abbastanza unitario. Questo gruppo \u00e8 costituito, oltre che dalla pianta di questa scheda, anche dalle seguenti specie: \"Potentilla clusiana\" Jacq., \"Potentilla crassinervia\" Viv., \"Potentilla nitida\" L., \"Potentilla valderia\" L., \"Potentilla grammopetala\" Moretti e \"Potentilla apennina\" Ten.. Caratteristiche comuni di questo gruppo sono : il colore dei petali che \u00e8 bianco o roseo (diversamente dal colore giallo che \u00e8 prevalente in questo genere); la tomentosit\u00e0, anche densa sulle foglie; il ricettacolo a carattere setoloso; gli acheni villosi (quest'ultima propriet\u00e0 \u00e8 utile per disperdere i semi anche a distanze considerevoli tramite il vento = funzione anemocoria). E naturalmente in comune hanno l'habitat rupestre delle zone alpine.\nSempre secondo il Pignatti, anemocoria e camefitismo (vedere il paragrafo \u201cMorfologia\u201d) sono caratteristiche che farebbero pensare ad un gruppo molto antico, forse tra i pi\u00f9 primitivi nell'ambito del genere. L'origine di queste piante \u00e8 da far risalire al terziario e sono tutte endemiche, ben localizzate e abbastanza stabili dal punto di vista morfologico: in altre parole \u00e8 possibile parlare di \u201cfossili viventi\u201d.\nAlcuni caratteri possono comunque variare da zona a zona, e questi sono : i peli possono essere appressati oppure ghiandolari oppure le due facce delle foglie possono essere anche sub - glabre; i lobi delle foglie (le foglioline) in alcuni casi sono brevemente picciolati.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nEtimologia.\nIl nome di questa pianta \u00e8 nato grazie alle grandi virt\u00f9 medicinali che le si attribuivano anticamente. Infatti il nome generico (\"Potentilla\") deriva dal vocabolo latino \"potens\" (= piccola pianta con potenti propriet\u00e0 curative) o \"portentum\" (= prodigiose possibilit\u00e0 sprigionate dalla pianta). L'epiteto specifico (\"caulescens\") fa riferimento al portamento della pianta.\nI tedeschi chiamano questa pianta \"St\u00e4ngel-Fingerkraut\" oppure \"Kalkfelsen-Fingerkraut\"; i francesi la chiamano \"Potentille caulescente\"; mentre gli inglesi la chiamano \"Potentilla caulescente\".\nMorfologia.\nLa \u201cCinquefoglia penzola\u201d \u00e8 una pianta suffruticosa, perenne di aspetto prostrato-rampante. L'altezza che pu\u00f2 arrivare normalmente \u00e8 tra i 8 e 18\u00a0cm (massimo 30\u00a0cm). La forma biologica \u00e8 camefita suffruticose (Ch suffr), quindi siamo in presenza di una pianta che presenta una fusto legnoso, solo alla base, ma dalle dimensioni contenute. In realt\u00e0 andrebbe indicata, come forma biologica, anche emicriptofita scaposa (H scap) questo perch\u00e9 individui dalle dimensioni ridotte (ma anche una pianta normale in giovane et\u00e0) presentano un portamento pi\u00f9 tipico delle emicriptofite. Poi in seguito in et\u00e0 avanzata si sviluppa un fusto legnoso e quindi la pianta rientra nella caratteristica forma biologica delle camefite.\nRadici.\nLe radici sono secondarie da rizoma.\nInfiorescenza.\nL'infiorescenza \u00e8 composta da ampie cime con molti fiori (cime multiflore).\nFiori.\nI fiori sono ermafroditi, attinomorfi, pentaciclici (sono presenti i 4 verticilli fondamentali delle Angiosperme: calice \u2013 corolla \u2013 androceo (con doppio verticillo di stami) \u2013 gineceo) e pentameri. Il ricettacolo \u00e8 piatto e asciutto nonch\u00e9 fruttifero. Dimensione totale del fiore : 12 \u2013 20\u00a0mm.\nFrutti.\nIl frutto ha una struttura multipla composta da diversi piccoli, secchi e pelosi acheni (aggregato di acheni).\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale :"}
{"id": "2127838", "revid": "199745", "url": "https://it.wikipedia.org/wiki?curid=2127838", "title": "Cinquefoglia penzola", "text": ""}
{"id": "2127839", "revid": "287204", "url": "https://it.wikipedia.org/wiki?curid=2127839", "title": "Nashville Rhythm", "text": "I Nashville Rhythm furono una franchigia di pallacanestro della ABA 2000, con sede a Nashville, nel Tennessee.\nCreati nell'autunno del 2004 disputarono la stagione stagione 2004-05, terminando con un record di 18-10. Decisero tuttavia di non partecipare ai play-off, e scomparvero al termine della stagione."}
{"id": "2127842", "revid": "287204", "url": "https://it.wikipedia.org/wiki?curid=2127842", "title": "Jetpur Navagadh", "text": " \nJetpur Navagadh \u00e8 una suddivisione dell'India, classificata come \"municipality\", di 104.311 abitanti, situata nel distretto di Rajkot, nello stato federato del Gujarat. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 21\u00b0 43' 60 N e 70\u00b0 37' 0 E e ha un'altitudine di 89 .\nSociet\u00e0.\nEvoluzione demografica.\nAl censimento del 2001 la popolazione di Jetpur Navagadh assommava a 104.311 persone, delle quali 54.772 maschi e 49.539 femmine. I bambini di et\u00e0 inferiore o uguale ai sei anni assommavano a 11.719, dei quali 6.382 maschi e 5.337 femmine. Infine, coloro che erano in grado di saper almeno leggere e scrivere erano 75.433, dei quali 42.681 maschi e 32.752 femmine."}
{"id": "2127843", "revid": "271907", "url": "https://it.wikipedia.org/wiki?curid=2127843", "title": "Terremoto di Sansepolcro del 1948", "text": "Il terremoto di Sansepolcro fu un forte sisma che interess\u00f2 l'Alta Valle del Tevere con epicentro nella zona di Sansepolcro il 13 giugno 1948 e con un'intensit\u00e0 massima del IX grado Mercalli (magnitudo 4,9 sulla scala Richter), di 8 secondi di durata. Una seconda scossa si verific\u00f2 alle ore 10. Alle 13,50 e alle 14,20 nuove scosse di assestamento. Quindici case furono parzialmente distrutte, 2.500 i senzatetto, una vittima (una donna morta a causa del crollo di parte della volta della chiesa di San Francesco).\nI danni vennero stimati in un miliardo di lire. Si allestirono accampamenti fuori Porta del Ponte, in viale Diaz, viale Vittorio Veneto e nei pressi di Porta del Castello. Il Governo invi\u00f2 tende e medicinali, il Papa pasta, riso e zucchero. Giunsero in citt\u00e0 il Presidente del Consiglio dei ministri, Alcide de Gasperi, e il Ministro del Lavoro Amintore Fanfani, originario della zona (era nato nella vicina Pieve Santo Stefano)."}
{"id": "2127852", "revid": "682087", "url": "https://it.wikipedia.org/wiki?curid=2127852", "title": "Distale", "text": ""}
{"id": "2127854", "revid": "20736417", "url": "https://it.wikipedia.org/wiki?curid=2127854", "title": "Gianni Chiodi", "text": ""}
{"id": "2127858", "revid": "2014155", "url": "https://it.wikipedia.org/wiki?curid=2127858", "title": "Filippo di Brabante", "text": "Origine.\nFilippo era figlio del conte di Rethel e futuro duca di Brabante, e duca di Limburgo, Antonio di Borgogna e della moglie Giovanna di Lussemburgo (\u2020 1407), figlia di Valerano III di Lussemburgo-Ligny, conte di Saint-Pol e di Ligny, e di Maud Holland, come conferma il \"\u00c6gidii de Roya Annales Belgici\" (non consultato). Antonio di Borgogna, secondo il Iohannis de Thilrode Chronicon, era figlio del duca di Borgogna, Filippo II l'Ardito e dell'erede delle contee di Fiandra, di Nevers, di Rethel, di Borgogna e d'Artois, e pretendente dei ducati di Brabante e Limburgo, Margherita di Male, che, ancora secondo il \"Iohannis de Thilrode Chronicon\", era figlia del Conte di Nevers (Luigi III), Conte di Rethel (Luigi III), Signore di Mechelen e Conte di Fiandra, Luigi II di Male (1330\u20131384), e dalla moglie pretendente dei ducati di Brabante e Limburgo, Margherita del Brabante (1323-1368), figlia del duca di Brabante e Limburgo, Giovanni III, e di Maria d'\u00c9vreux, come ci conferma la \"Oude Kronik van Brabant\" (non consultata) ed il \"Trophees tant sacres que profanes de la duch\u00e9 de Brabant ..., Volume 1\".Filippo era anche il nipote di Giovanni Senza Paura (Duca di Borgogna, Conte della Franca Contea di Borgogna, dell'Artois e delle Fiandre).\nBiografia.\nSuo padre, Antonio, aveva preso parte alla battaglia di Azincourt, del 24 ottobre 1415, dove fu fatto prigioniero e il giorno dopo fu ucciso insieme ad altri francesi prigionieri come lui.\nIn seguito alla morte del padre eredit\u00f2, ancora undicenne, le contee di Saint-Pol e di Ligny, mentre suo fratello, Giovanni, ancora dodicenne, divenne Giovanni IV, Duca di Brabante, e duca di Limburgo, e venne messo sotto tutela dallo zio, Giovanni Senza Paura.\nAncora giovane, Filippo partecipo alla lotta contro gli armagnacchi, entrando nelle file dei borgognoni e, nel 1417, prese parte alla marcia su Parigi condotta da suo zio, Giovanni Senza Paura. Dopo la conquista di Parigi da parte dei borgognoni, suo zio Giovanni, lo nomin\u00f2 governatore militare della citt\u00e0 col titolo di capitano di Parigi.\nSuo fratello, Giovanni, nel 1418, aveva sposato la cugina (il pap\u00e0 di Giovanni, Antonio di Borgogna, era fratello della mamma di Giacomina, Margherita di Borgogna), Giacomina di Wittelsbach o di Baviera, che, secondo il continuatie III della \"Chronologia Johannes de Beke\", era figlia ed unica erede del duca di Baviera-Straubing, conte d'Olanda e Zelanda e conte d'Hainaut, Guglielmo II e della moglie, Margherita di Borgogna, che era da poco vedova,: infatti Giacomina, nel 1415, aveva sposato, in prime nozze, il Delfino di Francia, Giovanni di Valois, duca di Turenna (1398-1417).\nNel 1420 fu richiamato nel ducato del Brabante a causa del mal governo del ducato da parte di suo fratello, Giovanni IV e fu nominato reggente; Filippo tenne la reggenza per circa due anni, poi riconsegn\u00f2 il ducato al fratello.\nPoi, dal 1424, Filippo partecip\u00f2 al conflitto che, per il governo delle contee di Hainaut, d'Olanda e di Zelanda, oppose suo fratello, Giovanni IV di Brabante, alla propria moglie, Giacomina di Wittelsbach o di Baviera ed al suo terzo marito, Humphrey di Gloucester, il fratello minore del Re d'Inghilterra, Enrico V: infatti suo fratello, Giovanni IV, nel 1420 circa, era stato abbandonato dalla moglie, Giacomina di Wittelsbach o di Baviera, che si era rifugiata a Calais e poi da l\u00ec era andata in Inghilterra e aveva chiesto l'annullamento del matrimonio per consanguineit\u00e0 col marito Giovanni IV e aveva sposato, in terze nozze, Humphrey di Gloucester. La spedizione fu un fallimento e ben presto infatti, Humphrey, dovette rinunciare a quest'impresa ed ai desideri della moglie.\nDopo che il cugino, il nuovo duca di Borgogna, Filippo III il Buono, intervenuto nel conflitto in aiuto di Giovanni IV, nel 1426, aveva sconfitto il Gloucester a Brouwershaven in Zelanda, Filippo, all'inizio del 1427, avrebbe voluto recarsi in Oriente a combattere contro i Turchi, quando, alla morte del fratello, Giovanni IV di Brabante, il 17 aprile di quell'anno mor\u00ec, senza discendenti diretti. I ducati di Brabante e Limburgo andarono a Filippo, mentre le contee di Hainaut, d'Olanda e di Zelanda, furono amministrate da Filippo III, che nel 1428, col trattato di Delft del 3 luglio 1428 detto \"La Riconciliazione di Delft\" tra Giacomina e Filippo. Grazie a questo trattato, Giacomina mantenne i propri titoli di Contessa d'Olanda, Zelanda e Hainaut, ma l'amministrazione di questi territori doveva essere mantenuta da Filippo III il Buono, che venne nominato anche suo erede qualora ella fosse morta senza eredi, come avvenne.\nFilippo di Saint-Pol, dopo aver ereditato i ducati del Brabante e del Limburgo, fece alcune concessioni alla nobilt\u00e0, nel 1428 ed essendo diffidente, nei confronti del cugino, Filippo III il Buono, si avvicin\u00f2 al Delfino di Francia, Carlo, e alla sua famiglia di adozione, la famiglia dei d'Angi\u00f2, fidanzandosi con Iolanda d'Angi\u00f2 (Arles, 1412 \u2013 1440), figlia di Luigi II d'Angi\u00f2 e di Iolanda di Aragona. Ma prima di arrivare al matrimonio, Filippo all'improvviso mor\u00ec, il 4 agosto 1430.Alla morte di Filippo, senza eredi legittimi, i ducati di Brabante e di Limburgo, non ostante le rivendicazioni dell'Imperatore del Sacro Romano Impero, Sigismondo di Lussemburgo, passarono al cugino, Filippo III il Buono, mentre le contee di Saint-Pol e di Ligny, andarono ad una prozia, la sorella di sua madre, Giovanna di Lussemburgo-Saint-Pol. La fidanzata di Filippo invece si spos\u00f2, l'anno dopo (1431, Nantes), Francesco I, duca di Bretagna.\nDiscendenza.\nFilippo non si spos\u00f2, ma da un'amante, Barbara Fierens, ebbe cinque figli illegittimi (bastardi di Brabante):"}
{"id": "2127859", "revid": "729019", "url": "https://it.wikipedia.org/wiki?curid=2127859", "title": "Scogli Porchetti", "text": "Gli Scogli Porchetti sono una serie di piccoli scogli affioranti situati nel Mar Tirreno, in provincia di Grosseto, nel comune di Castiglione della Pescaia, in prossimit\u00e0 della litorale della frazione balneare di Punta Ala, rispetto al quale si dispongono perpendicolarmente,\nGli scogli affiorano in piccoli gruppi tra il Promontorio di Punta Ala e l'Isolotto dello Sparviero, costituendo una sorta di barriera discontinua che si protende tra la piccola isola e la terraferma, ove si esauriscono poco fuori dalla parte meridionale del bacino in cui sorge il moderno Porto di Punta Ala.\nIl primo scoglio a partire da sinistra viene comunemente chiamato \"Lo squalo\", per la forma che ricorda, appunto la pinna di uno squalo."}
{"id": "2127863", "revid": "1318658", "url": "https://it.wikipedia.org/wiki?curid=2127863", "title": "Palazzo Nicol\u00f2 Spinola di San Luca", "text": "Il palazzo Nicol\u00f2 Spinola \u00e8 un edificio sito in via San Luca al civico 14 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO.\nStoria e descrizione.\nNato sulle preesistenze medievali delle famiglie Centurione e dei Gentile, il palazzo \u00e8 frutto di pi\u00f9 interventi avvenuti tra la seconda met\u00e0 del Cinquecento e i primi decenni del Seicento per volere di Nicol\u00f2 Spinola e dei suoi successori. Nel 1588 la dimora \u00e8 posta nei rolli di Genova a nome di Gio Battista Spinola, ambasciatore per la Repubblica di Genova in Spagna e attivo promotore del rinnovamento di piazza Banchi.\nL'edificio si distingue per la sua scenografica facciata, legata al nome di Ottavio Semino (1560) e di Gio Andrea Ansaldo (circa 1610), i cui affreschi dedicati a \"Storie epiche e allegorie\" dovevano esaltare la modesta qualit\u00e0 spaziale della stretta via. Il palazzo, infatti, ha scarsa profondit\u00e0 e deve fare per questo i conti con un'anomala distribuzione in lunghezza dove ogni ambiente diviene passaggio obbligato per accedere a quello successivo.\nNonostante ci\u00f2 la dimora non rinuncia alla continuit\u00e0 spaziale del sistema atrio-scala che si sviluppa fino al secondo piano, con tutto il repertorio di camere, re-camere, sale e salotti, tipico della nuova cultura abitativa. Il portale realizzato da Giovanni Antonio Paracca detto \"il Valsoldo\", con erme e volute, riprende i modi che il Bergamasco aveva introdotto nel portale di palazzo Tommaso Spinola in salita Santa Caterina al civico 3.\nNell'Ottocento la dimora appartiene al senatore Agostino Maglione, membro dell'attiva borghesia illuminista, alla cui discendenza si devono gli interventi di ristrutturazione e la divisione in appartamenti che hanno alterato le vesti cinquecentesche e la logica distributiva verticale originaria.\nUnito nel dopoguerra a un retrostante edificio affacciato su piazza Pinelli, \u00e8 passato poi di propriet\u00e0 al Pio Lascito Picasso."}
{"id": "2127865", "revid": "287204", "url": "https://it.wikipedia.org/wiki?curid=2127865", "title": "Jamjodhpur", "text": " \nJamjodhpur \u00e8 una suddivisione dell'India, classificata come \"municipality\", di 22.651 abitanti, situata nel distretto di Jamnagar, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 55' 09 N e 70\u00b0 01' 07 E.\nSociet\u00e0.\nEvoluzione demografica.\nAl censimento del 2001 la popolazione di Jamjodhpur assommava a 22.651 persone, delle quali 11.533 maschi e 11.118 femmine. I bambini di et\u00e0 inferiore o uguale ai sei anni assommavano a 2.521, dei quali 1.388 maschi e 1.133 femmine. Infine, coloro che erano in grado di saper almeno leggere e scrivere erano 16.311, dei quali 8.884 maschi e 7.427 femmine."}
{"id": "2127868", "revid": "1573940", "url": "https://it.wikipedia.org/wiki?curid=2127868", "title": "Palazzo del Comune di Galluzzo", "text": "L'ex-palazzo del Comune di Galluzzo si trova nel sobborgo a poca distanza da Firenze. Tra il 1881 e il 1931 ospit\u00f2 il Comune di Galluzzo, istituzione poi assorbita dal Comune di Firenze e dai comuni limitrofi.\nLa sede del comune era in via del Podest\u00e0 98, in un palazzo nato dalle ristrutturazioni dell'ex monastero delle suore di Monticelli. Oggi il palazzo \u00e8 adibito a scuola: liceo scientifico Niccol\u00f2 Rodolico.\nDavanti al palazzo si trova l'ex-palazzo del Podest\u00e0."}
{"id": "2127870", "revid": "287204", "url": "https://it.wikipedia.org/wiki?curid=2127870", "title": "V\u00edgr\u00ed\u00f0r", "text": "Nella mitologia norrena V\u00edgr\u00ed\u00f0r \u00e8 la pianura dove avranno luogo i combattimenti, durante il Ragnar\u01ebk.\nViene cos\u00ec citato nel Vaf\u00fer\u00fa\u00f0nism\u00e1l, quando Vaf\u00fer\u00fa\u00f0nir mette alla prova la sapienza di Odino:\nNel Gylfaginning, la prima parte dell'Edda in prosa dello storico islandese Snorri Sturluson, viene cos\u00ec riportato:"}
{"id": "2127872", "revid": "23076", "url": "https://it.wikipedia.org/wiki?curid=2127872", "title": "2,4-D", "text": ""}
{"id": "2127877", "revid": "6340", "url": "https://it.wikipedia.org/wiki?curid=2127877", "title": "Vigrid", "text": ""}
{"id": "2127878", "revid": "287204", "url": "https://it.wikipedia.org/wiki?curid=2127878", "title": "Vigridr", "text": ""}
{"id": "2127879", "revid": "1318658", "url": "https://it.wikipedia.org/wiki?curid=2127879", "title": "Raspail (metropolitana di Parigi)", "text": "Raspail \u00e8 una stazione della metropolitana di Parigi sulle linee 4 e 6, sita nel XIV \"arrondissement\" di Parigi.\nLa stazione.\nLa stazione venne inaugurata nel 1906 ed il suo nome rende omaggio a Fran\u00e7ois-Vincent Raspail, chimico e uomo politico francese del XIX secolo.\nLa stazione \u00e8 attualmente in fase di ristrutturazione."}
{"id": "2127880", "revid": "287204", "url": "https://it.wikipedia.org/wiki?curid=2127880", "title": "Jawahar Nagar", "text": " \nJawahar Nagar (nota anche come Gujarat Refinery) \u00e8 una citt\u00e0 dell'India di 4.666 abitanti, situata nel distretto di Vadodara, nello stato federato del Gujarat. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 23' 21 N e 70\u00b0 00' 12 E.\nSociet\u00e0.\nEvoluzione demografica.\nAl censimento del 2001 la popolazione di Jawahar Nagar assommava a 4.666 persone, delle quali 2.401 maschi e 2.265 femmine. I bambini di et\u00e0 inferiore o uguale ai sei anni assommavano a 638, dei quali 340 maschi e 298 femmine. Infine, coloro che erano in grado di saper almeno leggere e scrivere erano 3.703, dei quali 1.996 maschi e 1.707 femmine."}
{"id": "2127881", "revid": "115751", "url": "https://it.wikipedia.org/wiki?curid=2127881", "title": "Ostetrico", "text": ""}
{"id": "2127886", "revid": "1452073", "url": "https://it.wikipedia.org/wiki?curid=2127886", "title": "Acido 2,4,5-triclorofenossiacetico", "text": "L'acido 2,4,5-triclorofenossiacetico \u00e8 un acido carbossilico, il suo nome comune \u00e8 2,4,5-T. Viene utilizzato come diserbante e con l'acido 2,4-diclorofenossiacetico, anche conosciuto come 2,4-D, prende parte alla miscela conosciuta come Agente Arancio, sempre un diserbante."}
{"id": "2127888", "revid": "287204", "url": "https://it.wikipedia.org/wiki?curid=2127888", "title": "Joshipura", "text": " \nJoshipura \u00e8 una suddivisione dell'India, classificata come \"municipality\", di 28.756 abitanti, situata nel distretto di Junagadh, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 33' 26 N e 70\u00b0 26' 52 E.\nSociet\u00e0.\nEvoluzione demografica.\nAl censimento del 2001 la popolazione di Joshipura assommava a 28.756 persone, delle quali 14.864 maschi e 13.892 femmine. I bambini di et\u00e0 inferiore o uguale ai sei anni assommavano a 3.469, dei quali 1.971 maschi e 1.498 femmine. Infine, coloro che erano in grado di saper almeno leggere e scrivere erano 22.378, dei quali 12.158 maschi e 10.220 femmine."}
{"id": "2127891", "revid": "110157", "url": "https://it.wikipedia.org/wiki?curid=2127891", "title": "Florissant", "text": "Florissant \u00e8 una citt\u00e0 degli Stati Uniti d'America, nella Contea di St. Louis dello Stato del Missouri.\nFa parte della cintura urbana della citt\u00e0 di St. Louis; al censimento del 2000 possedeva una popolazione di 50.497 abitanti. La citt\u00e0 \u00e8 stata fondata nel 1767."}
{"id": "2127895", "revid": "114515223", "url": "https://it.wikipedia.org/wiki?curid=2127895", "title": "Jonas Gardell", "text": ""}
{"id": "2127898", "revid": "1318658", "url": "https://it.wikipedia.org/wiki?curid=2127898", "title": "Palazzo Gio Battista Centurione", "text": "Il palazzo Gio Battista Centurione (noto anche come Palazzo Centurione Cambiaso o Palazzo Andrea Pitto) \u00e8 un edificio sito in piazza Fossatello al civico 3 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO.\nStoria e descrizione.\nBattista Centurione inizia i lavori nel 1611 sull'area di case di Adamo Centurione, banchiere armatore e suocero del celebre ammiraglio di Oneglia Andrea Doria. La progettazione, nonostante una prima attribuzione a Gaspare della Corte, si deve all'architetto Battista Cantone e poi al figlio Filippo Cantone, che realizzano la nuova opera rettificando a spese del suolo pubblico i lotti precedenti.\nIscritto nei rolli di Genova del 1664, rimane alla famiglia Centurione fino al XVIII secolo. Nel 1798 risulta intestato ai Saluzzo-Brignole e nel 1874 verr\u00e0 acquistato dai Cambiaso. Nel 2004 viene acquistato da una societ\u00e0 di spedizioni.\nConserva la facciata del XVII secolo pubblicata nella edizione rubensiana. Sul portale \u00e8 presente un cartiglio con l'iscrizione \"SIC NOS NON NOBIS\". Originale anche lo scalone voltato, con intonaco \"infrascato\" alle pareti, che prosegue fino al II piano nobile.\nI saloni dei piani nobili conservano ancora affreschi di Domenico Piola, \"Bacco e Arianna\", Gregorio De Ferrari, \"Trionfo della Liguria\", di Bartolomeo Guidobono, \"Carro di Giunone\", \"Metamorfosi\", \"Venere e Adone\", e\" \"di\" \"Giovanni Battista Semino (\"Le quattro stagioni\")."}
{"id": "2127903", "revid": "272586", "url": "https://it.wikipedia.org/wiki?curid=2127903", "title": "Uniciclo", "text": ""}
{"id": "2127904", "revid": "287204", "url": "https://it.wikipedia.org/wiki?curid=2127904", "title": "Silvio Bicchi", "text": "Biografia.\nSi afferm\u00f2, dopo essere stato con suo fratello Ottorino Bicchi allievo del Fattori all'Accademia delle Belle Arti di Firenze, con una serie di illustrazioni della \"Divina Commedia\".\nFu quindi a Parigi, poi a Londra, dove risent\u00ec profondamente l'influenza dei grandi ritrattisti inglesi.\nDurante il suo successivo soggiorno nell'America settentrionale raggiunse larga popolarit\u00e0 e dove, tra l'altro, nel 1893 vinse il concorso per la fusione delle porte della Biblioteca di Boston. In seguito ritorn\u00f2 in Italia ove continu\u00f2 ad operare prediligendo soggetti di genere popolare ed usando di preferenza la tecnica a tempera ed a pastello.\nPartecip\u00f2 a due edizioni della Esposizione internazionale d'arte di Venezia quella del 1914 e quella dl 1920..\nTra il 1927 e il 1928 assume la direzione artistica della fabbrica \"Ceramiche Milani\". Realizza in Vita opere anche con la tecnica dell'affresco tra le opere note gli affreschi della Biblioteca della Villa Magni-Rizzoli a Canzo.\nIl comune di Livorno ha intitolato una strada a suo nome.\nMusei e Collezioni.\nUna raccolta di opere di Silvio Bicchi si trova nel Museo civico di palazzo Guicciardini a Montopoli in Val d'Arno, paese in cui trascorse numerosi anni. Due opere \"Dante Riceve Farinata\" e \"Dante e Farinata\" si trovano presso la Pinacoteca Ambrosiana a Milano. l'opera \"Ritratto del Banchiere Jjzef, Leopold Toepliz\" si trova presso la collezione permanente della Banca Intesa Sanpaolo."}
{"id": "2127905", "revid": "111540253", "url": "https://it.wikipedia.org/wiki?curid=2127905", "title": "Villa di Grotta Marina", "text": "La villa di Grotta Marina \u00e8 una delle ville storiche di Napoli; si erge nello storico quartiere di Posillipo.\nNell'attuale sito dove si erge la villa, nel XVII secolo, vi era il palazzo del principe di Colobrano, celebre perch\u00e9 ospit\u00f2 Maria Anna: la sorella del re Filippo IV che fu in viaggio per incontrare il suo futuro marito, l'imperatore Ferdinando III.\nIn seguito, il palazzo che era stato tra i pi\u00f9 belli di Posillipo, cadde in stato d'abbandono. Nel XIX secolo, la struttura sub\u00ec vari rimeggiamenti, mentre, molte parti furono del tutto ricostruite fino a raggiungere l'aspetto odierno; in pi\u00f9, proprio in questo periodo assunse la funzione di villa."}
{"id": "2127909", "revid": "1305772", "url": "https://it.wikipedia.org/wiki?curid=2127909", "title": "Fattori", "text": ""}
{"id": "2127917", "revid": "28592", "url": "https://it.wikipedia.org/wiki?curid=2127917", "title": "Cattedrale di Susa", "text": ""}
{"id": "2127921", "revid": "287204", "url": "https://it.wikipedia.org/wiki?curid=2127921", "title": "Puggy Pearson", "text": "Pearson crebbe nel Tennessee in una famiglia con nove fratelli. Il suo soprannome \"Puggy\" si deve al fatto che, ancora dodicenne, sub\u00ec un incidente che lo sfigur\u00f2 sul naso. Lasci\u00f2 la scuola anzitempo e si arruol\u00f2 nella marina militare statunitense. Durante il servizio militare impar\u00f2 a giocare d'azzardo e a giocare a poker.\nPrima del 1949 giocava ai cash game. Egli fu il primo a ideare la formula del torneo sportivo di poker che tanto oggi ha successo: in particolare a Pearson si deve l'invenzione del torneo freezout, ancora oggi il pi\u00f9 diffuso, sebbene con taluni differenze. L'idea venne condivisa anche dall'amico Nick \"The Greek\" Dandalos, il quale lo propose al leggendario proprietario di casin\u00f2 Benny Binion: nel 1970 Binion organizzava la prima edizione delle World Series of Poker.\nNel 1973 al Main Event delle WSOP Pearson ottenne la vittoria battendo Johnny Moss. Pur essendo l'unico giocatore ad aver giocato dal 1970 al 2005 ogni Main Event non ottenne pi\u00f9 successi all'evento. In carriera ha vinto in totale quattro braccialetti, due dei quali nel seven card stud, che \u00e8 ritenuto il gioco in cui pi\u00f9 eccelleva.\nFu introdotto nel Poker Hall of Fame nel 1987."}
{"id": "2127922", "revid": "1870773", "url": "https://it.wikipedia.org/wiki?curid=2127922", "title": "Luci di navigazione", "text": "Nella nautica, le luci di navigazione o fanali di navigazione sono i fanali che qualsiasi tipo di imbarcazione deve esibire durante la navigazione notturna, cio\u00e8 dal tramonto all'alba, oppure nei casi di scarsa visibilit\u00e0, al fine di segnalare la propria presenza, informare delle intenzioni di manovra, della direzione di avanzamento e di caratteristiche speciali per le quali, in funzione di una corretta identificazione, siano facilitate le manovre tendenti a evitare le collisioni in mare.\nLa disposizione dei fanali, la loro caratteristica, colore e arco di visibilit\u00e0 sono stabilite in modo preciso dal \"Regolamento internazionale per prevenire gli abbordi in mare\" (COLREG).\nTipologia dei fanali.\nFanali fondamentali.\nAl fine di evitare pericoli di collisione, una imbarcazione in navigazione deve essere dotata di un sistema di fanali che ne permettano l'individuazione e informino riguardo alla direzione di avanzamento.\nTali fanali di normale navigazione sono:\nIl fanale di testa d'albero e i fanali laterali sono anche detti fanali di via, in quanto indicanti l'orientamento dello scafo. Il fanale di poppa \u00e8 anche detto fanale di coronamento, in quanto completa a 360\u00b0 i settori di visibilit\u00e0 dei fanali di via (225\u00b0 + 135\u00b0 = 360\u00b0).\nFanali speciali.\nOltre ai fanali di normale navigazione, una nave pu\u00f2 o deve esibire fanali distintivi speciali che permettano di definire situazioni e caratteristiche particolari legate a specifiche esigenze di lavoro (pescherecci, rimorchiatori, draghe, dragamine, posacavi, navi pilota) o a particolari esigenze di rotta e di manovra (navi condizionate dal pescaggio, che non governano, in difficolt\u00e0 di manovra o incagliate) al fine di facilitare le manovre tendenti a evitare collisioni. Tali fanali distintivi hanno corrispondenti segnali diurni.\nFanali speciali sono:\nPortata luminosa dei fanali.\nLa portata luminosa dei fanali varia in funzione del tipo di fanale e della lunghezza dell'imbarcazione secondo quanto riportato nella seguente tabella.\nDisposizione dei fanali.\nNavi a propulsione meccanica (regola 23).\nDiscorso a parte meritano le navi a cuscino d'aria che navigano in condizioni di non dislocamento e i sommergibili in emersione, che devono esibire oltre alle luci di navigazione di base un fanale lampeggiante giallo a 360\u00b0.\nNavi a vela e a remi (regola 25).\nLe unit\u00e0 in navigazione con propulsione solo a vela mostrano unicamente i fanali laterali e il fanale di poppa con le seguenti opzioni:\nLe unit\u00e0 a vela che navigano con propulsione a motore si considerano come unit\u00e0 a motore (con tutte le conseguenze riguardanti le precedenze) e mostrano i relativi fanali ed escludono dei fanali facoltativi. Di giorno esibiscono un cono nero con vertice verso il basso.\nNavi da pesca (regola 26).\nUna nave intenta alla pesca, sia in navigazione sia all'ancora, deve mostrare i seguenti fanali.\nTutte le unit\u00e0 mostrano di giorno un segnale biconico nero (due coni con vertici uniti); le unit\u00e0 in pesca non a strascico mostrano un segnale conico (vertice in alto) orientato verso le reti che si dilungano fuori bordo oltre 150 metri.\nNavi che non governano o con difficolt\u00e0 di manovra (regola 27).\nUna nave non governa quando intervengono impedimenti dovuti a circostanze eccezionali, come avarie del motore, che ne limitano o ne impediscano la capacit\u00e0 di manovra.\nUna nave ha manovrabilit\u00e0 limitata quando per la natura delle operazioni che esegue ha minori possibilit\u00e0 o difficolt\u00e0 di manovra e non \u00e8 pertanto in grado di lasciar libera la rotta ad altre navi. Rientrano in tale categoria le navi appoggio, posacavi, idrografiche, intente in operazioni subacquee, sminamento, rimorchio e le draghe.\nNavi condizionate dalla loro immersione (regola 28).\nRientrano in tale categorie quelle navi che per il loro pescaggio (la profondit\u00e0 della loro carena) in relazione alla profondit\u00e0 delle acque in cui naviga, sono limitate nella possibilit\u00e0 di deviare dalla loro rotta.\nNavi pilota (regola 29).\nSono le unit\u00e0 che imbarcano i piloti dei porti, e che prestano assistenza e guidano i comandanti di grandi unit\u00e0 sulle rotte di particolare pericolo o nella fase di atterraggio nei porti. Le navi pilota mostrano:\nLuci di navigazione aeronautica.\nLe luci di navigazione degli aerei hanno fondamentalmente una disposizione simile a quelle delle navi, con un fanale rosso posizionato sulla estremit\u00e0 dell'ala sinistra, un fanale verde sull'estremit\u00e0 dell'ala destra e un fanale bianco nella posizione di coda del veicolo. Tale sistema di fanali \u00e8 completato da una luce stroboscopica bianca che, lampeggiando ad alta intensit\u00e0, aumenta la visibilit\u00e0 del velivolo contribuendo a ridurre il pericolo di collisioni.\nLe luci di navigazione nell'aeronautica civile, in dotazione per ogni velivolo costruito dopo la data dell'11 marzo 1996, devono essere accese dal tramonto all'alba e in condizioni di scarsa visibilit\u00e0, ma sono raccomandate anche in condizioni di buona visibilit\u00e0 dove \u00e8 richiesto solo il fanale stroboscopico."}
{"id": "2127926", "revid": "197778", "url": "https://it.wikipedia.org/wiki?curid=2127926", "title": "Walter &quot;Puggy&quot; Pearson", "text": ""}
{"id": "2127927", "revid": "1318658", "url": "https://it.wikipedia.org/wiki?curid=2127927", "title": "Palazzo Giorgio Centurione", "text": "Il palazzo Giorgio Centurione \u00e8 un edificio sito in via Lomellini al civico 5 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO.\nStoria.\nVi sono scarse notizie del palazzo, che fu edificato alla fine del Cinquecentoprobabilmente dell\u2019architetto Gaspare Corte su incarico di Giorgio Centurione, successivamente doge della Repubblica di Genova nel 1621-1622. La figlia di Giorgio Centurione, Virginia (1587-1651), sposata poi con Gaspare Grimaldi Bracelli, fondatrice dell'ordine delle Suore di Nostra Signora del Rifugio in Monte Calvario, fu santificata da papa Giovanni Paolo II nel 2003. Nota come Santa Virginia Centurione Bracelli, inizi\u00f2 nel palazzo di via Lomellini l'attivit\u00e0 di assistenza per bambine povere, proseguita poi nel convento di Monte Calvario, mentre successivamente la congregazione di religiose da lei fondata sotto la protezione di Emanuele Brignole, fondatore del Grande Albergo dei Poveri, prese il nome di \"brignoline\".\nLa famiglia Doria lo acquisir\u00e0 nel XVIII secolo. Parzialmente ricostruito nel XIX secolo (atrio e vano scala), risulta attualmente unito ad altri due edifici retrostanti mediante un ponte che sovrappassa il vico chiuso del Leone e permette l'affaccio su vico dell'Oro.\nDescrizione.\nLa facciata presenta una decorazione dipinta con cornici che inquadrano le finestre, timpani semicircolari, architravi con finto mezzanino e specchiature sottofinestra. Portale dorico di marmo con lesene che sorreggono un timpano spezzato semicircolare che ospita una \"Madonna in trono con Bambino\" (Regina della citt\u00e0), mentre si notano tracce di arme nobiliare abrasa in corrispondenza della chiave dell'arco."}
{"id": "2127928", "revid": "287204", "url": "https://it.wikipedia.org/wiki?curid=2127928", "title": "Mediterranea Tour", "text": "Mediterranea Tour \u00e8 un cofanetto pubblicato il 9 settembre 2005 dall'etichetta NAR, contenente un CD con la ristampa dell'album \"A casa di Ida Rubinstein\", in una versione leggermente rielaborata rispetto all'originale del 1988, e un DVD con la ripresa di un concerto televisivo del 10 settembre 1984, anno del \"Mediterranea Tour\".\nSi tratta della prima pubblicazione postuma di Giuni Russo, a cura di Maria Antonietta Sisini.\nIl disco.\nI brani del CD sono in un nuovo missaggio, realizzato da Alberto Boi, che cambia il bilanciamento degli strumenti e reintegra alcune sezioni tagliate dall'album originale. In particolare presentano un minutaggio maggiore i brani: \"A mezzanotte\", \"La zingara\" e \"Nell'orror di notte oscura\".\nTracce.\nMediterranea Tour - 10.09.1984\n+ Contenuti Extra:\nA casa di Ida Rubinstein"}
{"id": "2127943", "revid": "1318658", "url": "https://it.wikipedia.org/wiki?curid=2127943", "title": "Denfert-Rochereau (metropolitana di Parigi)", "text": "Denfert-Rochereau \u00e8 una stazione sulle linee 4 e 6 della metropolitana di Parigi ed \u00e8 ubicata nel XIV \"arrondissement\".\nLa stazione.\nLa stazione venne aperta nel 1906 sull'attuale linea 6 ed \u00e8 ubicata al disotto della \"place Denfert-Rochereau\".\nIl suo nome \u00e8 un omaggio a Pierre Philippe Denfert-Rochereau (1823-1878), colonnello francese che difese vittoriosamente la citt\u00e0 di Belfort contro i prussiani nel 1870-1871.\nInterconnessioni.\nLa stazione \u00e8 collegata alla \"gare de Denfert-Rochereau\", inizialmente costruita nel 1846 come terminale della \"linea di Sceaux\" (l'attuale stazione RER B)."}
{"id": "2127945", "revid": "1751063", "url": "https://it.wikipedia.org/wiki?curid=2127945", "title": "Villa Cottrau", "text": "Villa Cottrau \u00e8 una villa storica di Napoli che si erge nel quartiere di Posillipo.\nLa struttura fu voluta nel 1875 da Alfredo Cottrau: francese da parte di padre, fu tra i pi\u00f9 celebri progettisti e costruttori di strade, ponti ed altre strutture; si fece erigere una bella dimora e la cre\u00f2 soprattutto grazie ad un rimaneggiamento di una vecchia casa colonica.\nVilla Cottrau a Capri.\nAlfredo Cottrau nel 1881 acquisi una villa nei pressi di Matermania, in precedenza utilizzata da monaci. Cottrau fece svariate ristrutturazioni e lavori,ad opera del architetto protorazionalista Ceas, facendola diventare una stupenda dimora immersa nel verde e con una vista su tutta Capri."}
{"id": "2127949", "revid": "599013", "url": "https://it.wikipedia.org/wiki?curid=2127949", "title": "Sofiane Feghouli", "text": "Caratteristiche tecniche.\nGioca prevalentemente come ala destra, ma pu\u00f2 essere impiegato anche come trequartista. \u00c8 un centrocampista dalle ottime doti tecniche, fa del tiro e del dribbling nello stretto, i suoi punti di forza principali; \u00e8 stato soprannominato, quando giocava in Francia, \"le petit professeur du dribble\" (il piccolo maestro del dribbling) o anche Feghoutrick (da buba).\nCarriera.\nClub.\nGrenoble.\nFeghouli ha iniziato la carriera nelle giovanili del , dopo aver rifiutato un'offerta del arrivata dopo un provino. Al termine del campionato di Ligue 2 2006-2007, \u00e8 entrato a far parte della prima squadra con cui ha debuttato a diciassette anni, il 27 aprile 2007, in una sfida contro lo , entrando a partita in corso: il Grenoble si \u00e8 imposto 1-0. Ha giocato altre 2 partite nello stesso campionato, incluso il debutto dal primo minuto all'ultima giornata, contro il , perdendo la partita per 1-0 e giocando fino al 56', prima di essere sostituito. Successivamente, ha firmato il suo primo contratto da professionista con il club francese.\nNel campionato successivo, pur essendo molto giovane, ha avuto un ruolo molto importante in squadra. Nonostante la pressione creata dal soprannome di \"nuovo Zidane\", ha contribuito al raggiungimento della promozione in Ligue 1 con la maglia del Grenoble, con 26 partite e 3 reti. Il suo primo gol ufficiale \u00e8 arrivato proprio contro la squadra con cui aveva debuttato, lo Stade Reims, in una vittoria per 4-3.\nValencia, Almer\u00eda e West Ham Utd.\nIl 20 maggio 2010 viene acquistato dal ma, dopo solo 5 presenze e 1 gol in Copa del Rey, il 30 gennaio 2011 si trasferisce in prestito fino a fine stagione all', dove totalizza 10 presenze e segna 2 reti, compreso il suo primo gol in Liga il 28 febbraio 2011 contro il .\nTornato a Valencia, segna i suoi primi due gol in campionato con i \"pipistrelli\" il 29 ottobre 2011 contro il . Qui si afferma definitivamente nel panorama calcistico mondiale ottenendo 146 presenze in totale nella Primera Divisi\u00f2n e 20 gol, e segnando anche 6 reti in Champions League e 4 in Europa League, prima di essere messo fuori rosa per motivi disciplinari anche a causa del suo mancato rinnovo contrattuale.\nIl 14 giugno 2016 si accasa al . Segna il primo gol con la maglia degli \"Hammers\" contro il .\nGalatasaray.\nDopo una sola stagione con gli inglesi, il 14 agosto 2017 firma un quinquennale con il Galatasaray, che lo paga 4,25 milioni di euro (il contratto del giocatore \u00e8 invece di 3,85 milioni a stagione pi\u00f9 bonus).\nNazionale.\nFeghouli ha potuto scegliere per quale nazionale giocare tra e . Fino al 2011 ha dato la preferenza ai Bleus, scendendo in campo per diverse rappresentative giovanili francesi. Il 12 novembre 2008, il commissario tecnico della nazionale maggiore francese, Raymond Domenech, lo ha inserito nella pre-lista per l'amichevole contro l'.\nCon la ha debuttato il 9 settembre 2008, contro i pari et\u00e0 della , sostituendo Anthony Mounier. Ha giocato un'altra partita il 19 novembre, contro la .\nIl 23 ottobre 2011 la federazione algerina ha annunciato che la FIFA ha ufficialmente accettato la richiesta del giocatore di passare sotto il controllo della federazione algerina invece di quella francese. Due giorni dopo \u00e8 dunque stato convocato per la partita in programma che vedeva sfidarsi Algeria e . \u00c8 stato convocato per la Coppa delle Nazioni Africane 2013.\n\u00c8 stato fra i convocati del Campionato mondiale di calcio 2014. Il 17 giugno 2014 realizza una rete contro il , portando cos\u00ec l'Algeria nuovamente in gol in un mondiale dopo 28 anni.\n\u00c8 fra i convocati anche della Coppa d'Africa 2015 e Coppa d'Africa 2019.\nStatistiche.\nPresenze e reti nei club.\n\"Statistiche aggiornate al 21 aprile 2021.\""}
{"id": "2127951", "revid": "153881", "url": "https://it.wikipedia.org/wiki?curid=2127951", "title": "Luci di via", "text": ""}
{"id": "2127954", "revid": "1318658", "url": "https://it.wikipedia.org/wiki?curid=2127954", "title": "Palazzo Cosma Centurione", "text": "Il palazzo Cosma Centurione \u00e8 un edificio situato nel centro storico di Genova, in via Lomellini al civico 8, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO. Detto anche Palazzo Durazzo Pallavicini o Palazzo di Gerolamo III Pallavicino, dal nome dei successivi proprietari, per la sua architettura e per gli affreschi conservati all'interno \u00e8 un insigne esempio di barocco genovese.\nStoria e descrizione.\nDi antica propriet\u00e0 della famiglia di Giorgio Centurione, il palazzo \u00e8 giunto per via ereditaria al senatore Ansaldo Imperiale Lercari, che contribuisce a conferirgli quell'imponenza che ancora oggi conserva. Sorta lungo un asse viario di persistente importanza cittadina, la dimora risente positivamente della costruzione dell'attigua chiesa e dell'oratorio di San Filippo Neri avvenuta tra il 1674 e il 1755.\nL'attuale aspetto del palazzo gli venne conferito all'inizio del Settecento dalla facoltosa famiglia Pallavicini, che ne divenne proprietaria in seguito al matrimonio di Paolo Gerolamo III con Caterina Imperiale Lercari Pallavicini, marchesa di Mombaruzzo, che lo port\u00f2 in dote. Avendone deciso di farne la propria residenza stabile, il palazzo venne, tra il 1718 e il 1724, interamente ristrutturato ad opera dell'architetto Giacomo Viano, ingaggiato da Paolo Gerolamo III Pallavicini. A questi sono dovute le facciate, l\u2019atrio e lo scalone monumentale, e l\u2019appartamento di rappresentanza del secondo piano nobile. Il Viano interviene sull'originario impianto cinquecentesco, traducendo in un linguaggio spaziale sostanzialmente diverso l'atrio e lo scalone monumentale, nonostante vengano adottate in prevalenza le colonne e i marmi appartenenti alla scala precedente.\nA Viano si attribuiscono i prospetti principali verso San Filippo e via Lomellini, scanditi da cornici marcapiano, lesene, timpani e motivi floreali, e la creazione di una galleria, affrescata da Domenico Parodi. Dello stesso Parodi, commissionati da Paolo Gerolamo III Pallavicino nel 1730, sono gli affreschi con \"Lo sbarco di Colombo nelle Americhe\", e \"Allegoria della Stirpe Genovese\", mentre di Giacomo Boni sono le storie di \"Zefiro e Flora\": testimonianze architettonica e decorativa di gusto arcadico.\nTra il 1756 e il 1763 il palazzo viene definitivamente ampliato, occupando l'isolato sul retro, e arricchito da un giardino pensile \"per dare luce alla fabbrica aggiunta\". Autori di questo delicato intervento di ricucitura urbana e architettonica, sostanzialmente finalizzata ad accogliere i diversi appartamenti dei due proprietari, i fratelli Giuseppe e Domenico Pallavicini, figli di Paolo Gerolamo, sono i capi d'opera Bartolomeo e Giovanni Orsolino."}
{"id": "2127955", "revid": "153881", "url": "https://it.wikipedia.org/wiki?curid=2127955", "title": "Fanali di navigazione", "text": ""}
{"id": "2127956", "revid": "120981873", "url": "https://it.wikipedia.org/wiki?curid=2127956", "title": "Abbigliamento sportivo", "text": "Abbigliamento sportivo \u00e8 il termine con il quale si indica l'abbigliamento indossato per praticare sport.\nIndumenti generici dell'abbigliamento sportivo includono pantaloncini, tute, magliette, polo e scarpe da ginnastica. Fra gli indumenti tipici di alcuni tipi di sport invece si possono indicare come esempio la muta subacquea e la tuta da neve. In alcuni casi nell'abbigliamento sportivo sono inclusi anche alcuni capi di biancheria intima, come il sospensorio. In molti casi l'abbigliamento sportivo \u00e8 adottato anche nella moda casual.\nFunzione dell'abbigliamento sportivo.\nQuasi tutti i capi di abbigliamento sportivo sono disegnati per essere particolarmente leggeri, in modo da non essere d'ingombro per l'atleta. In alcuni casi (come nel ciclismo) \u00e8 necessario che essi siano sufficientemente aderenti da non creare neppure attrito, pur non rendendo difficoltosi i movimenti. Dato che molti sport sono praticati all'aperto \u00e8 necessario che i vari capi di abbigliamento mantengano caldo o fresco il corpo dell'indossatore a seconda delle condizioni esterne.\nIn alcuni sport particolarmente pericolosi (come il football americano o l'hockey su ghiaccio), nell'abbigliamento sportivo sono inclusi anche elementi protettivi come caschetti o pettorine. L'abbigliamento sportivo ha anche la funzione di fornire una divisa, soprattutto negli sport di squadra, come il calcio. Le squadre opposte normalmente vestono uniformi simili, ma di colore diverso, e gli appartenenti alla stessa squadra per distinguersi fra loro hanno un numero sulla maglietta."}
{"id": "2127962", "revid": "599013", "url": "https://it.wikipedia.org/wiki?curid=2127962", "title": "Antonio Flores", "text": "Biografia.\nAntonio era un figlio d'arte, essendo suo padre il chitarrista Antonio Gonz\u00e1lez Batista, e sua madre la famosa cantante Lola Flores. Antonio Flores era inoltre il fratello di Lolita Flores e di Rosario Flores, e padre di Alba Flores, quest'ultima attrice della serie La casa di carta, dove interpreta la criminale Nairobi.\nIl suo primo album fu \"Antonio\", che include la canzone \"No dudar\u00eda\", reinterpretata poi nel 2008 dalla sorella Rosario.\nMor\u00ec di overdose 15 giorni dopo la madre, e ora riposano vicini nel cimitero di Almudena (Madrid)."}
{"id": "2127964", "revid": "1788047", "url": "https://it.wikipedia.org/wiki?curid=2127964", "title": "Wildwood (Missouri)", "text": "Wildwood \u00e8 una citt\u00e0 degli Stati Uniti d'America, nella Contea di St. Louis dello Stato del Missouri.\nFa parte della terza cintura urbana della citt\u00e0 di St. Louis. Al censimento del 2010 possedeva una popolazione di 35,517 abitanti."}
{"id": "2127972", "revid": "174925", "url": "https://it.wikipedia.org/wiki?curid=2127972", "title": "2,4,5-T", "text": ""}
{"id": "2127979", "revid": "226458", "url": "https://it.wikipedia.org/wiki?curid=2127979", "title": "Th\u00e9ophile Alajouanine", "text": "Era allievo di Joseph Jules Dejerine e lavor\u00f2 con Georges Guillain e Charles Foix. Ha scritto prolificamente di molti argomenti, ed era interessato specialmente all'afas\u00eca.\nGrande studioso e bibliofilo entusiasta, Alajouanine privilegi\u00f2 le relazioni con gli scrittori famosi, durante la sua carriera di neurologo. La biografia e le opere di Dostoievski gli consentirono di conoscere la patologia dell'epilessia."}
{"id": "2127988", "revid": "729019", "url": "https://it.wikipedia.org/wiki?curid=2127988", "title": "Giovanni Bichi", "text": "Biografia.\nParente di papa Alessandro VII, nel 1657 ebbe il comando della flotta pontificia incaricata di aiutare la Serenissima nella lotta contro l'Impero ottomano.\nPrese parte nella battaglia dei Dardanelli, della quale lasci\u00f2 un resoconto. Fu accusato dal doge Bertuccio Valier perch\u00e9 ritenuto responsabile della perdita delle isole di Lemno e Tenedo, ma seppe discolparsi con onore."}
{"id": "2127991", "revid": "729019", "url": "https://it.wikipedia.org/wiki?curid=2127991", "title": "Stazione di Yokohama", "text": "La \u00e8 una stazione ferroviaria di Yokohama. Si trova nella zona di Nishi-ku. Si tratta della stazione pi\u00f9 utilizzata nella prefettura di Kanagawa, e la quinta del Giappone, con oltre 2,05 milioni di passeggeri al giorno.\nLinee.\nBinari.\nLe linee della T\u014dky\u016b Corporation e la Yokohama Minatomirai Railway Company condividono gli stessi binari sotterranei situati al 5\u00ba piano sotto la stazione di Yokohama, a ovest rispetto ai binari JR.\nLa Metropolitana di Yokohama si trova al 3\u00ba piano sotterraneo, a est della stazione principale.\nLe Ferrovie Sagami si trovano su una piattaforma sopraelevata a ovest della stazione, collegate ai grandi magazzini Sotetsu."}
{"id": "2127993", "revid": "585241", "url": "https://it.wikipedia.org/wiki?curid=2127993", "title": "The First Nowell", "text": "The first Nowell (o anche: \"The first Noel\" = \u201cIl primo Natale\u201d) \u00e8 una tradizionale carola natalizia inglese, originaria probabilmente della Cornovaglia (anche se le forme \"Nowell\" e \"Noel\", confrontabili con fr. \"no\u00ebl\", hanno suggerito - forse erroneamente - anche una possibile origine francese) e databile tra il XVI e il XVII secolo (ma forse anche pi\u00f9 antica), che venne pubblicata per la prima volta nel 1823 con un arrangiamento e aggiunte nel testo ad opera di Davies Gilbert nella raccolta \"Some Ancient Christmas Carols\", curata da William B. Sandys.\nTesto.\nIl testo, che si compone di 9 strofe (delle quali tre vengono spesso tralasciate nelle versioni moderne), \u00e8 di contenuto religioso: parla, infatti, della nascita di Ges\u00f9, dall'annuncio ai pastori all'arrivo dei Re Magi, ecc.\nIl \u201cprimo Natale\u201d (The first Nowell) a cui fa riferimento il titolo \u00e8 evidentemente proprio il giorno della Nativit\u00e0.\nNel ritornello, la parola \"no\u00ebl\" rima con \"Israel\":\nThe first 'Nowell the angels did say\nWas to certain poor shepherds in fields as they lay;\nIn fields where they lay keeping their sheep,\nOn a cold winter's night that was so deep.\nNowell! Nowell! Nowell! Nowell!\nBorn is the King of Israel!\nThey looked up and saw a star\nShining in the east, beyond them far;\nAnd to the earth it gave great light,\nAnd so it continued both day and night.\nNowell! Nowell! Nowell! Nowell!\nBorn is the King of Israel!\nAnd by the light of that same star\nThree wise men came from country far;\nTo seek for a King was their intent,\nAnd to follow the star wherever it went.\nNowell! Nowell! Nowell! Nowell!\nBorn is the King of Israel!\nThis star drew nigh to the northwest:\nO'er Bethlehem it took its rest;\nAnd there it did both stop and stay,\nRight over the place where Jesus lay.\nNowell! Nowell! Nowell! Nowell!\nBorn is the King of Israel!\nWithin that house the King did lie;\nOne entered in then for to see,\nAnd found the Babe in poverty.\nNowell! Nowell! Nowell! Nowell!\nBorn is the King of Israel!\nThen entered in those wise men three,\nFull rev'rently upon their knee,\nAnd offered there, in his presence,\nBoth gold and myrrh, and frankincense.\nNowell! Nowell! Nowell! Nowell!\nBorn is the King of Israel!\nThis Child there truly borned was;\nFor want of clothing they did him lay\nAll in the manger, among the hay.\nNowell! Nowell! Nowell! Nowell!\nBorn is the King of Israel!\nThen let us all with one accord\nSing praises to our heavenly Lord\nThat hath made heaven and earth of nought,\nAnd with His blood mankind hath bought.\nNowell! Nowell! Nowell! Nowell!\nBorn is the King of Israel!\nWe shall be free from death and hell,\nFor God hath prepared for us all\nA resting-place in general.\nNowell! Nowell! Nowell! Nowell!\nBorn is the King of Israel!"}
{"id": "2127996", "revid": "1272592", "url": "https://it.wikipedia.org/wiki?curid=2127996", "title": "Enrico Rocchi", "text": "Biografia.\nSottotenente del Genio nel 1874, frequent\u00f2 successivamente la scuola di guerra. Divenuto tenente colonnello per meriti eccezionali, fu promosso colonnello nel 1902. Capo ufficio all'Ispettorato generale del genio, nel 1906 fu direttore del genio a Roma. Promosso maggior generale nel 1908, fu comandante territoriale del genio a Bologna e poi a Roma e nel 1910 pass\u00f2 nuovamente all'Ispettorato generale del genio. Inviato in Libia nel 1912 nell'ambito della Guerra italo-turca, fu collocato in ausiliaria quello stesso anno. Nel 1923 fu promosso generale di divisione nella riserva.\nFu autore di molti saggi ed articoli di carattere militare, e di una monumentale opera dedicata alla storia delle fortificazioni militari. Fu il principale progettista dei forti di seconda generazione, i cosiddetti \"forti modello Rocchi\" (es. forte Poerio a Gambarare di Mira nei pressi di Venezia, e forte San Marco nei pressi di Caprino Veronese)."}
{"id": "2128002", "revid": "22475", "url": "https://it.wikipedia.org/wiki?curid=2128002", "title": "Tuta da neve", "text": "Una tuta da neve, o tuta da sci, \u00e8 una tuta realizzata per essere indossata sopra il resto degli abiti mentre si scia. \nLa tuta da sci \u00e8 realizzata in un tessuto resistente all'acqua ed al vento. Di solito la tuta \u00e8 imbottita per mantenere lo sciatore caldo, bench\u00e9 normalmente essa venga indossata al di sopra di altri indumenti. \nLe tute da sci professionali, a differenza di quelle comuni, sono molto sottili ed aderenti, per essere quanto pi\u00f9 aerodinamiche possibili. Le tute da sci possono essere realizzate in un unico pezzo o nella forma di un pantalone e una giacca coordinati."}
{"id": "2128003", "revid": "1543377", "url": "https://it.wikipedia.org/wiki?curid=2128003", "title": "Museo dell'Istituto centrale di patologia del libro Alfonso Gallo", "text": "Il Museo dell'Istituto centrale di patologia del libro Alfonso Gallo \u00e8 un museo sito in via Milano 76 a Roma sul colle del Viminale all'interno dell'Istituto centrale per la patologia degli archivi e del libro.\nStoria.\nIl museo viene fondato nel 1938 per mostrare i danni recati ai libri in occasione di eventi calamitosi quali l'incendio della Biblioteca Nazionale di Torino del 1904 o il terremoto di Messina del 1908, e posto nel Regio istituto di patologia del libro. Nel 2001 il museo viene suddiviso nell'attuale struttura..\nIl museo \u00e8 intitolato ad Alfonso Gallo, fondatore dell'Istituto di patologia del libro nel 1938.\nStruttura.\nIl museo \u00e8 suddiviso in 3 sezioni:\nLe varie vetrine ed i vari pannelli sono cos\u00ec suddivise:"}
{"id": "2128017", "revid": "767487", "url": "https://it.wikipedia.org/wiki?curid=2128017", "title": "Les Humphries", "text": "Biografia.\nJohn Leslie Humphreys si trasfer\u00ec ad Amburgo nel 1966. Due anni pi\u00f9 tardi divenne organista dei Wonderland, la band di Achim Reichel. Nel 1970 fonder\u00e0 invece i Les Humphries Singers assieme a Henner Hoier.\nUna delle sue composizioni pi\u00f9 note \u00e8 il tema del telefilm \"L'ispettore Derrick\", che riecheggiava il \"Valzer n. 2\" della \"Suite per orchestra di variet\u00e0\" di Dmitrij Dmitrievi\u010d \u0160ostakovi\u010d.\nNel 1972 aveva sposato la cantante Dunja Rajter, da cui divorzi\u00f2 dopo quattro anni. Il figlio nato da questa unione nel 1974, Dannie Leslie, \u00e8 a sua volta musicista e cantante nella rock-band tedesca Glow.\nDopo il divorzio, Humphries torn\u00f2 in patria. I Les Humphries Singers tornarono tuttavia nel 1991 e nel 1992 aprirono i concerti in Germania del tour di Howard Carpendale. In quello stesso anno seguirono numerose apparizioni televisive, sempre in Germania. In seguito ad una caduta, tuttavia, in cui riport\u00f2 una contusione alla colonna vertebrale, Humphries non apparve pi\u00f9 in TV.\nNegli ultimi anni, tornato nuovamente in Inghilterra condusse una vita molto ritirata, arrivando, nel 1998, a diffondere la voce della propria morte. Solo dopo alcune settimane si chiar\u00ec che lo stesso Humphries, spacciandosi per il proprio fratello, aveva dato il falso annuncio.\nMor\u00ec il 26 dicembre 2007 all'ospedale di Basingstoke a causa di un arresto cardiaco mentre era ricoverato per una polmonite. La notizia della sua vera morte fu data solo nel marzo successivo. A causa di dispute fra gli eredi riguardo al luogo di sepoltura fu sepolto di nascosto ad Alton solo il 18 agosto 2008.\nDiscografia.\nThe Les Humphries Singers.\n\u2192 vedi \"The Les Humphries Singers\""}
{"id": "2128019", "revid": "767487", "url": "https://it.wikipedia.org/wiki?curid=2128019", "title": "Johnson Act", "text": "Il Johnson Act del 1934 (Foreign Securities Act) \u00e8 un provvedimento normativo approvato dal Congresso americano, secondo il quale era fatto divieto, alle nazioni straniere in default finanziario, di collocare le loro obbligazioni sui mercati finanziari degli Stati Uniti.\nFu il senatore Hiram Johnson a promuovere l'Act, che includeva anche una norma per proibire prestiti a nazioni che si trovassero in uno stato di insolvenza a causa dei loro debiti.\nIl 5 maggio 1934, l'Attorney General Cummings rese nota una sua opinione su quale significato si dovesse attribuire ai termini \"default\" e \"partial default\", usati nel provvedimento. Egli sostenne che Cecoslovacchia, Italia, Lettonia, Lituania, Gran Bretagna e Canada non dovevano considerarsi in \"default\", nonostante tutti quei paesi, con la sola eccezione del Canada, fossero in arretrato con i loro debiti. Sostenne invece che l'Unione Sovietica era da considerarsi in \"default\".\nIl Johnson Act \u00e8 stato emendato fin dai tempi degli accordi di Bretton Woods ed \u00e8 ancora in vigore."}
{"id": "2128021", "revid": "580", "url": "https://it.wikipedia.org/wiki?curid=2128021", "title": "Palazzo Durazzo-Pallavicini", "text": "Il palazzo Durazzo-Pallavicini o Palazzo di Gio Agostino Balbi \u00e8 un edificio sito in via Balbi al civico 1 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO.\nStoria e descrizione.\nL'architettura di questo palazzo, ritenuta il tratto d'unione tra i modelli residenziali di Strada Nuova e le soluzioni compositive di via Balbi fu concepita dall'architetto Bartolomeo Bianco per Gio. Agostino Balbi all'inizio del XVII secolo. Le sue capacit\u00e0 tecniche risposero in pieno alle esigenze del committente che richiedette una planimetria tradizionale a \"U\", nonostante un'area triangolare difficile da aggredire.\nElemento architettonico forte della composizione \u00e8 il nucleo delle scale divergenti sul cortile, separato dallo scalone monumentale: un vero e proprio percorso coperto dalle stanze al piano dei mezzanini. Caratteristico \u00e8 anche l'utilizzo degli spazi esterni che si suddividono a levante e a ponente, consentendo una graduale vista dei giardini pensili lungo la strada.\nFu iscritto nel Rollo del 1664 al primo Bussolo, la categoria pi\u00f9 alta, destinata ad ospitare cardinali, principi, vicer\u00e9 e governatori. I problemi finanziari costrinsero il nuovo proprietario, Bartolomeo Balbi, ad affittare una parte del palazzo a Giuseppe Maria Durazzo e nel 1710 a cederlo per intero a Marcello Durazzo.\nA partire dal 1735, le sale del piano nobile furono decorate da Giacomo Antonio Boni, Giuseppe Davolio, Paolo Gerolamo Piola e Francesco Maria Costa. Nel 1774 l'architetto Emanuele Andrea Tagliafichi fu incaricato di ridefinire l'area a monte dell'edificio. Anche in questo intervento la chiave della composizione si ritrova nell'elemento distributivo verticale con l'ideazione di un imponente scalone su due audaci rampe a sbalzo, con una scelta nuovissima per la cultura genovese dell'epoca, molto vicina alla cultura d'oltralpe.\nLa dimora genovese ospita una delle pi\u00f9 importanti quadrerie private italiane, con opere di Tiziano, Albani, Brueghel dei Velluti, Carracci, Valerio Castello, Domenichino, Van Dyck, Grechetto, Giordano, Guercino, Magnasco, Mulinaretto, Piola, Procaccini, Reni, Ribera, Rubens, Strozzi. Possiede inoltre un archivio monumentale che raccoglie le carte di molte parentele che hanno pesato sulla storia di Genova; mentre la biblioteca e la raccolta di manoscritti volute da Giacomo Filippo Durazzo nel XVIII secolo sono state di recente trasferite nel palazzo Durazzo Pallavicini di Luccoli - appartenne alla famiglia Durazzo alla stessa stregua del palazzo Reale, ubicato anch'esso in via Balbi e principale dimora della famiglia, venduto da Marcello Durazzo al re Carlo Felice nel 1824 e divenuto Museo Statale, del palazzo Durazzo alla Meridiana, ultima dimora della famiglia Durazzo, alla villa Durazzo-Centurione di Santa Margherita Ligure, propriet\u00e0 comunale e di molti altri edifici appartenuti al casato genovese."}
{"id": "2128022", "revid": "899609", "url": "https://it.wikipedia.org/wiki?curid=2128022", "title": "Hans Assmann von Abschatz", "text": "Nato a Bytom Odrza\u0144ski, nei pressi di Breslavia, frequent\u00f2 le scuole superiori a Liegnitz per poi studiare legge presso le universit\u00e0 di Strasburgo e Leida. \nSuccessivamente viaggi\u00f2 per tre anni attraverso il Belgio, la Francia e l'Italia di cui sub\u00ec l'influenza, specialmente di Giovan Battista Guarini di cui tradusse in tedesco il \"Pastor fido\".\nDopo l'annessione della Slesia all'Austria fu riconosciuto il suo talento amministrativo tanto da ottenere diverse cariche pubbliche: l'imperatore Leopoldo I gli confer\u00ec il titolo di barone.\nL'attivit\u00e0 pubblica non gli imped\u00ec di esercitare la poesia e la sua capacit\u00e0 di traduttore particolarmente accurata."}
{"id": "2128026", "revid": "2110845", "url": "https://it.wikipedia.org/wiki?curid=2128026", "title": "Henri Lefebvre", "text": "Biografia.\nNasce a Hagetmau nel dipartimento delle Landes, ma cresce a Navarrenx, a contatto con la realt\u00e0 basca. Madre cattolica e padre protestante. Frequenta il Lyc\u00e9e Louis Le Grand di Aix-en-Provence, dove presso i Gesuiti locali studia filosofia al corso di Maurice Blondel, filosofo cattolico fondatore fra gli altri, con il suo L'Action, della democrazia cristiana francese. L\u00ec approfondisce il pensiero di Sant'Agostino, il libro decimo delle Confessioni in particolare. Si apre la strada cos\u00ec al pensiero giansenista e alla filosofia di Pascal, ma gi\u00e0 a quindici anni legge per conto suo Nietzsche e Spinoza. Nel 1921 \u00e8 alla Sorbona di Parigi, dove studia il razionalismo borghese alla cattedra di Leon Brunschvicg, allievo di Henri Bergson, laureandosi nel 1925. Appartiene al gruppo dei \"filosofi\" con Paul Nizan, Pierre Mohrange, Georges Politzer, Georges Friedmann, Norbert Guterman in opposizione e lotta a quello dei \"poeti\" (Andr\u00e9 Breton, Paul Eluard, Antonin Artaud e gli altri), detto anche \"surrealisti\".\nNelle riviste del gruppo \"Esprit\" e \"Philosophie\", H. L. pubblica due articoli, \"Le M\u00eame et l'Autre\" e \"Esquisse d'une philosophie de la conscience\", coi quali introduce per la prima volta nella letteratura filosofica il concetto di \"esistenzialismo\". Ci\u00f2 accade in pari tempo e con significato diverso dall'esistenzialismo di Gabriel Marcel, ma certamente prima di J. P. Sartre, al quale l'esclusiva del termine \u00e8 attribuita ingiustamente. \nNel 1928 i \"filosofi\" entrano in blocco nel Pcf, allora denominato ancora SFIC (S\u00e9ction Fran\u00e7aise de l'Internationale Communiste). Dal 1930 al 1940 \u00e8 professore di filosofia ai licei di Privas, Montargis, Brest ecc., dove insegna Nietzsche e Marx, i cui testi cosiddetti giovanili introduce in Francia insieme a Gutermann. L'attivit\u00e0 intellettuale di quel decennio si svolge sotto l'ala e il controllo del Pcf, ma Lefebvre riesce a mantenere la propria libert\u00e0 di pensiero e di ricerca nonostante il pesante clima staliniano.\nNel 1940 raggiunge la resistenza francese. Dal 1944 al 1949, \u00e8 direttore della \"Radiodiffusione francese\", una stazione radio situata presso Tolosa. \nIl 1\u00ba ottobre 1948 entra nel CNRS diventandovi Ma\u00eetre (1954) e Directeur \u00e0 recherches (1960). Durante gli anni cinquanta, l'evoluzione del suo pensiero si concentra sulla teoria sociale marxista. Il suo fermo rifiuto dello stalinismo gli varr\u00e0 l'espulsione dal Partito comunista francese nel 1958 per la pubblicazione di \"Les probl\u00e9mes actuelles du marxisme\". In realt\u00e0 il PCF non avr\u00e0 il tempo di espellerlo perch\u00e9 Lefebvre, sospeso dopo il processo interno ma prima del decreto, uscir\u00e0 dal partito \"da sinistra\", mantenendo il marxismo contro la concezione staliniana della politica, del partito e dello Stato. Le posizioni sono contenute nel suo \"La somme et le reste\" (1959, ed. La Nef de Paris - Prix de la Critique litt\u00e9raire 1959).\nNel 1960 firma il manifesto dei 121 per il diritto all'insubordinazione nella Guerra d'Algeria, ma gi\u00e0 fa parte attiva dei Situazionisti francesi di Guy Debord e Raoul Vaneigem. All'interno di questo gruppo, denominato esattamente Internationale Situationniste, H. L. sviluppa e apporta interamente la sua personale teoria marxista dell'urbano, con lo scopo di riscattare la vita quotidiana dall'inautenticit\u00e0 e dalla banalit\u00e0 in cui la moderna societ\u00e0 capitalistica la relega.\nNel 1962 diventa professore di sociologia all'Universit\u00e0 di Strasburgo, poi dal 1965 al 1968 presso l'Universit\u00e0 di Parigi X-Nanterre. Influenza direttamente gli studenti che saranno protagonisti del Maggio francese, specialmente col discusso suo libro \"La proclamation de la Commune\" (Gallimard, 1965), pubblicando poi un'analisi a caldo degli eventi. Finir\u00e0 la sua carriera all\"'Institut d'Urbanisme de Paris\", ma \u00e8 considerato tuttora uno dei massimi esponenti mondiali del pensiero marxista non dogmatico, cio\u00e8 critico e aperto a nuovi sviluppi.\nIl pensiero.\nNella sua elaborazione del materialismo dialettico l'individuo e la prassi concreta occupano un posto centrale. Proponendo un'antropologia sociale alternativa, Henri Lefebvre ha sostenuto la necessit\u00e0 di affrancare la quotidianit\u00e0 dal ruolo che essa svolge nel capitalismo, dove serve soltanto a riprodurre le caratteristiche imposte alla vita collettiva da parte della classe dominante. L'abitudine, con la sua temporalit\u00e0 inautentica in quanto astorica, non farebbe altro che riprodurre e perpetuare i rapporti sociali dati. La quotidianit\u00e0 \u00e8 una sorta di deposito sotterraneo all'interno del quale si sedimentano le convenzioni e le menzogne del potere, \u00e8 qui che si trova la barriera che impedisce alla fantasia e all'inventiva individuali di trovare le vie per una propria espressione autonoma.\nDi qui il suo interessamento per l'arte, intesa non tanto nella sua autonomia quanto piuttosto come mezzo per un'espressione estetica capace di mostrare il carattere infondato della convenzionalit\u00e0 della vita di tutti i giorni. L'arte moderna pone le condizioni per la soppressione della quotidianit\u00e0. Queste teorie si riferiscono all'esperienza e alla riflessione del movimento surrealista, al quale Lefebvre prese parte in giovent\u00f9. La trilogia \"Critica della vita quotidiana\" (1947, 1961, 1981) presenta in maniera approfondita questo pensiero.\nLa critica della vita quotidiana fu di ispirazione anche per l'Internazionale situazionista, e influenz\u00f2 le idee del Maggio francese."}
{"id": "2128028", "revid": "1318658", "url": "https://it.wikipedia.org/wiki?curid=2128028", "title": "Mouton-Duvernet (metropolitana di Parigi)", "text": "Mouton-Duvernet \u00e8 una stazione della metropolitana di Parigi, sulla linea 4 (Porte d'Orl\u00e9ans - Porte de Clignancourt), sita nel XIV \"arrondissement\".\nLa stazione.\nOrigine del nome.\nIl nome deriva da \"rue Mouton-Duvernet\", vicina alla stazione, in onore del generale R\u00e9gis Barth\u00e9l\u00e9my Mouton-Duvernet."}
{"id": "2128030", "revid": "59546519", "url": "https://it.wikipedia.org/wiki?curid=2128030", "title": "Stato condensato", "text": ""}
{"id": "2128035", "revid": "729019", "url": "https://it.wikipedia.org/wiki?curid=2128035", "title": "Stazione di Ebisu (Tokyo)", "text": "La \u00e8 una stazione ferroviaria di Tokyo, si trova a Ebisu, Shibuya, Tokyo. La stazione prende il nome dalla famosa birra Yebisu(\u30f1\u30d3\u30b9\u30d3\u30fc\u30eb), che veniva prodotta in zona. La birra, a sua volta, prende nome dal dio giapponese della caccia e della pesca.\nStoria.\nLa parte di stazione di gestione della JR East ha aperto il 30 settembre 1906. Sui binari, il 20 giugno 2010, sono state installate delle porte di banchina.\nLa parte di stazione in gestione a Tokyo Metro ha aperto il 25 marzo 1964.\nStruttura.\nStazione JR East.\nLa stazione \u00e8 dotata di quattro binari con due marciapiedi a isola.\nMetropolitana.\nLa stazione \u00e8 costituita da due marciapiedi laterali con due binari centrali."}
{"id": "2128045", "revid": "1924342", "url": "https://it.wikipedia.org/wiki?curid=2128045", "title": "The Circus (Take That)", "text": "The Circus \u00e8 il quinto album in studio del gruppo musicale britannico Take That. L'album \u00e8 stato annunciato da Gary Barlow durante una trasmissione trasmessa da Radio 1 il 13 ottobre 2008. L'album \u00e8 stato pubblicato il 1\u00ba dicembre 2008, in diretta competizione con l'uscita dell'album omonimo di Britney Spears. \"Greatest Day\" \u00e8 il primo singolo estratto dall'album."}
{"id": "2128047", "revid": "697352", "url": "https://it.wikipedia.org/wiki?curid=2128047", "title": "Marie Olsen", "text": ""}
{"id": "2128048", "revid": "287204", "url": "https://it.wikipedia.org/wiki?curid=2128048", "title": "Outer Banks", "text": "Gli Outer Banks sono una sottile striscia di sabbia che si estende per 160\u00a0km disegnando la costa del Carolina del Nord negli Stati Uniti d'America. Separano l'oceano Atlantico dalla Baia di Albermarle (a nord) e dalla Baia di Pamlico (a sud).\nIl primo volo dei fratelli Wright ebbe luogo negli Outer Banks il 17 dicembre 1903, a Kill Devil Hills vicino al lungomare della citt\u00e0 di Kitty Hawk. Un monumento nazionale commemora lo storico volo.\nFari.\nNelle Outer Banks si trovano 6 fari:"}
{"id": "2128060", "revid": "767487", "url": "https://it.wikipedia.org/wiki?curid=2128060", "title": "Verde, anil, amarelo, cor-de-rosa e carv\u00e3o", "text": "Verde, anil, amarelo, cor-de-rosa e carv\u00e3o \u00e8 un album della cantante brasiliana Marisa Monte, pubblicato nel 1994.\nIl disco.\nLa storia.\nIl terzo lavoro di Marisa Monte (il secondo in studio) venne pubblicato tre anni dopo l'uscita di \"Mais\". \"Verde, anil, amarelo, cor-de-rosa e carv\u00e3o\" fu registrato, come il precedente, tra Rio de Janeiro e New York e fu ancora prodotto da Arto Lindsay e co-prodotto da Marisa.\nIl disco segue in gran parte il canovaccio stilistico di \"Mais\" con una scelta di raffinati brani pop e soul, ma con un maggiore presenza di musica pi\u00f9 tipicamente brasiliana. Tre anni di tourn\u00e9e e incontri musicali avevano fatto maturare Marisa, facendole scoprire ancora di pi\u00f9 il mondo, ma facendole riscoprire ancora di pi\u00f9 il suo legame con Rio de Janeiro.\nIn \"Cor-de-rosa\" divent\u00f2 ancora pi\u00f9 solido il rapporto con i \"parceiros\" Arnaldo Antunes e Nando Reis. A loro si aggiunse per\u00f2 un nome nuovo: il baiano Carlinhos Brown firm\u00f2 alcune delle pi\u00f9 belle canzoni del disco tra le quali \"Maria de verdade\" e \"Segue o seco\", pubblicata anche come singolo, diventando, da quel momento, uno dei collaboratori pi\u00f9 stretti e fidati della cantante \"carioca\".\nAl disco parteciparono ancora ospiti di eccezione come gli arrangiatori Philip Glass e Greg Cohen, il tastierista Bernie Worrell, il trombettista Marvin Stamm, il grande Gilberto Gil, il sambista Paulinho da Viola, la cantautrice Laurie Anderson e il percussionista Nan\u00e1 Vasconcelos.\n\"Verde, anil, amarelo, cor-de-rosa e carv\u00e3o\" \u00e8 da molti considerato il miglior album della carriera di Marisa Monte. Nel 2007 fu inserito nella classifica dei 100 dischi pi\u00f9 importanti della storia della musica brasiliana dalla edizione brasiliana della rivista Rolling Stone. Un punto di arrivo per la sua carriera di virtuosista di successo e l'inizio del successivo periodo di sofisticata cantautrice. L'album fu lanciato nel mercato nord-americano con un titolo diverso in inglese, \"Rose and Charcoal\", e fu pubblicato negli Stati Uniti dalla Blue Note. Nel 1994, infatti, Marisa firm\u00f2 un contratto con la Metro Blue, una divisione della Blue Note Records, per la pubblicazione dei suoi dischi negli Stati Uniti.\nIl titolo originale del disco, ripreso da una canzone scritta da Carlinhos Brown per i suoi Timbalada, \u00e8 un gioco sui colori del Brasile: \u00abIl Brasile \u00e8 verde, indaco, giallo (i colori della bandiera), ma \u00e8 anche rosa e nero (l'amore e il nero del carbone)\u00bb.\nLa musica.\nIl disco contiene quasi esclusivamente canzoni scritte da Marisa con o da i suoi \"parceiros\" Antunes, Reis e Brown e due sole cover: \"Pale Blue Eyes\", composta da Lou Reed per i suoi Velvet Underground, e una scatenata versione di \"Balan\u00e7a pema\" di Jorge Ben Jor.\nInoltre sono comprese una composizione di Paulinho da Viola (\"Dan\u00e7a da solid\u00e3o\"), che avvicin\u00f2 ancor di pi\u00f9 la musica di Marisa al samba, e \"Esta melodia\", il suo primo omaggio alla sua scuola di samba realizzato in compagnia del gruppo musicale delle \"vecchie glorie\" della scuola, la Velha Guarda da Portela."}
{"id": "2128063", "revid": "1318658", "url": "https://it.wikipedia.org/wiki?curid=2128063", "title": "Palazzo Gio Francesco Balbi", "text": "Il palazzo Gio Francesco Balbi, detto anche palazzo Balbi Cattaneo, \u00e8 un edificio sito in via Balbi al civico 2 nel centro storico di Genova, in piazza della Nunziata, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO.\nStoria e descrizione.\nDimora avita della famiglia Balbi, venne ampliata nel cinquecento da Gio. Francesco, governatore della Repubblica di Genova, che trasform\u00f2 il vecchio nucleo con l'annessione di alcuni immobili contigui.\nSituato a sud del nuovo asse stradale, in una posizione d'angolo privilegiata, il palazzo si amplia nella prima met\u00e0 del XVII secolo. L'iniziativa, presa dal figlio Stefano, consente di rettificare il fronte stradale dell'edificio, aprendo un \"acrobatico\" accorpamento (che anticipa il perimetro attuale) un imponente prospetto loggiato.\nPresente ancora nel rollo del 1664 a nome Balbi, giunge per via ereditaria alla famiglia Cattaneo della Volta che, nel corso del XVIII secolo, commissiona all'architetto Gregorio Petondi le decorazioni a stucco della facciata e degli interni.\nPropriet\u00e0 di una societ\u00e0 assicurativa, nel corso della seconda guerra mondiale subisce il crollo delle coperture. La ricostruzione \u00e8 opera dell'architetto Luigi Carlo Daneri che si attiene ai caratteri della composizione originaria, restituendo per analogia elementi strutturali e decorativi.\nFu acquistato nel 2001 dall'Universit\u00e0 degli Studi di Genova, per destinarlo a sede di uffici e aule della Scuola di Scienze Umanistiche.\nFu sede di un'importante quadreria settecentesca, oggetto di furto nel 1997 durante lavori di ristrutturazione. Alcune tele, in seguito recuperate, sono state ricollocate nella sede originaria, oggi Aula Magna del Palazzo:"}
{"id": "2128067", "revid": "580", "url": "https://it.wikipedia.org/wiki?curid=2128067", "title": "Villa Matilde (Napoli)", "text": ""}
{"id": "2128069", "revid": "2084998", "url": "https://it.wikipedia.org/wiki?curid=2128069", "title": "Supercompensazione", "text": "La supercompensazione \u00e8 un processo fisiologico che si verifica a causa di un sovraccarico dell'organismo. Tale processo produce una diminuzione transitoria della capacit\u00e0 prestativa, per poi avere una risalita superiore al livello iniziale nella fase di recupero. Ci\u00f2 vale anche per i fenomeni di stress emotivo. Supercompensazione significa recuperare in eccedenza.\nAd oggi il modello della \"supercompensazione\" \u00e8 datato e messo in parte in discussione ed \u00e8 ritenuto scientificamente valido solo se riferito al potenziale energetico dell'organismo.\nFasi della Supercompensazione.\nPer comprendere meglio il processo di supercompensazione, si pu\u00f2 suddividere in tre fasi:\nCaratteristiche.\nIl processo di supercompensazione avviene dopo la somministrazione di un carico all'organismo sufficientemente grande da provocarne la rottura dell'omeostasi. Il guadagno che si ottiene, in termini di miglioramento, \u00e8 direttamente proporzionale al volume e all'intensit\u00e0 del carico (carico maggiore = maggior risultati). Il mantenimento del nuovo stato \u00e8 determinato da quante sostanze vengono utilizzate dall'organismo. Tale processo \u00e8 per\u00f2 reversibile: se alla fase di guadagno non segue un ulteriore carico, entro circa 7/8 giorni l'organismo torner\u00e0 al livello di partenza."}
{"id": "2128071", "revid": "254059", "url": "https://it.wikipedia.org/wiki?curid=2128071", "title": "Nello dei Pannocchieschi", "text": "Biografia.\nDi nobile e antica famiglia, preso come ostaggio dopo la battaglia di Montaperti, venne affidato alla famiglia senese dei Malavolti nel 1263 e in seguito ricopr\u00ec le cariche di podest\u00e0 di Volterra (1277), capitano del popolo di Massa (1280), podest\u00e0 di Sassuolo (1310), capitano del popolo di Modena (1311) e infine podest\u00e0 di Lucca (1313). Come signore di Castel di Pietra, presso Gavorrano, fu proprietario di vaste terre nel territorio della Maremma grossetana. Ebbe un figlio nato dal matrimonio con Margherita Aldobrandeschi di Sovana, tale Bindoccio, che mor\u00ec fanciullo gettato in un pozzo in Massa di Maremma (oggi Massa Marittima) per mano di sicari della famiglia Orsini: il figlio della contessa avrebbe avuto un sicuro ruolo sul futuro delle terre aldobrandesche. \nNel febbraio 1322 (il documento cita come anno il 1321 perch\u00e9 \"ab incarnatione\") dett\u00f2 il proprio testamento ricordando le figlie Fresca, moglie di Bindino da Sticciano degli Ardengheschi; Francesca, moglie di Emanuele conte d'Elci; Bianca, sposatasi in seguito con un Tolomei; e la terza moglie Bartola della Tosa. Sono inclusi inoltre cospicui lasciti a favore delle istituzioni pubbliche senesi, come l'ospedale di Santa Maria della Scala, per realizzare uno spedale, alla base dell'insediamento di Spannocchia, nel comune di Chiusdino.\nLa tradizione dei primi commentatori fiorentini di Dante vorrebbe che, per sbarazzarsi della prima moglie, Pia de' Tolomei, Nello compisse un uxoricidio facendola precipitare dal Castel di Pietra al fine di poter sposare Margherita Aldobrandeschi. Il fatto fa riferimento ad un passo reso celebre da Dante nel V canto del \"Purgatorio\". Tuttavia Dante non cita n\u00e9 chi fosse stato l'autore delle sofferenze della sventurata Pia, n\u00e9 tantomeno altri dati anagrafici, come il suo cognome; e nemmeno dai documenti si pu\u00f2 stabilire il nome della prima moglie di Nello. Inoltre a quel tempo la famiglia Tolomei non annoverava nessuna Pia.\n\u00c8 quindi pi\u00f9 probabile, come ipotizzato da alcuni studiosi, che Pia fosse in realt\u00e0 una Malavolti, che and\u00f2 in sposa ad un piccolo vassallo degli Aldobrandeschi, Tollo, signore di Prata, in qualit\u00e0 di suggello di un accordo di sottomissione a Siena, e per lo stesso motivo nel 1285 fu trucidato, dai suoi tre stessi nipoti, sul sagrato della chiesa. Un crimine rivoltante ancora al tempo della scrittura della Divina Commedia, tanto da far imbastire un elaborato depistaggio, per mascherarne i mandanti. La Pia, e il suo mistero, sono oramai materia di leggenda, la pi\u00f9 nota della Maremma."}
{"id": "2128094", "revid": "648716", "url": "https://it.wikipedia.org/wiki?curid=2128094", "title": "Pisidi", "text": "I Pisidi furono un popolo indoeuropeo del ramo anatolico, storicamente stanziato nella parte centro-meridionale dell'Anatolia (I millennio a.C.), in Pisidia. Probabili eredi storici degli Ittiti e dei Luvi preesistenti nella regione, furono presto sottomessi all'Impero persiano ed hanno subito anche una forte influenza ellenica. Dei Pisidi si conservano testimonianze scritte della loro lingua originale, variet\u00e0 tarda del ramo anatolico delle lingue indoeuropee: il pisidio, strettamente imparentata con il licio e il sidetico."}
{"id": "2128100", "revid": "1318658", "url": "https://it.wikipedia.org/wiki?curid=2128100", "title": "Palazzo Balbi-Senarega", "text": "Il palazzo Balbi-Senarega \u00e8 un edificio sito in via Balbi al civico 4 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO. Per la sua architettura e per il vasto ciclo di affreschi che ospita \u00e8 uno dei monumenti pi\u00f9 importanti del barocco genovese. L'edificio \u00e8 oggi sede dei dipartimenti delle facolt\u00e0 umanistiche dell'universit\u00e0 degli studi di Genova.\nStoria e descrizione.\nL'edificio fu ideato negli anni venti del Seicento per accogliere due appartamenti uguali e distinti per i fratelli Giacomo e Pantaleo Balbi, le cui considerevoli fortune si fondavano principalmente sulle attivit\u00e0 finanziarie. La particolare architettura della dimora fu concepita dall'architetto comasco Bartolomeo Bianco, autore dei principali palazzi di via Balbi .\nEgli non si avvalse del facile espediente di accostare specularmente due case (soluzione di et\u00e0 medievale ancora presente nel palazzo Cipriano Pallavicini di piazza Fossatello), ma sovrappose i due appartamenti in modo tale da poter sfruttare l'intera superficie del lotto, peraltro non molto vasto, come si pu\u00f2 vedere dalle incisioni realizzate da Rubens per i \"Palazzi di Genova,\" dove il palazzo \u00e8 raffiigurato prima degli ampliamenti successivi. In comune risultarono l'accesso, il piano del portico e lo scalone monumentale. La peculiare articolazione interna degli appartamenti modifica la disposizione dei mezzanini, che sono sovrapposti ai piani principali e vengono destinati fin dall'origine a essere affittati. Le planimetrie del Rubens mostrano il progetto iniziale del Bianco, come un parallelepipedo chiuso, privo dell'ampliamento a valle, mentre la veduta del prospetto su via Balbi testimonia come la facciata sia giunta invariata fino a noi.\nEreditato da Francesco Maria Balbi (1619-1704), figlio di Giacomo, che ne unifica la propriet\u00e0 acquisendo anche la quota dello zio Pantaleo, con vincolo di fidecommesso, l'edificio viene rinnovato nel proprio assetto tra il 1645 e il 1665, per opera dell'architetto Pietro Antonio Corradi, allievo del Bianco, con un intervento che modifica profondamente la composizione originaria. L'ampliamento del giardino a valle viene considerato da molti il passaggio a una pi\u00f9 ampia spazialit\u00e0 \"barocca\" che si incarna in luminosi colonnati; mentre l'addizione delle stanze ai piani superiori trasforma la planimetria, facendole assumere quella caratteristica forma a \"U\" che attualmente conserva.\nIl Giardino e il Ninfeo.\nSempre nel 1645 vengono acquistati i fabbricati medioevali posti a valle del palazzo, per essere demoliti in modo da far posto al giardino, arricchito poi da un ninfeo connotato da un ricco apparato scultoreo in stucco, opera di Giovanni Battista Barberini, restaurato negli anni ottanta del XX secolo.\nLa scarsissima quantit\u00e0 di spazio a disposizione per la realizzazione del giardino fece optare per la costruzione di un piccolo Hortus Conclusus, interamente piantato ad aranceto, le cui aiuole regolari sono delimitate da raffinati sentieri a selciato. La quinta scenografica del giardino \u00e8 costituita dall'elaborato ninfeo, commissionato allo scultore lombardo Barberini, che utilizza rocce, conchiglie e stucchi per realizzare un'opera che costituisca una summa di arte e natura secondo una diffusa consuetudine barocca. Al vertice della scenografica cascata centrale, purtroppo non pi\u00f9 ripristinata, che si rifrangeva su rocce e stalattiti precipitando nel bacino sottostante, \u00e8 il tradizionale complesso di Nettuno a cavallo dei destrieri marini, modellato in stucco. Sono meno usuali per un ninfeo le figure circostanti, che si riferiscono al mito di Proserpina, ritratto anche negli affreschi della galleria che si affaccia sul giardino dal secondo piano. Sulla destra \u00e8 infatti ritratta Proserpina, in vesti primaverili, nel momento in cui lascia gli inferi per affacciarsi sulla terra, portando la Primavera con le fioriture e i raccolti, mentre alle sue spalle \u00e8 Caronte, il barcaiolo che l'ha appena traghettata sullo Stige. Sul lato opposto sono i due fratelli di Nettuno, ambedue identificabili dalla corona, Ade, re degli inferi, che saluta la sua sposa, e Giove, re degli dei, che aveva concesso alla dea di lasciare lo sposo ogni anno per tornare sulla terra a ricongiungersi con la madre.\nLa decorazione ad affresco.\nIl palazzo \u00e8 inoltre decorato per tutta l'estensione del secondo Piano Nobile (abitazione prescelta da Francesco Maria Balbi) da imponenti e celebri cicli di affreschi opera dei maggiori artisti barocchi genovesi, Valerio Castello, Domenico Piola, Giovanni Andrea Carlone e Gregorio De Ferrari e del quadraturista bolognese Paolo Brozzi. Il vasto ciclo decorativo, che si \u00e8 nella massima parte conservato fino a noi nonostante i danni patiti durante i bombardamenti della seconda guerra mondiale, fu commissionato da Francesco Maria a met\u00e0 del Seicento per esaltare le glorie e le ricchezze della famiglia attraverso narrazioni mitologiche per lo pi\u00f9 ispirate alle \"Metamorfosi\" di Ovidio. Il marchese Francesco Maria radun\u00f2 nel palazzo una notevole collezione d'arte, oggi purtroppo dispersa, con pezzi celebri, quali la Conversione di san Paolo di Caravaggio.\nGalleria del Ratto di Persefone.\nLa prima decorazione eseguita fu la \"Galleria del Ratto di Persefone\", che raccorda le due ali del palazzo, affacciandosi sul cortile da un lato e sul giardino dall'altro. La decorazione della lunga galleria ha il suo fulcro nei due episodi collocati alle estremit\u00e0, accomunati dalla presenza di carri che sfrecciano nel cielo: il \"Rapimento di Persefone\" da parte di Plutone, re degli Inferi, e la \"Caduta di Fetonte\" fulminato da Giove. Fra gli episodi narrati sulla volta della galleria si distingue anche Demetra, dea della prosperit\u00e0 e delle messi, contraddistinta dalle spighe di grano, che si rivolge ai fratelli di Plutone, Giove e Nettuno, per ottenere la liberazione della figlia Persefone. Tutti questi episodi rimandano al tema della fecondit\u00e0 della natura, che porta benessere e ricchezza, probabile riferimento alla prosperit\u00e0 della famiglia Balbi. Il rapimento di Persefone \u00e8 infatti alla base dell'alternarsi delle stagioni, secondo la mitologia greca; Autunno e Inverno corrispondono ai mesi in cui Persefone \u00e8 prigioniera di Ade negli Inferi, Primavera ed Estate sono i sei mesi in cui si ricongiunge alla madre Demetra sulla Terra, come dispose Giove a seguito delle sue suppliche. Cos\u00ec Fetonte fu fulminato da Giove per aver tentato di guidare il Carro del Sole, e aver causato la distruzione delle messi avvicinandosi troppo alla Terra. Il Castello, cui vengono commissionati questi affreschi dopo l'apprezzamento per quelli realizzati nel palazzo di Giovan Battista Balbi (palazzo Reale), riprende un tema gi\u00e0 affrontato in due sue precedenti tele, ove sempre si vede Persefone che tenta inutilmente di divincolarsi dall'abbraccio del dio, iconografia gi\u00e0 resa celebre dal Bernini nel 1622 con il gruppo scultoreo del \"Ratto di Proserpina\" conservato alla Galleria Borghese. Il talento di Valerio Castello si esprime particolarmante nell'illusionismo prospettico con cui sono rese le figure. Gli episodi infatti non sono semplicemente dipinti sulle pareti, e soprattutto sulla volta, ma rappresentati come se avvenissero realmente nello spazio fisico della galleria, gi\u00e0 sfondato dalle finte architetture barocche opera del quadraturista bolognese Andrea Seghizzi concepite con un'integrazione della decorazione ad affresco e a stucco.\nSala del Carro del Tempo.\nLa seconda impresa del Castello \u00e8 il salone maggiore del palazzo, chiamato \"Sala del Carro del Tempo\". Secondo lo schema gi\u00e0 adottato da Pietro da Cortona nel \"Trionfo della Divina Provvidenza\" in Palazzo Barberini a Roma, la copertura del soffitto \u00e8 ampliata da un finto colonnato barocco sempre di mano del Seghizzi, aperto sul cielo nel quale si vede la corsa sfrenata e del Carro del Tempo, che travolge i simboli delle ricchezze e delle glorie terrene. Il carro \u00e8 trascinato dalle Ore, che reggono le clessidre, e lo portano al cospetto dell'Eternit\u00e0, assisa in trono, mentre i putti recano in cielo la scritta \"Volat Irreparabile\", tratta dalle Georgiche di Virgilio. Il Tempo, identificato dalla falce, \u00e8 raffigurato con l'iconografia classica di Crono, nell'atto di divorare i propri figli, e travolge un cadavere che sfiora con la sua mano lo stemma dei Balbi. Si \u00e8 voluto vedere in questa notazione drammatica un'eco della tragica peste che affliggeva Genova nel 1657 mentre l'affresco veniva dipinto, mietendo tra le sue vittime Giovanni Battista Balbi, cugino di Francesco Maria.\nSala della Pace.\nCompletamente opposti sono invece i toni adottati nella decorazione dell'adiacente sala, all'angolo dell'edificio, detta \"Sala della Pace\". Qui i colori vivaci e squillanti e le linee movimentate e sinuose delle architetture si accordano al tema festoso dell'affresco centrale, dal quale si affacciano \"Abbondanza\", \"Pace\" e \"Allegrezza\" gettando fiori e rami d'ulivo allo spettatore. Le tre allegorie si stagliano sul cielo azzurro al centro di un'apertura quadrilobata, che rappresenta il culmine di un'architettura particolarmente elaborata e complessa. Qui la fantasia del Seghizzi da forma a un'articolata struttura in pietra popolata da statue dorate con pose scomposte, resa leggera dalle tante aperture dalle quali si sporgono putti festanti resi anch'essi con colori accesi.\nSala di Ercole.\n\u00c8 la sala che si affaccia in via Balbi all'angolo nord del palazzo. Essa testimonia il passaggio del testimone dopo la morte improvvisa di Valerio Castello, agli affrescatori Domenico Piola e Gregorio de Ferrari. Al Piola sono infatti attribuiti l'impianto e la progettazione del quadro centrale, mentre al De Ferrari le figure allegoriche delle conchiglie d\u2019angolo.\nSala con Apollo e le Muse.\nLa \"Sala con Apollo e le Muse\", fu concepita da Domenico Piola per proporre l'identi\ufb01cazione simbolica del committente Francesco Maria Balbi con Apollo per sottolinearne il ruolo di protettore delle arti. All'interno dell'equilibrio compositivo e cromatico della rappresentazione, spicca infatti la figura di Apollo, di olimpica bellezza, al centro della parete meridionale.\nGalleria dei Trionfi d\u2019Amore.\nUltima a essere decorata in ordine cronologico \u00e8 un'altra galleria, la \"Galleria dei Trionfi d\u2019Amore\", in testa all'ala di levante. Fu affrescata nell'ultimo decennio del Seicento da Gregorio de Ferrari con l'aiuto del figlio Lorenzo, forse in occasione delle nozze di Francesco Maria Balbi ll e Clarice Durazzo nel 1693. Permeata da una grazia gi\u00e0 settecentesca, gli episodi ritratti ricordano i motivi utilizzati dal Castello nella decorazione dell'altra galleria mezzo secolo prima, fra cui la scena del rapimento d'amore dipinto sulla testata. A differenza delle altre sale opera del Piola e del Castello, qui il De Ferrari non si avvale di finte architetture ma ambienta l'intera scena sul cielo aperto, in totale libert\u00e0, mescolando episodi mitologici e letterari.\nLa narrazione parte sopra la porta che proviene dalla \"Sala di Apollo e le Muse\", con il motto \"utrimque triumphus amoris et rapit et rapitur\", e il \"Ratto di Elena\" da parte di Menelao. Segue a destra la tragica vicenda di Piramo, che si trafigge con la spada credendo morta l'amata Tisbe di cui ha trovato il fazzoletto insanguinato. I tralci della vite introducono alla lieta vicenda di Arianna che si unisce in sposa al dio Bacco, dopo essere stata abbandonata da Teseo. Il satiro Pan \u00e8 invece ritratto con un fascio di canne; la sua amata ninfa Siringa si era infatti trasformata per sfuggire al suo amore in canne palustri, con le quali il satiro creer\u00e0 il suo celebre strumento. Oltre \u00e8 narrato il dramma di Deianira, che fa indossare a Eracle la veste intrisa del veleno del centauro Nesso. Sulla porta verso il terrazzo \u00e8 il celebre motto qui riferito all'amore del senatore romano Cornelio Gallo per la schiava Licoride. Sulla parete destra il dio Vulcano imprigiona con la sua invincibile rete la moglie Venere che lo tradisce con Marte, cui seguono Ercole e Onfale e Giove e Antiope. Tutti gli episodi sono dominati dal carro di Amore, al centro della volta, cui fa da contraltare la Lussuria, dalle forme mostruose e contorte.\nA conclusione della galleria \u00e8 posta un'alcova, dove il De Ferrari prosegue con le rappresentazioni a tematica amorosa. Nella volta che si finge aperta su un cielo solcato da nubi vorticose come le passioni erotiche, si staglia sullo sfondo il carro del Sole mentre putti festanti spargono ghirlande di fiori, come a celebrare una festa che la figura di Imeneo identifica come una celebrazione nuziale. La figura che domina la sala \u00e8 infatti quella del dio che nell'antichit\u00e0 era raffigurato come portatore di una fiaccola simbolo dell'amore coniugale. Anche qui sono narrati due miti amorosi che presentano opposte caratteristiche. Sulla parete occidentale \u00e8 narrato l'amore travolgente e impetuoso di Giove per Europa, che il dio rapisce mutandosi in toro, e che feconda generando la creatura mostruosa del Minotauro, mentre di frontas \u00e8 l'amore casto di Diana ed Endimione. Qui la dea votata alla verginit\u00e0 \u00e8 rappresentata mentre dall'alto di una nuvola ammira il suo amato dormiente, secondo l'iconografia tradizionale. La qualit\u00e0 discontinua nella resa delle figure, quale ad esempio lo stile incerto che mostra la figura di Endimione, hanno portato i critici a ipotizzare la collaborazione della bottega o del figlio Lorenzo nella realizzazione di questa volta."}
{"id": "2128102", "revid": "38120", "url": "https://it.wikipedia.org/wiki?curid=2128102", "title": "Can-can (disambigua)", "text": ""}
{"id": "2128111", "revid": "38275", "url": "https://it.wikipedia.org/wiki?curid=2128111", "title": "Grande tattica", "text": ""}
{"id": "2128114", "revid": "7969", "url": "https://it.wikipedia.org/wiki?curid=2128114", "title": "Red dragon", "text": ""}
{"id": "2128115", "revid": "92723", "url": "https://it.wikipedia.org/wiki?curid=2128115", "title": "Cattedrale di Monaco", "text": ""}
{"id": "2128120", "revid": "2028514", "url": "https://it.wikipedia.org/wiki?curid=2128120", "title": "Scala Richter", "text": "Con l'attribuzione di un valore sulla scala Richter, si esprime una misura della cosiddetta magnitudo, ovvero una stima dell'energia sprigionata da un terremoto nel punto della frattura della crosta terrestre, cio\u00e8 all'ipocentro, secondo i criteri indicati dal geofisico statunitense Charles Richter.\nStoria.\nSviluppata nel 1935 da Charles Richter in collaborazione con Beno Gutenberg, entrambi del California Institute of Technology, la scala era stata originariamente studiata solo per essere usata in una particolare area della California e solo su sismogrammi registrati da un particolare modello di sismografo, quello a torsione di Wood-Anderson.\nRichter us\u00f2 inizialmente valori arrotondati al pi\u00f9 vicino quarto di magnitudo, ma in seguito si usarono i decimi di magnitudo. L'ispirazione per questa tecnica fu la scala delle magnitudini (apparente e assoluta) usata in astronomia per descrivere la luminosit\u00e0 delle stelle e di altri corpi celesti.\nDescrizione.\nDefinizione.\nNella definizione data da Richter, la magnitudo di qualsiasi terremoto \u00e8 data dal logaritmo in base dieci del massimo spostamento della traccia rispetto allo zero, espresso in micrometri, in un sismografo a torsione di Wood-Anderson calibrato in maniera \"standard\", se l'evento si fosse verificato a una distanza epicentrale di .\nRichter scelse arbitrariamente una magnitudo zero per un terremoto che mostri uno spostamento massimo di un micrometro (1/1000 di mm) sul sismografo di Wood-Anderson, se posto a 100 km di distanza dall'epicentro del terremoto, cio\u00e8 pi\u00f9 debole di quanto si potesse registrare all'epoca. Questa scelta permetteva di evitare i numeri negativi, perlomeno con gli strumenti dell'epoca. La scala Richter per\u00f2 concettualmente non ha alcun limite inferiore o superiore e i sismografi moderni, pi\u00f9 sensibili, registrano normalmente terremoti con magnitudo negative.\nIl problema maggiore della scala Richter \u00e8 che i valori sono solo debolmente correlati con le caratteristiche fisiche della causa dei terremoti. Inoltre, vi \u00e8 un effetto di saturazione verso le magnitudini 8,3-8,5, dovuto alla legge di scala dello spettro dei terremoti, a causa del quale i tradizionali metodi di magnitudine danno lo stesso valore per eventi che sono chiaramente differenti. All'inizio del XXI secolo, la maggior parte dei sismologi considera le tradizionali scale di magnitudini obsolete e le ha rimpiazzate con una misura chiamata momento sismico, pi\u00f9 direttamente relazionata con i parametri fisici del terremoto. Nel 1979 il sismologo Hiroo Kanamori, anch'egli del California Institute of Technology, propose la Moment Magnitude Scale (\"M\"W), grazie alla quale \u00e8 possibile esprimere il momento sismico in termini simili alle precedenti scale di magnitudo.\nMagnitudo e intensit\u00e0.\nLa magnitudo (detta anche magnitudine o livello) si definisce come il rapporto tra la grandezza in esame e una grandezza campione a essa omogenea, misurato su scala logaritmica. Si noti come nel rapporto, essendo le grandezze in questione omogenee, la loro unit\u00e0 di misura si elida e perda quindi importanza ai fini della misurazione stessa. Essa non va dunque confusa con l'intensit\u00e0, ovvero il rapporto tra potenza e superficie di applicazione, in quanto la magnitudo \u00e8 espressa con un numero puro (adimensionale), che non ha dunque nessuna unit\u00e0 di misura.\nLe scale come la Rossi-Forel e la Mercalli sono usate invece per descrivere gli effetti del terremoto, osservabili sulla superficie terrestre, i quali dipendono dalle condizioni locali (presenza e tipo di costruzioni, distanza dall'epicentro, andamento del basamento roccioso, e natura e spessore della coltre superficiale su cui poggiano gli edifici, ecc.).\nPer esempio, un terremoto di uguale magnitudo pu\u00f2 avere effetti diversi se avviene in pieno deserto (dove pu\u00f2 non essere avvertito da nessuno), oppure in un centro abitato (dove pu\u00f2 provocare danni e vittime).\nEventi con magnitudo di 4,5 o superiore sono abbastanza forti da essere registrati dai sismografi di tutto il mondo. I terremoti pi\u00f9 potenti registrati sono di magnitudo 8 o 9 e avvengono con frequenza di circa uno all'anno. Il pi\u00f9 grande mai registrato si verific\u00f2 il 22 maggio 1960 in Cile ed ebbe una magnitudo \"M\"W di 9,5.\nL'energia rilasciata da un terremoto, a cui \u00e8 strettamente correlato il suo potere distruttivo teorico, \u00e8 proporzionale all'ampiezza di oscillazione elevata a formula_1. Quindi, in termini di energia rilasciata, una differenza di magnitudo pari a 1,0 \u00e8 equivalente a un fattore 31,6 (formula_2 ), mentre una differenza di magnitudo pari a 2,0 \u00e8 equivalente a un fattore 1000 (formula_3 ). Una magnitudo 4,0 \u00e8 quindi pari a 1000 volte quella di una magnitudo 2,0. Per inciso, una magnitudo 4,0 \u00e8 analoga all'esplosione nel raggio di 100\u00a0km di una piccola bomba atomica (1000 tonnellate di tritolo), inferiore a quella della bomba di Hiroshima (pari a circa 13\u00a0000 tonnellate di TNT, ). Un raddoppio dell'energia rilasciata \u00e8 rappresentato da un aumento di magnitudo pari a 0,2. Per verificarlo basta elevare 10 alla potenza delle due magnitudo da confrontare moltiplicate per 3/2. Ad esempio l'energia per la magnitudo 6,2 \u00e8 circa il doppio di quella per la magnitudo 6,0; la verifica per questo esempio \u00e8 formula_4 = 1,995, ovvero circa 2.\nConfronto con la Scala Mercalli.\nMentre la scala Mercalli valuta l'intensit\u00e0 del sisma basandosi sui danni generati dal terremoto e su valutazioni soggettive, la magnitudo Richter tende a quantificare l'energia sprigionata dal fenomeno sismico su base puramente strumentale. La magnitudo Richter \u00e8 stata definita per non dipendere dalle tecniche costruttive in uso nella regione colpita. \nLa scala Mercalli valuta solamente gli effetti dei danni di un terremoto in base all'intensit\u00e0, dal valore minimo di I grado fino alla distruzione totale di XII grado. La scala Richter invece misura la magnitudo locale, ottenuta dall'ampiezza massima delle oscillazioni registrate da un sismometro standard, il Woods-Anderson. La scala Richter risulta inefficace per magnitudo superiore a 9 gradi perch\u00e9 emettono frequenze pi\u00f9 basse rispetto a 0,8 Hz."}
{"id": "2128122", "revid": "709565", "url": "https://it.wikipedia.org/wiki?curid=2128122", "title": "Spinello (droga)", "text": "Uno spinello (o canna; joint come anglicismo; l'oggetto \u00e8 stato variamente denominato) \u00e8 una sigaretta contenente marijuana o hashish, spesso misti insieme, o con aggiunta di tabacco.\nPreparazione.\nViene di solito preparato avvolgendo tabacco e cannabis (precedentemente tritata a mano, in una conchetta o con un utensile apposito chiamato \"grinder\") in una cartina insieme a un cartoncino piegato che funge da filtro. \nPi\u00f9 raramente, si usa in luogo della cartina una foglia di tabacco (\"blunt\"), o l'involucro esterno di una sigaretta svuotata del tabacco (\"svuotino\").\nTra i verbi pi\u00f9 comunemente usati per indicare la preparazione di una canna vi sono \"girare\" e \"rollare\" (quest'ultimo verbo deriva dal francese \"rouler\"), che si riferiscono all'alternarsi di semirotazioni necessarie per avvolgere il contenuto nella cartina, ottenendo una forma cilindrica o tronco-conica.\n\u00c8 anche possibile rollare uno spinello contenente solo marijuana, per derivarne effetti pi\u00f9 alti senza assimilazione di nicotina. Uno spinello di questo genere \u00e8 chiamato comunemente in Italia \"purino\".\nEffetti.\nGli effetti psicotropi dello spinello sono dovuti al suo contenuto di cannabis (in forma di hashish o marijuana), in genere in quantit\u00e0 variabile fra 250 e 750 mg. \nLa valutazione degli effetti sulla salute in generale deve tenere conto anche dell'apporto del tabacco e della carta bruciati e inalati, come per una comune sigaretta. \u00c8 stato anche osservato che, proprio per il suo contenuto di tabacco, lo spinello pu\u00f2 essere un \"cavallo di Troia\" che conduce il consumatore alla dipendenza da nicotina. "}
{"id": "2128124", "revid": "1652635", "url": "https://it.wikipedia.org/wiki?curid=2128124", "title": "Gengis Khan", "text": "Dopo aver unificato le trib\u00f9 mongole e turche, cre\u00f2 l'Impero mongolo, questo gigantesco impero (che sotto di lui arriv\u00f2 fino alla zona settentrionale della Cina fino alla Persia nord-orientale) con i suoi successori arriv\u00f2 alla conquista della maggior parte dell'Asia centrale, dell'intera Cina, della Russia, della Persia, del Medio Oriente e di parte dell'Europa orientale, dando vita, anche se per breve tempo, al pi\u00f9 vasto impero terrestre della storia umana. Fu sepolto in Mongolia, in un luogo imprecisato.\nGengis Khan e il suo impero hanno una temibile reputazione nelle storie locali dove pass\u00f2 la sua armata. Molti cronisti medievali e storici moderni descrivono le conquiste di Gengis Khan come distruzione su scala senza precedenti, che causarono grandi cali demografici e un drastico calo della popolazione a causa di stermini di massa e carestia. Una stima prudente ammonta a circa quattro milioni di civili (mentre altre cifre vanno da quaranta a sessanta milioni) che hanno perso la vita a causa delle campagne militari di Gengis Khan. Al contrario, i Buddisti Uiguri del regno di Qocho, che lasci\u00f2 volentieri l'impero Qara Khitai per diventare vassalli dei mongoli, che infatti lo vedevano come un liberatore. Gengis Khan \u00e8 stato anche ritratto positivamente dalle prime fonti del Rinascimento in segno di rispetto per la grande diffusione della cultura, della tecnologia e delle idee sotto l'impero mongolo. Alla fine della vita del Gran Khan, l'impero mongolo occup\u00f2 una parte sostanziale dell'Asia centrale e della Cina. Grazie ai suoi eccezionali successi militari, Gengis Khan \u00e8 considerato come uno dei pi\u00f9 grandi conquistatori di tutti i tempi (insieme ad altre grandi personalit\u00e0 storiche come Attila, Alessandro Magno, Carlo Magno, Giulio Cesare e Napoleone).\nOltre ai suoi successi militari, Gengis Khan fece avanzare l'impero mongolo anche in altri modi. Decret\u00f2 l'adozione del Scrittura uigura come sistema di scrittura dell'impero mongolo. Pratic\u00f2 anche la meritocrazia e incoraggi\u00f2 la tolleranza religiosa nell'impero mongolo, unificando le trib\u00f9 nomadi del nord-est asiatico. Gli attuali Mongoli lo considerano il padre fondatore di Mongolia. \u00c8 anche accreditato per aver portato la via della seta sotto un unico ambiente politico coeso. Ci\u00f2 ha portato comunicazioni e scambi relativamente facili tra l'Asia nordorientale, l'Asia sudoccidentale musulmana e l'Europa cristiana, ampliando gli orizzonti culturali di tutte e tre le aree.\nSecondo una leggenda, Minamoto no Yoshitsune sopravvisse a una battaglia finale con il clan Fujiwara e fugg\u00ec segretamente in Mongolia, dove ottenne ancora pi\u00f9 fama con un nuovo nome: Gengis Khan.\nBiografia.\nLa nascita.\nI primi anni di vita di Gengis Khan sono poco noti e controversi perch\u00e9 descritti solamente dopo la sua morte.\nLa madre Hoelun, della trib\u00f9 dei Merkit, da poco sposata con Yeke-Ciledu, fratello minore del capo della trib\u00f9 dei Merkit, era stata rapita in una scorreria organizzata da Yesugei con l'aiuto dei suoi fratelli, Nekun-taiji e Daritai. Yesugei era il capo del clan Borjigin della trib\u00f9 dei Kereiti, Mongoli praticanti il cristianesimo nestoriano. I due ebbero un primo figlio (ne ebbero altri quattro: i tre maschi Qasar, Qachiun e Tem\u00fcge e la femmina Tam\u00fcl\u00fcn), cui diedero il nome di Tem\u00fcjin, in onore di un valoroso capitano tartaro che il padre aveva appena catturato in battaglia. Secondo alcuni, il nome deriva da \"tomor\" (\"ferro\").\nLa sua data di nascita \u00e8 incerta: alcuni storici propongono come anno di nascita il 1155 e altri il 1167, mentre le cronache cinesi indicano il 1162.\nTem\u00fcjin sarebbe nato tra le montagne della provincia del H\u0117ntij, precisamente sul Deluun Boldog (\"colle della malinconia\"), che si trova vicino al monte sacro Burhan Haldun, lungo le rive del fiume Onon e vicino al fiume H\u0117rl\u0117n, presso Lamyn Uhaa (pressappoco l'attuale \"sum\" di Bind\u0117r, non lontano da Ulaan Baataar); altri pensano che Gengis Khan fosse nato vicino a Dadal. Secondo la tradizione mongola, Gengis Khan nacque \"il giorno chiaro del primo mese dell'estate dell'anno del cavallo d'acqua del terzo ciclo\" (ogni ciclo del calendario mongolo durava 60 anni) e venne alla luce stringendo nel piccolo pugno un grumo di sangue, segno che il suo destino sarebbe stato quello di un grande guerriero.\nInfanzia.\nQuando Gengis Khan aveva nove anni, suo padre Yesugei decise che era giunto il tempo di organizzare il futuro matrimonio di suo figlio: convinto che fra i parenti della moglie avrebbe trovato una degna consorte, part\u00ec verso est e durante il viaggio incontr\u00f2 una coppia di genitori del suo stesso clan (gli Ungrat), la cui figlia, B\u00f6rte, era poco pi\u00f9 grande di Tem\u00fcjin. Dopo un breve colloquio con il padre Dai Seshen, desideroso di dargli la figlia in sposa, Yesugei si convinse a lasciare Tem\u00fcjin presso la famiglia. Sulla via del ritorno, Yesugei incontr\u00f2 presso il monte Chekcher un gruppo di tartari, con cui banchett\u00f2 seguendo le usanze locali; tre giorni dopo mor\u00ec avvelenato. Hoelun doveva badare, oltre ai suoi cinque figli, anche ai due avuti dal marito da un'altra donna (Bekter e Belgutai) senza la protezione dei parenti, che non le diedero la minima assistenza. La donna insegn\u00f2 ai suoi figli a procurarsi del cibo costruendo reti e altri strumenti per pescare.\nTem\u00fcjin strinse amicizia con un ragazzo di nome Jamuka, figlio di un capoclan, con cui inizi\u00f2 la consuetudine di scambiarsi dei regali diventando come fratelli di sangue. Intanto la rivalit\u00e0 con Bekter port\u00f2 quest'ultimo a rubare la preda (un'allodola) dell'allora tredicenne Temujin, al quale nulla valse lamentarsi con la madre. Decise quindi di vendicarsi con l'ausilio di suo fratello, l'undicenne Khasar, uccidendo il fratellastro che stava sorvegliando del bestiame.\nIn seguito i Taciuti intervennero alla ricerca di Tem\u00fcjin, guidati da Targutai: il ragazzo fugg\u00ec nel vicino bosco insieme ai suoi fratelli, per nove giorni e nove notti lo inseguirono fino alla cattura, avvenuta in quanto si arrese per la fame. Il prigioniero fu sottoposto alla kanga, una gogna di legno che lo avrebbe immobilizzato fino a nuovo ordine. Tem\u00fcjin approfitt\u00f2 di una distrazione generale per colpire l'uomo posto di guardia con la kanga, fuggendo cos\u00ec dall'accampamento. Nel suo girovagare venne aiutato da Sorqan-shira, uno degli uomini che lo stavano seguendo, e dai suoi figli, i quali gli tolsero il marchingegno che indossava.\nUn anno dopo le ricchezze della famiglia erano leggermente aumentate: possedevano nove cavalli e del bestiame; tuttavia quasi tutti i cavalli vennero rubati, tranne uno su cui era salito per la caccia Belgutai. Tem\u00fcjin decise di seguire i ladri, e dopo tre giorni incontr\u00f2 un ragazzo di nome Bogorchu, della stirpe degli Arulati, che decise di partire con lui. Dopo altri tre giorni recuperarono il maltolto senza uccidere i colpevoli datisi ormai alla fuga. Ritornati nella tenda di Bogorchu, egli rifiut\u00f2 qualunque ricompensa per l'aiuto fornito.\nAll'et\u00e0 di sedici anni Tem\u00fcjin decise di prendere in moglie la ragazza conosciuta anni prima, B\u00f6rte, sposata con il rito del cerimoniale mongolo nel 1181-1182. Egli ebbe in dono una pelliccia di zibellino nero; subito cerc\u00f2 alleati trovandoli nei suoi fratelli e in Bogorchu, che convoc\u00f2.\nLa conquista del trono.\nSapendo che Toghril, alla guida di un esercito, era amico di suo padre, Temujin decise di incontrarlo, per unire gli schieramenti. A nulla valsero antichi ricordi, ma fu tuttavia convinto dal regalo dello zibellino. Poco dopo, quando Temujin alloggiava nei pressi del burrone del Burgi-ergi alle sorgenti del Kerulen, un fabbro di nome Jardchiudai venne a rendergli omaggio offrendogli i servigi di suo figlio, Jelme.\nProbabilmente nel 1184 i Merkit, memori del rapimento della moglie di Ciledu, fecero incursione nelle terre di Temujin; un'anziana donna si accorse del loro arrivo, e avvis\u00f2 l'intera trib\u00f9 dell'imminente attacco: Houlun e Temujin fuggirono a cavallo, mentre Borte venne nascosta in un carro dove venne trovata dagli uomini e portata dal fratello di Ciledu, Cilger che la volle in sposa, insieme alla madre di Belgutai, Sucigil. Nei giorni seguenti, le trib\u00f9 capeggiate da Togtoga (Uduid), Dair-usun (Uwas) e Qaatai-darmala (Qaad) cercarono invano Temujin, il marito di Borte, sino a quando decisero di abbandonare l'idea. Temujin, insieme a quasi tutta la trib\u00f9, aveva dormito per tre notti all'aperto trovando rifugio in capanne costruite con i salici nel Kaldun.\nTemujin and\u00f2 in seguito da Toghril, il quale gli confer\u00ec due divisioni di cavalieri, a cui si aggiunsero ulteriori due da Jamuka, il suo fratello di sangue, intervenuto dietro sua richiesta. In seguito, Temujin, percorrendo i fiumi Tunggelig e Tana, si un\u00ec a Toghril che con le sue truppe si era accampato ad Ail-qaragol, raggiungendo Jamuka in una valle, per un totale di circa 12.000 uomini. Segu\u00ec quindi l'attacco: sconfissero prima la stirpe degli Uduid, attaccati nel sonno, anche se il loro capo Togtoga riusc\u00ec a fuggire, poi attraversarono, seppur con fatica, il fiume Hilok di notte. Anche se privi dell'effetto sorpresa, i nemici fuggirono, abbandonando Borte e altre donne che divennero la ricompensa dell'appoggio militare. Tuttavia, Borte, a seguito di uno stupro da parte dei Merkiti, era incinta del primo figlio di Temujin, Djuci, la cui paternit\u00e0 non era priva di dubbi. La coppia avr\u00e0 altri tre figli: Jagatai, \u00d6g\u00f6dei e Tolui. Sucigil, l'altra moglie di Yesugei, prefer\u00ec invece la fuga, rosa dalla vergogna.\nDopo un'orazione tesa a ringraziare il cielo per la vittoria, la famiglia di Tem\u00fcjin visse con quella di Jamuka come se fosse una sola, fino a che in un giorno di aprile, quando i due stavano cavalcando con famiglie e membri del clan al seguito, Jamuka sugger\u00ec di accamparsi per la notte mentre Temujin decise di continuare il viaggio, separandosi. In quella stessa notte attaccarono un accampamento taciuto e qui il bambino superstite Kokochu, lasciato senza famiglia, venne adottato da Hoelun come ennesimo figlio.\nDopo questa scelta molti clan minori decisero di seguire Tem\u00fcjin: siamo intorno al 1190.\nToghril Khan e Temujin si dichiararono ufficialmente \"padre e figlio\"; venendo adottato dal Khan dei potenti Kereiti, in quel momento forse il capo mongolo pi\u00f9 potente, vassallo dell'imperatore Chin, Temujin acquis\u00ec la credibilit\u00e0 necessaria a un capo.\nDurante questo periodo conobbe alcuni uomini che lo resero potente e vittorioso e che vennero in seguito definiti \"i suoi quattro cani\":\nGrazie al matrimonio con B\u00f6rte la figlia del capo ongirrat Seichen-Dei, e al carisma che incuteva nelle trib\u00f9 vicine, che fossero esse maggiori o minori, Tem\u00fcjin divenne uno dei possibili candidati al titolo di \"Khagan\" o \"Gran Khan\", carica rimasta vacante dopo le sconfitte subite ad opera dei Chin. Si riunirono in consiglio, un grande \"kuriltai\" (il concilio dei capi trib\u00f9), nel quale vari elementi di spicco, fra cui Altan (figlio di Kutula), Sacha-beki (pronipote di Kabul) e Quchar (o Kuchar), lo elessero Cinggis Khan o come recita la storia segreta Cinggis Khagan: la data dell'elezione \u00e8 dubbia fra i resoconti degli storici dal 1185, all'estate del 1189, ma verosimilmente dovrebbe essere intorno al 1200. Da allora venne chiamato \"Gengis Khan\".\nLa creazione dell'Impero.\nOrganizzazione politica.\nGengis Khan si diede a conquistare e organizzare i popoli, secondo un'impostazione politico-militare basata sulla mobilit\u00e0 e fortemente gerarchizzata: ogni trib\u00f9 (\"ulus\", che indicava anche il patrimonio collettivo) era indipendente, ma tutte erano sottomesse alla famiglia imperiale (cio\u00e8 alla famiglia di Gengis Khan), il cosiddetto \"casato della stirpe aurea\", sacro poich\u00e9 mitologicamente derivato dal Dio del cielo, Tengri, divinit\u00e0 suprema dei mongoli. L'impero nel suo insieme era l\"ulus\" della famiglia imperiale. Tutti i \"khan\" offrivano fedelt\u00e0 e rispetto al Gran Khan, che li sorvegliava con un rapido ed organizzato sistema di intendenti e corrieri. Cre\u00f2 nuove figure e ri-organizz\u00f2 quelle esistenti.\nSi dedic\u00f2 ad un'amministrazione basata sulla scrittura, grazie a Tata Tonga, prigioniero che era a capo dell'amministrazione Naiman, a cui si chiese anche di insegnare la scrittura ai vari principi. Il tutto era posto sotto il controllo di Sigikan.\nMarco Polo nel \"Milione\" descrive il modo in cui Gengis Khan finanziava la sua spesa militare e i fasti della corte dell'impero mongolo. Il Gran Khan aveva introdotto una moneta a corso forzoso, che poteva essere acquistata dietro conferimenti all'imperatore di oggetti in oro, argento e pietre preziose. Viceversa, la moneta non era rimborsabile al portatore con un controvalore metallico. A pena della morte, la moneta doveva essere l'unico mezzo di pagamento per l'acquisto di beni e servizi in tutto il regno, ed era vietato il baratto. Periodicamente, l'imperatore vietava il possesso privato di oro e altri preziosi, e disponeva che questi dovevano essere conferiti al re in cambio di banconote.\nOrganizzazione militare.\nL'aspetto pi\u00f9 straordinario della personalit\u00e0 di Gengis Khan fu il genio in campo militare, dalla formidabile tattica: le armate mongole, forti di arcieri a cavallo, attaccavano nel pi\u00f9 completo silenzio, guidate solo da bandiere di diverso colore, compiendo manovre complesse in assoluta simmetria e coordinazione, il che incuteva una soprannaturale paura nel nemico.\nLe trib\u00f9 unificate adottarono un sistema militare basato sul sistema numerico decimale, simile a quello degli Unni. L'esercito veniva suddiviso in unit\u00e0 di 10 (\"arban\"), 100 (\"Yagun\"), 1000 (\"Minghaan\") e infine (\"Tumen\") soldati. Durante gli spostamenti i soldati portavano con s\u00e9 le famiglie e tutti i cavalli, che spesso ammontavano almeno a tre o quattro per cavaliere, avendo cos\u00ec sempre a disposizione animali di trasporto freschi.\nGengis Khan cre\u00f2 una sua guardia personale di uomini nella quale erano reclutati i figli dei comandanti.\nUn altro aspetto fondamentale dell'organizzazione militare fu l'adozione di un principio di merito: gli unici criteri presi in considerazione da Gengis Khan per stabilire il grado di un ufficiale erano la sua capacit\u00e0 e la sua fedelt\u00e0, mentre i tradizionali parametri di nascita e stirpe erano praticamente ignorati. Subedei, il figlio di un guardiano di bestiame, divenne uno dei suoi comandanti pi\u00f9 stimati.\nGengis Khan cur\u00f2 anche la sua fama (\"l'immagine\") con calcolate azioni di straordinaria ferocia nel punire i nemici o di grande magnanimit\u00e0 verso gli alleati. La fama di inflessibile e invincibile fu un'ottima propaganda contro i suoi avversari politici, i quali sapevano che non sottomettersi equivaleva allo sterminio.\nLe campagne militari.\nL'unificazione delle steppe.\nGengis aiut\u00f2 Toghril a recuperare l'antico titolo ed il trono, sottratto da suo fratello, Erke-Kara ristabilendo l'antico splendore del suo padrino. Lo aiut\u00f2 nel conflitto contro i Tatari, formando una coalizione priva del sostegno dei Giurkini, assediando vittoriosamente i due fortini a Naratu-sitigen e Qusutu-sitigen e uccidendo il loro capo, Megugin-segultu. Gengis tenne per s\u00e9 una culla d'argento e altre cose, e don\u00f2 a sua madre un altro bambino rimasto senza genitori, chiamato poi Sigikan-Quduqu. Si combatterono quindi i Giurkini, uccidendo Sacha-beki e Taichu, che rientravano tra quelli che lo avevano eletto Temujin Khan, mentre ancora un altro bambino, Boroqul, venne dato ad Hoelun. Buri-boko, uno dei pretendenti al trono, accett\u00f2 di partecipare al torneo di lotta dove affront\u00f2 il fratello di Gengis, Belgutai, e fu da lui ucciso come richiesto dal sovrano stesso.\nGengis si trovava per\u00f2 ad affrontare il problema di un vecchio amico, Jamuka. Dopo l'omicidio di suo fratello Taichar, ucciso con una lancia dopo aver tentato di rubare del bestiame di propriet\u00e0 dell'ordu khanale, egli utilizz\u00f2 tale gesto come pretesto per organizzare un attacco al vecchio amico. Durante l'ultimo decennio del XII secolo, riusc\u00ec a radunare un'armata di - uomini. Temujin, saputo dell'attacco seppur in ritardo, affront\u00f2 i Jadirat (o Jadaran) di Jamukha nella battaglia di Dalan Balzhat; sconfitto di misura, si ritir\u00f2 nei meandri dell'Onon, nella gola di Jerene. Caduto Toghrul, Gengis strinse amicizia con i Naiman, poi con i Jurdecai (Uruguti), i Quyldar (Manguti) e i Mongliq, mentre molti altri (tra cui i Taciuti, o Taichiti, antichi nemici di Temujin) si allearono con il vincente Jamuka, che venne eletto Gur-Khan (sovrano universale). Nello scontro successivo, avvenuto probabilmente nel 1202, Temujin rischi\u00f2 la morte per ben due volte: una freccia colp\u00ec la sua cavalcatura, che cadde a terra morta, mentre un'altra sfior\u00f2 il suo collo, ma la punta era avvelenata e il veleno entr\u00f2 in circolo; Jelme gli succhi\u00f2 via il veleno, e lo sorvegli\u00f2 fino a sera, quando il suo Khan si riprese. Il giorno seguente, Temujin vinse la battaglia e mise il suo avversario in fuga. Durante i controlli sul campo in seguito alla vittoria riportata, Sorqan-shira si un\u00ec a Gengis, mentre il suo compagno, l'arciere Jirqo, confess\u00f2 di essere stato lui a colpire mortalmente il destriero di Gengis e di aver colpito il Khan dei Mongoli con la freccia avvelenata. Temujin, per\u00f2, lo perdon\u00f2, lo mise al suo servizio e gli diede un nuovo nome, Jebe (ovvero punta di freccia). Kiriltuk, capo dei Taciuti che in passato aveva tenuto prigioniero per poco tempo Temujin, fu catturato da un traditore di un clan a lui sottoposto e dai suoi figli, ma decisero di abbandonarlo lungo la strada e di consegnarsi a Gengis che li arruol\u00f2.\nNel 1203, Temujin e Toghril guidarono una campagna contro i Naiman, divisi tra i fratelli Buyruq e Tayang Khan; Toghrul si trov\u00f2 in difficolt\u00e0 nel corso di una battaglia, e fu solo l'arrivo di Genghis a salvarlo. Si pens\u00f2 quindi a fortificare l'alleanza fra i due escogitando dei matrimoni combinati, ma lo stesso Nilqa Senggum, figlio di Toghrul, fu contrario a questa linea di pensiero. Jamukha, ancora in libert\u00e0, chiese l'aiuto di Toghrul, che non riusc\u00ec a schierarsi contro suo \"figlio\". Nilqa convinse il padre a consentire a dare la mano della figlia a Juci (o Jochi), figlio di Gengis, organizzando una festa che in realt\u00e0 celava una trappola; ma il Khan dei Mongoli venne avvisato da una coppia di servitori dei Keraiti e non partecip\u00f2 al banchetto. Fu comunque attaccato nel deserto di Kalakalzhit, e riusc\u00ec a fuggire affiancando il fiume Kalka, al prezzo per\u00f2 di gravi perdite. Con i pochi fedeli rimasti, Temujin giunse al Baljuna, dove vissero con privazioni bevendo acqua fangosa e nutrendosi di carne di cavallo. Nel 1204, rinforz\u00f2 il suo esercito pronto alla battaglia nella sua nuova base sul Kerulen; dopo tre giorni di aspri combattimenti, dove riuscirono ad accerchiare il nemico, Temujin, alla testa di seimila uomini, sconfisse le armate di Toghrul e Jamukha costringendoli alla fuga. Toghrul si diresse verso il confine dei Naiman sperando di ricevere asilo, ma venne ucciso da Kori-Shubechi, il capitano della guardia, che non l'aveva riconosciuto (stando ad alcune fonti, la guardia uccise anche suo figlio Senggum, il quale, secondo altre, venne invece ucciso a Kashgar). Jamukha riusc\u00ec invece a ottenere l'asilo sempre dai Naiman, al cui comando vi era Tai Buqa (conosciuto con il nome di Tayang). In seguito alla vittoria, Temujin ottenne per lui Ibaka, figlia di Jaka-Gambu, mentre diede la sorella Sorgaqtani Beki al figlio Tului, la cui prole sar\u00e0 importante per la storia mongola.\nNel maggio del 1204, Temujin decise di attaccare i Naiman. Sfiancati dal lungo viaggio, i mongoli decisero di accamparsi vicino al campo nemico dove, sotto indicazioni di Temujin, ogni uomo accese cinque fuochi dando l'impressione che vi fossero un elevato numero di nemici. Tale stratagemma spavent\u00f2 gli avversari, ma Tayang, sotto insistenza di suo figlio Kuchlug, decise di attaccarli, salvo poi venire respinto dai \u00abquattro cani da caccia\u00bb (Jebe, Jelme, Subotei e Kubilay) e addirittura morire per le ferite riportate. Jamukha fugg\u00ec ancora chiedendo l'aiuto dei Merkit, ma venne sconfitto e fatto prigioniero dai propri uomini, che lo portarono al cospetto di Temujin. Quest'ultimo, dopo aver fatto uccidere subito i traditori di Jamukha, concesse a quest'ultimo una morte onorevole (secondo alcune fonti fu strangolato, mentre stando ad altre gli fu spezzata la spina dorsale), e il suo corpo venne seppellito. Si aggiunsero alle sue fila i \u00abquattro cavalli da caccia\u00bb, Bogorchu, Muqali, Boroqul e Cilagun.\nLa lotta per il potere dur\u00f2 altri due anni, ed ebbe termine quando il futuro sovrano dei Mongoli sconfisse le forze dei Keraiti e dei loro alleati, e infine Buyruq Khan, l'ultimo sovrano dei Naiman, arrivando a porre sotto il suo dominio l'intera area del Deserto del Gobi nel 1206, quando il \"kuriltay\", il futuro parlamento mongolo, si riun\u00ec al completo al Lago Blu e lo elesse capo della nazione.\nDair-Usun dei Merkiti Uwas, dopo essersi arreso, diede omaggio della propria figlia, Qulan, ricevuta con Naya.\nNel 1206, dopo il kurilitai, il nuovo sciamano Kokochu, chiamato anche Teb-Tengri, influenz\u00f2 il giudizio di Gengis che imprigion\u00f2 suo fratello Joci-Kasar accusandolo di tramare contro di lui, per poi liberarlo privandolo di molti benefici acquisiti; tutto questo caus\u00f2 gravi momenti di tensione nel regno di Gengis. In seguito lo sciamano venne ucciso in una lite con Temuge-odcigin, quartogenito di Hoelun, e gli successe l'anziano Usun. Nel 1207, a Joci venne affidata l'armata destra dell'esercito, e i Kirghisi vennero pacificamente sottomessi ottenendo dal padre la signoria di tali territori. Alcuni Tumati guidati da Botoqui, vedova di Daiduqal-soqor, organizzarono la resistenza; approfittando di una fitta vegetazione a cui i mongoli non erano abituati, li attaccarono, uccidendo Boroqul e catturando Qorci. Gengis invi\u00f2 quindi Dorbai, che, abbattendo molti alberi e facendosi strada in quella selva, riusc\u00ec a sorprendere il nemico. I turchi Karluk si arresero senza combattere a Gengis, e lo stesso fecero gli Uiguri.\nAssoggettamento degli Xia.\nFra i vari paesi confinanti, si scelse di attaccare per primo il ricco popolo degli Xi Xia (o Hsi Hsia), guidato dalla dinastia tanguta, regno che avrebbe dato ai Mongoli nuove ricchezze e sarebbe servito come trampolino di lancio per la spedizione contro i Jin. Nel 1205, i mongoli avevano guidato il primo attacco: fu saccheggiato il Gansu, conquistata la fortezza di Li-ki-li e attaccato Lozo-khoto. Contemporaneamente al kuriltai del 1206, Genghis Khan si trov\u00f2 coinvolto in una disputa con gli Xia Occidentali; fu la prima vera guerra del nuovo khan, che conobbe le difficolt\u00e0 di conquistare le ben fortificate citt\u00e0 degli Xia. Nel 1207, i mongoli attaccarono alcune province tangute trovando difficolt\u00e0 contro Wulahai, tanto che i loro vari attacchi si conclusero senza alcun esito decisivo.\nNella primavera del 1209, vi fu la vera invasione; probabilmente, scelse di marciare per 500\u00a0km da Avraga percorrendo le rive del fiume Ongi e poi per altri 300\u00a0km sino ai monti Helan, raggiungendo il deserto dell'Ala Shan. Quando seppero dell'attacco, i Tanguti chiesero l'aiuto dei Jin, che per\u00f2 rifiutarono di intervenire. I Mongoli raggiunsero la fortezza di Wulahai, e sconfissero in campo aperto un esercito comandato da Li Zunxu, nipote dell'imperatore, e dal generale Kao Liang-Hui; il primo riusc\u00ec a fuggire, mentre il secondo fu preso e sommariamente giustiziato. I Mongoli seguirono dunque il corso del fiume Giallo e presero varie citt\u00e0, fino a raggiungere la fortezza di Liemen, l'unico passaggio attraverso i monti Helan, che portava alla capitale Yinchuan: la fortezza contava una guarnigione di uomini, comandata da Wei-Ming Ling-Kung, a cui si aggiunsero successivamente circa altri . L'avanguardia mongola fu respinta dai Tanguti, e i Mongoli furono costretti alla difensiva e a tentare di costringere i Tanguti a combattere in campo aperto, non essendo i Mongoli abili nell'assedio di grandi citt\u00e0 abituati come erano a saccheggiare citt\u00e0 prive di fortificazioni. Due mesi dopo, gli uomini di Gengis finsero di ritirarsi nascondendosi nelle vicine colline, lasciando solo un piccolo gruppo a rimanere nell'accampamento: i soldati di Xia li attaccarono e vennero colti in trappola; Wei-Ming stesso fu catturato, e la fortezza presa.\nI Mongoli giunsero alla loro capitale, la futura Yinhuan, la quale non solo era ben fortificata, ma contava almeno soldati, quasi il doppio dei Mongoli. L'assedio inizi\u00f2 a maggio, ma a gennaio 1210 la citt\u00e0 resisteva ancora: si cerc\u00f2 dunque di sottometterla abbattendo le dighe vicine, ma l'acqua, invece degli edifici della citt\u00e0, colp\u00ec l'accampamento dei mongoli, i quali lasciarono il luogo per trovare un riparo sicuro. Tuttavia, l'imperatore Xiangzong, notando le perdite subite, la prospettiva di non poter essere aiutati dai Jin e la distruzione delle piantagioni, decise di sottomettersi a Genghis offrendogli come sposa sua figlia Tsaka, e un tributo di cammelli, falchi e tessili. Nel viaggio di ritorno, si racconta di una leggenda legata ad un incontro con un unicorno.\nNella capitale venivano inviati oggetti d'oro da tutte le parti del regno per accrescere il tesoro reale. In cambio venivano rilasciati certificati di possesso cartacei, equivalenti alle odierne banconote. Queste somme, come l'oro, erano spendibili dai proprietari per l'acquisto di beni e servizi. Con una simile riserva aurea, fu possibile coniare la moneta necessaria per le spese di guerra. Con la conquista di nuove terre e oro, la riserva veniva reintegrata, rendendo cos\u00ec possibile il finanziamento di nuove conquiste.\nInvasione della Cina.\nDa tempo Gengis mal sopportava il regno del nuovo imperatore della Cina, Wei (Wanyan Yongji), e decise quindi, nella primavera del 1211, di dichiarargli guerra. Riunito l'esercito nelle valli a sud dell'Hentej (le cifre parlano di complessivamente 100- uomini con l'utilizzo di cavalli), Gengis attravers\u00f2, in pi\u00f9 ondate, il deserto del Gobi, riuscendo a controllare le risorse d'acqua disponibili; quindi si diresse verso il futuro passo di Huan-erh-tsui, da cui poteva puntare verso Pechino. I cinesi potevano contare sul comandante Zhi-zhong il quale prefer\u00ec inviare un suo messaggero, tale Ming-an, che si un\u00ec, con sorpresa, all'esercito invasore. Saputo che le truppe nemiche li attendevano al passo, Gengis decise di utilizzare gli arcieri per decimare la cavalleria nemica che non pot\u00e9 rapidamente ripiegare; all'arrivo della fanteria cinese, Gengis rispose con la cavalleria, sancendo la vittoria contro i difensori. Questa \u00e8 considerata una delle pi\u00f9 importanti vittorie dei mongoli Forti della vittoria, i mongoli non riuscirono ad approfittarne, e l'estate successiva vide solo piccoli conflitti. Intanto, Jebe assedi\u00f2 l'antica capitale Mukden, la futura Shenyang, che conquist\u00f2 il 4 febbraio 1212 con il solito stratagemma del finto abbandono. Gli assalti continuarono sino all'autunno, quando, durante una battaglia, Gengis rimase colpito da una freccia, e decise di ritirarsi per alcuni mesi. Nell'estate, grazie ai generali Subotei e Jebe, conquist\u00f2 la fortezza situata a difesa della Bocca del Tasso, evitando le numerose trappole disseminate l\u00ec vicino.\nInizialmente, le operazioni contro i Chin ebbero lo stesso andamento di quelle contro gli Xia. I Mongoli ottennero numerose vittorie in campo aperto, ma fallirono nei loro tentativi di conquistare le principali citt\u00e0. Nel tardo 1212, i mongoli riuscirono a catturare degli ingegneri cinesi disertori, e questi aiutarono Gengis Khan e i suoi ufficiali superiori a dedicarsi allo studio delle tecniche di assedio, fino a diventare specialisti in quel campo militare. Negli attacchi, in precedenza, i mongoli usavano i prigionieri, che prima radunava e poi dava loro l'ordine di porsi in testa ad ogni assalto, oppure si dedicavano alla tattica della finta ritirata.\nCome risultato delle vittorie in campo aperto e di alcune conquiste di fortificazioni, nel 1213 i mongoli si spinsero a sud della Grande muraglia cinese. Tului conquist\u00f2 alcune roccaforti come Huailai, mentre Jebe fece scompiglio nella gola di Ningwu. Essi avanzarono con tre eserciti fino al cuore del territorio della Cina, tra la Grande Muraglia ed il Fiume Giallo. Il generale Heshilie Zhizhong, noto anche come Hushahu, uccise l'imperatore, poi si proclam\u00f2 reggente per controllare il nuovo imperatore Xuanzong, nipote di Yongji; quindi invi\u00f2 un suo luogotenente, Kaoshi (o Kao-ch'i), con uomini, minacciandolo di morte in caso di fallimento. Kaoshi fu sconfitto, ma anticip\u00f2 le mosse del reggente decapitandolo, e quindi port\u00f2 la testa mozzata al nuovo imperatore che lo nomin\u00f2 vicecomandante dell'impero. Nell'autunno, Gengis decise di dividere il suo esercito in tre parti: la prima, comandata da Gengis e Tului, si diresse verso sud, la seconda and\u00f2 a Joci, Jagatai e Ogodei, i tre figli principali di Gengis, e la terza, che doveva giungere e costeggiare il mar giallo per poi attaccare la Manciuria, fu affidata a Joci-Kasar e Temuge. Si riunirono tempo dopo, gravati dal caldo e dalle epidemie nel 1214, vicino a Pechino (allora Zhongdu). La citt\u00e0 era difesa da quattro fortezze limitrofe dove si erano rifugiati i vari capi politici e militari, ognuno dei quali guidava un piccolo esercito di uomini. La stessa capitale era da poco afflitta da una tremenda epidemia di peste, che peggior\u00f2 la gi\u00e0 tremenda situazione che la dinastia Jin subiva, come se gi\u00e0 non bastassero prima l'estrema corruzione della corte e degli ufficiali e poi le numerose vittorie dei mongoli che, tra l'altro, avevano anche provocato delle diserzioni dei cinesi Han (una delle etnie che componevano la plebe della dinastia) dalla parte dei Mongoli e le ribellioni dei Khitai (di cui una, quella di Lu-ke, che fond\u00f2 il nuovo impero Liao nella Manciuria).\nL'imperatore Xuan Zong apr\u00ec i negoziati con i mongoli ottenendo il loro ritiro a maggio, pagando un riscatto notevole, fra cui cavalli, un quantitativo di seta pari a , giovinetti e la propria figlia Shikuo come nuova consorte per Gengis. I mongoli ripiegarono, decapitando i vari prigionieri, e decisero di porre una base nell'oasi di Dolon. Ma appena Gengis seppe che l'imperatore aveva spostato la capitale cinese a Kaifeng, se ne sent\u00ec giustamente offeso e torn\u00f2 con il suo esercito nel settembre dello stesso anno alle porte di Zhongdu. Prima del termine del 1214, Gengis invi\u00f2 due contingenti comandati da Joci-Kasar e Muqali nella Manciuria: il primo sottomise facilmente i popoli che incontr\u00f2, mentre il secondo utilizz\u00f2 anche l'astuzia per le sue conquiste, compresa quella della citt\u00e0 di Baicheng, mentre distrusse alcune citt\u00e0 che gli avevano resistito lasciando in vita soltanto falegnami, muratori e attori. In primavera furono inviati rinforzi di soldati Jin dalla nuova capitale cinese, che per\u00f2 vennero annientati a Patseu da soli mongoli, che catturarono carri.\nCon la conquista di numerose citt\u00e0 da parte dei mongoli, falangi cinesi e khitai si unirono a loro, mentre a Zhongdu rimase solo il generale Fusing. La citt\u00e0 venne infine assediata, presa e saccheggiata nel marzo del 1215. In pochi mesi si diffusero tifo e malattie endemiche, mentre Gengis era gi\u00e0 partito lasciando Sigikan-Quduqu con Onggur e Arqai-Kasar. I generali Wan-yen Fu-hing e Kao-ch'i scelsero la morte avvelenandosi. Liu-ke, leader dei Khitan, si alle\u00f2 con Gengis, e si giunse sino in Corea liberandola dai Khitan ribelli, ricevendo in cambio fogli di carta, che rifornirono la cancelleria.\nL'imperatore mongolo organizz\u00f2 la sua nuova offensiva: invi\u00f2 un esercito di uomini verso Ordos a sud del fiume giallo con l'obiettivo di attaccare Kaifeng alle spalle. Durante l'inverno del 1217, sostennero diverse battaglie contro un esercito pi\u00f9 numeroso, percorrendo chilometri, 800 in soli sessanta giorni. Trovando le difese nemiche insuperabili, Gengis si decise in un ritiro delle truppe. Yelu Chucai, consigliere dell'imperatore, venne fatto prigioniero e divenne consigliere di Gengis: pratico di medicina, cur\u00f2 pi\u00f9 volte le truppe mongole, e spronava lo sviluppo delle citt\u00e0 da cui si potevano ottenere grandi ricchezze. La citt\u00e0 di Taming venne conquistata nel 1217, poi venne persa e infine ripresa nel 1220, segno che i cinesi non avevano ancora rinunciato al loro territorio. Taiyuan e Ping Yao si arresero nel 1218, e nel 1220 venne espugnata Jinan.\nIntanto, Kuchlug, deposto khan della trib\u00f9 mongola dei Naiman e figlio di Tayang Khan, era fuggito verso ovest ed aveva usurpato il trono nel khanato Kara Khitay, il pi\u00f9 occidentale degli alleati di Gengis Khan, dove nel 1211 vi aveva chiesto asilo. Cercando di ampliare i confini del regno, egli assassin\u00f2 Buzar, re di Almalik e protetto di Gengis, e assedi\u00f2 poi la citt\u00e0 che chiese aiuto all'imperatore mongolo: nel 1218 egli invi\u00f2 Jebe, accompagnato solamente da due \"tumen\", soldati. Kuchlug fugg\u00ec a sud verso il Kashgar, ma Jebe lo insegu\u00ec vietando ogni genere di razzia, finch\u00e9 il fuggiasco non venne catturato da dei cacciatori che lo consegnarono nelle mani mongole, e fu decapitato. Il regno dei Kara-Khitai venne cos\u00ec annesso ai Mongoli senza colpo ferire.\nNel 1218, le terre controllate da Gengis Khan si estendevano verso ovest fino al lago Balqa\u0161 confinando con Khw\u0101rezm, uno Stato islamico che giungeva fino al Mar Caspio, al Golfo di Persia ed al Mar Arabico.\nLa guerra contro l'impero irano-persiano di Khw\u0101rezm.\nKuchlug aveva stretto per un breve periodo un'alleanza con lo sci\u00e0 del Khw\u0101rezm, Muhammad, terminata con l'uccisione dell'alleato. Egli era pesantemente influenzato dalla madre, Terken Khatun, e notoriamente inflessibile contro la sua gente. Nel 1215, gli emissari del Khw\u0101rezm videro i resti di Pechino, poi visitarono Gengis e furono ben accolti. Nel 1218, l'imperatore mongolo invi\u00f2 alcuni emissari nella provincia pi\u00f9 orientale del Khw\u0101rezm (Corasmia) per parlamentare con il governatore di questa, portando in dono beni preziosi come oro, giada e avorio, e chiedendo di poter iniziare un commercio fra i due popoli, ma il gruppo di musulmani, capeggiati da Ukuna, vennero arrestati. Gengis invi\u00f2 allora tre emissari da Mu\u1e25ammad chiedendo la liberazione dei suoi uomini e la consegna del governatore della citt\u00e0 che aveva ordinato l'arresto. Lo scia ne fece uccidere uno, maltratt\u00f2 i restanti due per farli poi uccidere, e fece trucidare gli emissari precedenti, e i loro beni furono sequestrati Prima di intraprendere il viaggio, chiese consiglio a Qui Changchun; in seguito, chiese quindi agli alleati il loro sostegno, ma Asa rifiut\u00f2 ogni appoggio militare oltraggiando Gengis. Il Khan dei Mongoli si pose quindi alla testa di esercito numeroso: a seconda delle fonti si parla di , di , di uomini, o secondo altri 600- cavalieri.\nDopo le esperienze con gli assedi portati alle citt\u00e0 cinesi, i mongoli si industriarono con arieti, scale estraibili, torri mobili, bombe incendiarie e balestre giganti in grado di perforare le mura nemiche. I prigionieri erano utilizzati anche per le costruzioni di ponti e strade che servirono lungo il viaggio, oltre all'essere utilizzati come prima linea in battaglia. Una volta conquistate le citt\u00e0 nemiche, l'esercito aumentava in numero e in forza bellica. Gengis lasci\u00f2 il comando a Temuge-odcigin, e decise di portare una delle mogli, Khulan, nel suo viaggio. Prima di partire, si rec\u00f2 su un'alta montagna dove rimase senza cibo e acqua in segno di penitenza Nell'autunno del 1219, i mongoli partirono. Giunti vicino a Otrar, Gengis decise di dividere l'esercito in quattro gruppi: \u00d6g\u00f6dei e Chagatai assediarono la citt\u00e0, Jochi si diresse verso le citt\u00e0 di Signak e Jand, mentre Gengis e suo figlio Tolui avanzarono verso sudovest. Otrar resistette per cinque mesi all'assedio, forte di un presidio di uomini poi capitol\u00f2, in quanto un comandante, con l'intenzione di disertare, decise di utilizzare un passaggio per uscire dalla citt\u00e0, ma i mongoli lo catturarono e lo uccisero, per poi usare il passaggio per penetrare all'interno della citt\u00e0.\nLa campagna che segu\u00ec fu forse una delle pi\u00f9 sanguinose, con molte citt\u00e0 che vennero messe a ferro e fuoco e le loro popolazioni sterminate; secondo alcune tradizioni, nella sola citt\u00e0 di Merv venne ucciso un milione e mezzo di persone. Nel 1223, il Khw\u0101rezm viene annesso ai domini mongoli, comprese citt\u00e0 come Samarcanda e Bukhara.\nLe truppe mongole si diressero poi a nord, dove venne conquistato il regno della Grande Bulgaria, la cui popolazione fu deportata.\nLa campagna finale.\nDurante la campagna contro il Khwarizm, ossia l'impero corasmio, l'imperatore degli Xia occidentali, pur essendo vassallo dei Mongoli, si era rifiutato di prendere parte alla guerra, e aveva deciso di stringere un'alleanza anti-mongola con i Jin. Dopo aver fatto riposare e aver riorganizzato l'esercito, Gengis Khan si prepar\u00f2 alla guerra contro di loro.\nNello stesso tempo, conscio del passare degli anni, Gengis Khan decise di stabilire le regole per la sua successione in modo da evitare conflitti tra i suoi discendenti. Djuci, il primo figlio prescelto e preferito era gi\u00e0 morto nel gennaio del 1227, e cos\u00ec il Gran Khan conferm\u00f2 la nomina del suo terzogenito \u00d6g\u00f6dei come suo successore, stabilendo un criterio per la selezione dei successivi Khan, specificando che essi avrebbero dovuto essere suoi discendenti diretti.\nNel 1225, Gengis Khan attacc\u00f2 i Tanguti, accusandoli di aver aiutato i suoi nemici. Nel febbraio del 1226 conquist\u00f2 le citt\u00e0 di Heisui, Gan-zhou e Su-zhou, e poi Xiliang-fu in autunno. Un generale Xia sfid\u00f2 i Mongoli in battaglia vicino ai monti Helanshan (\"Helan\" significa grande \"cavallo\" nel dialetto del nord), ma le sue armate vennero sconfitte. A novembre Gengis Khan pose l'assedio alla citt\u00e0 tanguta di Ling-zhou, attravers\u00f2 il Fiume Giallo e sconfisse un esercito venuto in soccorso di Xia.\nNel 1227 Gengis Khan attacc\u00f2 la capitale dei Tanguti, e nel mese di febbraio assunse il controllo di Lintia-fu, compiendo uno dei primi genocidi della storia. Nel mese di marzo, conquist\u00f2 la prefettura di Xining e la citt\u00e0 di Xindu-fu. Ad aprile, conquist\u00f2 la prefettura di Deshun dove il generale Xia, Ma Jianlong, resistette per giorni, guidando personalmente le cariche della cavalleria fuori dalle porte della citt\u00e0. Ma Jianlong cadde infine trafitto da una freccia, e Gengis Khan, dopo aver conquistato Deshun, si mosse verso le montagne di Liupanshan per sfuggire alla calura dell'estate.\nLa morte.\nNon sono chiare le cause della sua morte, ignote agli stessi mongoli come fa notare Marco Polo. Secondo la \"Storia Segreta\", mor\u00ec dopo una lunga agonia, causata da un trauma riportato a seguito di una caduta da cavallo durante una battuta di caccia.\nLa motivazione \u00e8 certamente correlata ad uno scontro coi Tanguti; si suppone che sia morto per le fatiche sostenute in battaglia alla sua veneranda et\u00e0 oppure alle ferite riportate in quest'ultima; alcuni imputano lo scontro ad una rappresaglia per il rapimento di una principessa tanguta che era stata consegnata a Gengis Khan come bottino di guerra.\nComunque fosse, a met\u00e0 del 1227 Gengis Khan in agonia si rese conto che la sua fine si avvicinava. Dopo aver confermato \u00d6g\u00f6dei come successore (il primogenito prescelto Djuci era gi\u00e0 morto nel gennaio dello stesso anno), dett\u00f2 dal suo letto di morte a Tolui, il figlio pi\u00f9 giovane, le istruzioni per completare la distruzione dell'impero Chin.\nMor\u00ec lasciando un impero che si estendeva dalla Siberia al Kashmir, al Tibet, al Mar Caspio, al Mar del Giappone. Nonostante i genocidi, le deportazioni di massa e le distruzioni delle citt\u00e0 rase al suolo e ricostruite da zero, l'Impero mongolo era solido, pacifico, con genti diverse per stirpe, lingua e religione che convivevano armoniosamente sotto l'equa (e inflessibile) \"pax mongolica\".\nIl suo corpo venne riportato in Mongolia e sepolto in una localit\u00e0 segreta, probabilmente insieme a molti servi uccisi per l'occasione. Tutta l'area intorno, per centinaia di chilometri quadrati, venne dichiarata interdetta all'accesso (\"horig\") e sorvegliata dalle guardie Urianhai (il fedele gruppo tribale di Subedei), oltre ad essere volutamente calpestata da centinaia di cavalli per cancellare ogni traccia della sepoltura.\nPer decenni varie spedizioni americane e giapponesi hanno tentato inutilmente di ritrovare il sepolcro del grande sovrano, fino alla spedizione della National Geographic che ha rinvenuto tracce di una tomba risalente al periodo di Gengis Khan.\nDopo la sua morte, per un paio di anni rimase reggente \"ad interim\" Tolui (fratello di Ogodei) in attesa del concilio del Kuriltai del 1229.\nCaratteristiche fisiche.\nNon esistono ritratti o raffigurazioni attendibili di Temujin in quanto sono tutte opere postume e da ritenersi interpretazioni artistiche fantasiose, compresa la pi\u00f9 famosa raffigurazione conservata al National Palace Museum di Taipei (Taiwan);\nLeggende.\nGengis Khan era un discendente di Bondonchar Munkhag, che secondo una leggenda riportata dalla Storia segreta dei mongoli fu concepito dalla madre Alan Goa dopo la morte del marito, in seguito alla visita notturna di un essere luminoso che la donna identific\u00f2 con il dio Tengri.\nL'eredit\u00e0 di Gengis Khan.\nGengis Khan ebbe da varie mogli e concubine numerosi figli e figlie, a ciascuno dei quali vennero assegnati titoli e guerrieri, ma per i 4 figli maschi avuti dalla prima e principale moglie B\u00f6rte furono riconosciuti i pi\u00f9 alti onori ed il diritto di successione per le cariche pi\u00f9 rilevanti; questi 4 erano:\nLe successive mogli che gli avevano dato figli e di cui si abbia traccia, furono:\nDa altre concubine ebbe il figlio Aladjai, una figlia che spos\u00f2 Togutshar ed un figlio che gli diede il nipote Mutugen.\nRecenti ricerche hanno messo in evidenza come l'estensione dell'impero mongolo abbia ricadute visibili ancora oggi nel patrimonio genetico della popolazione eurasiatica. Si \u00e8 calcolato che circa l'8% delle persone che vivono nei territori un tempo sottomessi ai Mongoli hanno cromosomi Y identici: l'ipotesi pi\u00f9 accreditata \u00e8 che questo sia proprio uno dei risultati delle invasioni mongole.\nGenghis Khan nei media popolari.\nFilm.\nGenghis Khan \u00e8 protagonista in vari film:\nLibri e romanzi.\nGengis Khan \u00e8 anche il protagonista dei primi tre libri della pentalogia dedicata ai Mongoli dello scrittore britannico Conn Iggulden, ovvero \"Il figlio della steppa\" (2007), \"Il volo dell'aquila\" (2008) e \"Il popolo d'argento\" (2009).\nMusica.\nIl gruppo \"heavy metal\" tedesco \"Running Wild\" ha pubblicato una canzone titolata \"Genghis Kahn\" nel loro primo album \"Gates of Purgatory\" del 1984.\nNell'anno 1979 all'Eurovision Song Contest partecip\u00f2 per la Germania Ovest un gruppo musicale chiamato Dschingis Khan con la canzone Dschingis Khan dedicata la grande imperatore mongolo, classificandosi 4\u00ba con 86 punti.\n\u00c8 presente, nell'album in studio Killers degli Iron Maiden, un brano strumentale che porta il nome di \"Genghis Kahn.\""}
{"id": "2128126", "revid": "916580", "url": "https://it.wikipedia.org/wiki?curid=2128126", "title": "Legame metallico", "text": "Il legame metallico \u00e8 un caso particolare di \"legame delocalizzato\" e consiste in un'attrazione elettrostatica che si instaura tra gli elettroni di valenza e gli ioni positivi metallici.\nCaratteristiche.\nGli atomi di metallo hanno in genere pochi elettroni di valenza che sono facilmente delocalizzabili in un reticolo di atomi metallici caricati positivamente. Si pu\u00f2 visualizzare questo tipo di legame immaginando un metallo come un reticolo di ioni positivi tenuti uniti da una nube di elettroni.\nCome nel caso del legame ionico non esistono quindi molecole vere e proprie ma aggregati reticolari di atomi metallici tenuti insieme da questa forza di tipo elettrostatico.\nQuesto modello spiega alcune propriet\u00e0 dei metalli come la loro elevata conducibilit\u00e0 elettrica (infatti, essendo tali elettroni non legati a nessun atomo particolare, risultano essere estremamente mobili) e termica, la loro malleabilit\u00e0 e duttilit\u00e0. La conduzione del calore e la loro opacit\u00e0 e lucentezza sono legate alla mobilit\u00e0 degli elettroni di valenza (elettroni delocalizzati) che incrementano la loro energia cinetica mentre duttilit\u00e0 e malleabilit\u00e0 sono spiegabili dal libero scorrimento reciproco dei piani reticolari (legami non direzionati), il quale non provoca la distruzione dell'edificio cristallino in quanto il legame non \u00e8 costituito da pochi elettroni localizzati, ma da tutti gli elettroni disponibili. La presenza di legami forti all'interno del legame metallico spiega anche altre caratteristiche proprie dei metalli stessi ovvero l'alta densit\u00e0, la non solubilit\u00e0 e i punti di ebollizione e fusione molto alti.\nUn altro modello utilizzato per interpretare il legame metallico \u00e8 quello dell\u2019espansione in onde piane, il quale consiste nel rappresentare la funzione d\u2019onda come una combinazione lineare di onde piane, il quale produce una parziale localizzazione degli elettroni liberi, questo modello \u00e8 applicabile quando non vi sono grandi variazioni del potenziale cristallino \nIl legame metallico \u00e8 anche il legame che si forma nei processi di brasatura tra i metalli di apporto e quelli di base.\nTeoria delle bande.\nIl fisico svizzero Felix Bloch elabor\u00f2 la teoria delle bande definendo il legame metallico sulla base di concetti fondamentali della meccanica quantistica. Applicando l'equazione di Schr\u00f6dinger ad una quantit\u00e0 di atomi metallici tendente a infinito, si ottiene una successione di livelli energetici orbitalici (\"approssimazione del legame forte\"): i livelli pi\u00f9 bassi contengono elettroni e sono definiti bande di valenza, quelli a energia maggiore sono vuoti e rappresentano le bande di conduzione. \nI \"conduttori\" metallici hanno una banda di valenza solo parzialmente riempita o una banda di valenza in stretta contiguit\u00e0, o addirittura sovrapposta, alla banda di conduzione: in questo modo gli elettroni risultano praticamente mobili e possono facilmente passare da un livello di energia E1 ad un livello E2, generando una corrente elettrica per imposizione di una differenza di potenziale o per assorbimento di un determinato fotone h\u03bd \"(fotoelettricit\u00e0)\". Aumentando la temperatura, aumentano i moti oscillatori degli atomi lungo l'asse del nodo cristallino: in questo modo il flusso libero di elettroni risulta ostacolato e si spiega il perch\u00e9 la conduttanza elettrica diminuisca con l'aumentare della temperatura. La distribuzione degli elettroni segue la statistica di Fermi-Dirac. L'energia di Fermi EF \u00e8 il valore dell'energia che separa il pi\u00f9 alto livello energetico occupato dal pi\u00f9 basso livello non occupato nello stato fondamentale a 0 K.\nI semiconduttori possiedono invece una distribuzione orbitalica dove la banda di conduzione \u00e8 separata dalla banda di valenza da un piccolo gap energetico, minore di un elettronvolt per mole di elettroni. Con il processo di drogaggio (solitamente vengono utilizzate piccolissime quantit\u00e0 di fosforo o di alluminio) \u00e8 possibile rendere conduttore un siffatto metallo: inserendo lacune elettroniche si pu\u00f2 arrivare praticamente ad annullare il gap mentre aumentando artificialmente il numero di elettroni questi, essendo gi\u00e0 totalmente piene le bande di valenza, si distribuiranno nella banda di conduzione riempiendola parzialmente e divenendo mobili nel continuum di energia quantizzata. Aumentando la temperatura si fornisce energia agli elettroni che possono cos\u00ec facilmente superare il piccolo gap energetico, questo effetto prevale sul moto oscillatorio degli atomi; la conduttanza di un semiconduttore aumenta all'aumentare della temperatura.\nGli isolanti sono caratterizzati dall'avere un forte gap energetico tra le bande di valenza e quelle di conduzione, dell'ordine di qualche elettronvolt per mole di elettroni, rendendo impossibile il libero fluire degli elettroni."}
{"id": "2128132", "revid": "1318658", "url": "https://it.wikipedia.org/wiki?curid=2128132", "title": "Al\u00e9sia (metropolitana di Parigi)", "text": "Al\u00e9sia \u00e8 una stazione della metropolitana di Parigi, sulla linea 4 (Porte d'Orl\u00e9ans - Porte de Clignancourt), sita nel XIV \"arrondissement\".\nLa stazione.\nLa stazione ha un ingresso sulla \"place Victor et H\u00e9l\u00e8ne Basch\", dominata dalla chiesa di \"Saint-Pierre-de-Montrouge\".\nOrigine del nome.\nIl nome della stazione \u00e8 dovuto alla \"rue d'Al\u00e9sia\" che si trova nelle vicinanze.\nAlesia \u00e8 stata una citt\u00e0 della Gallia, celebre per essere stata teatro della battaglia decisiva per la conquista della Gallia da parte di Giulio Cesare nel 52 a.C.\nAccessi.\nLa stazione dispone di sei ingressi:"}
{"id": "2128134", "revid": "1318658", "url": "https://it.wikipedia.org/wiki?curid=2128134", "title": "Palazzo Francesco Maria Balbi Piovera", "text": "Il palazzo Francesco Maria Balbi Piovera \u00e8 un edificio sito in via Balbi al civico 6 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO. L'edificio, conosciuto anche con il nome di palazzo Raggio dal nome dell'armatore che lo acquist\u00f2 nel XIX secolo, \u00e8 oggi sede della Facolt\u00e0 di Lettere dell'Universit\u00e0 degli Studi di Genova.\nStoria e descrizione.\nUltimo dei palazzi di via Balbi, viene eretto tra il 1657 e il 1665 su iniziativa di Francesco Maria Balbi, personaggio di punta della famiglia (dopo Stefano), impegnato in numerose attivit\u00e0 finanziarie e politiche tra cui la nomina di feudatario del borgo alessandrino di Piovera, che incaric\u00f2 del progetto l'architetto Pietro Antonio Corradi (1613-1683); l'edificio \u00e8 per\u00f2 pi\u00f9 noto come residenza del nipote Costantino Balbi.\nFu oggetto di profonde alterazioni a partire dai primi decenni dell'Ottocento quando il nuovo proprietario, Marcello Luigi Durazzo (segretario dell'Accademia Ligustica di Belle Arti) incaric\u00f2 l'architetto Nicol\u00f2 Laverneda e i pittori Michele Canzio, Francesco Baratta e Giuseppe Gaggini di restaurare e decorare il palazzo.\nTrasformazioni pi\u00f9 radicali avvennero per volont\u00e0 di Edilio Raggio, armatore e industriale, che acquist\u00f2 la costruzione dai Gropallo nel 1870, sopprimendo ogni ricordo dello storico complesso dell'ospedale e abbazia di Sant'Antonio abate che si affacciava, a mezzogiorno dell'isolato, sulla via Pr\u00e9.\nL'architetto Luigi Rovelli, incaricato da Edilio Raggio, oltre a demolire nel 1881 la chiesa ricostruita dall'architetto Giovanni Battista Grigo nel 1650, procedette ad una massiccia demolizione degli interni del palazzo per costruire nuove sale di rappresentanza ed erigere un imponente scalone sostenuto da archi rampanti e volte a crociera.\nUna delle sale di rappresentanza venne decorata dall'affreschista Luigi Gainotti (1859-1940) con un'esaltazione della attivit\u00e0 mercantile di Genova , mentre la decorazione delle pareti e della volta dello scalone fu affidata nel 1883 al pittore Cesare Viazzi (1857-1943) che realizz\u00f2 con la tecnica della tempera un ciclo di sette opere celebrative della dinastia sabauda (\"L'Italia del Popolo, La Monarchia giura fedelt\u00e0 allo Statuto, La Schiavit\u00f9 con le mani legate guarda la cupola del Buonarroti, L'Italia siede sul trono di Roma, Le Guerre per l'Unit\u00e0 d'Italia ricordate da putti con festoni (2), Putti sostengono lo Stemma sabaudo che non \u00e8 visibile nel Tricolore d'Italia\")\nL'opera piacque, fu ampiamente lodata e il giornale genovese \"Il Caffaro\" (succedaneo degli storici \"Annali del Caffaro\") gli dedic\u00f2 un'intera pagina illustrata , concessa poi in riproduzione al periodico di Novi Ligure La Societ\u00e0. Raggio affid\u00f2 a Viazzi anche le decorazioni del castello Raggio di Cornigliano, che \u00e8 stato poi demolito nel 1951 per la costruzione dell'Aeroporto \"Cristoforo Colombo\" di Genova-Sestri Ponente"}
{"id": "2128135", "revid": "17654", "url": "https://it.wikipedia.org/wiki?curid=2128135", "title": "Felicit\u00e0... dove sei?", "text": ""}
{"id": "2128138", "revid": "287204", "url": "https://it.wikipedia.org/wiki?curid=2128138", "title": "Joy Lauren", "text": "Deve la sua fama all'interpretazione di Danielle Van De Kamp nella famosa serie \"Desperate Housewives\".\n\u00c8 apparsa anche in una puntata di \"Lizzie McGuire\" e in una di \"Private Practice\"."}
{"id": "2128151", "revid": "767487", "url": "https://it.wikipedia.org/wiki?curid=2128151", "title": "Bartolomeo Nappini", "text": "Biografia.\nCalabrese di nascita, Bartolomeo Nappini venne ancora in et\u00e0 infantile a Roma, tanto che il Crescimbeni, suo compagno nell'Accademia dell'Arcadia, lo credeva romano. A Roma esercit\u00f2 dapprima l'avvocatura presso la Camera Apostolica; in seguito abbracci\u00f2 lo stato ecclesiastico: venne ordinato sacerdote, Clemente X gli diede un'abbazia e successivamente divenne canonico di Santa Maria in Rotonda.\nFu tra i fondatori dell'Accademia degli Infecondi. Entr\u00f2 anche in Arcadia col nome di \"Silenio Anteante\" solo nel 1709 e si tenne lontano dalle scissioni e dalle liti dell'Arcadia. In vita pubblic\u00f2 solo qualche poesia di occasione, generalmente civili (un sonetto per la liberazione di Vienna, uno per la presa di Buda, ecc.) sotto il nome di \"don Polipodio Calabro, pedagogo e pastore\". La raccolta di 132 sonetti di tono giocoso in lingua fidenziana, ossia in un misto di lingua italiana e di lingua latina, usc\u00ec postuma a Guastalla nel 1760. Aristarco Scannabue (Giuseppe Baretti) ne cur\u00f2 una scelta a Londra nel 1780, \"di celebre autore calabrese\"."}
{"id": "2128153", "revid": "162719", "url": "https://it.wikipedia.org/wiki?curid=2128153", "title": "AV-8B+", "text": ""}
{"id": "2128155", "revid": "162719", "url": "https://it.wikipedia.org/wiki?curid=2128155", "title": "AV-8B Harrier II Plus", "text": ""}
{"id": "2128156", "revid": "80030", "url": "https://it.wikipedia.org/wiki?curid=2128156", "title": "Lago dell'Ovest (Vietnam)", "text": "Il lago dell'Ovest (H\u1ed3 T\u00e2y in Vietnamita) \u00e8 un lago del Vietnam, situato nella zona a nord-ovest di Hanoi, la capitale. Con suoi 17 km di perimetro \u00e8 il pi\u00f9 grande lago della citt\u00e0.\nCaratteristiche.\nIdrografia.\nIl lago \u00e8 formato da un braccio morto del fiume Rosso; esistono, per\u00f2, molti altri corsi d'acqua minori che si congiungono con il ramo del fiume, per poi creare questo bacino. I principali sono:\nLa portata di questi corsi d'acqua \u00e8 assai modesta; in caso di precipitazioni piovose, possono esondare, provocando un consistente innalzamento del lago.\nTurismo.\nGrazie alle sue pagode il lago \u00e8 un'attrazione turistica molto famosa. Tra le pagode principali si possono citare la pagoda Tran Quoc e quella Tr\u1ea5n Qu\u1ed1c Thanh Ni\u00ean. Sul lago sono presenti anche alcuni tra i pi\u00f9 famosi hotel come lo Sheraton Hanoi, e molti ristoranti."}
{"id": "2128160", "revid": "125885936", "url": "https://it.wikipedia.org/wiki?curid=2128160", "title": "Consiglio nazionale (Monaco)", "text": "Il Consiglio nazionale (fr. Conseil national) \u00e8 il parlamento monocamerale del Principato di Monaco.\nIl presidente dal 22 febbraio 2018 \u00e8 St\u00e9phane Valeri.\nDal 1911 al 1962 il Consiglio nazionale aveva 12 deputati, dal 1962 al 2002 aveva 18 membri e dal 2002 i deputati sono 24.\nSituato per 57 anni al civico 2 di \u201cRue Bellando de Castro\u201d, il 12 settembre 2012 il principe Alberto II di Monaco e la principessa Ch\u00e0rlene hanno inaugurato la nuova sede, realizzata dall'architetto monegasco Jean-Michel Ughes e ubicata al civico 2 di \u201cPlace de la Visitation\u201d.\nSistema elettorale.\nDal 1911 al 1962 il presidente del parlamento veniva designato dal principe e i deputati venivano votati con suffragio universale maschile. Dal 1962 il suffragio \u00e8 universale e possono votare tutti coloro che abbiano un'et\u00e0 maggiore o uguale ai 21 anni, che siano in possesso della nazionalit\u00e0 monegasca da almeno cinque anni.\nL'Assemblea viene convocata per due sessioni ordinarie all'anno, ma pu\u00f2 comunque essere convocata per una sessione straordinaria richiesta espressamente dal principe, oppure richiesta da due terzi dei membri del Consiglio. Le sessioni del Consiglio nazionale sono pubbliche."}
{"id": "2128167", "revid": "57872", "url": "https://it.wikipedia.org/wiki?curid=2128167", "title": "Palazzo Stefano Balbi", "text": ""}
{"id": "2128168", "revid": "162719", "url": "https://it.wikipedia.org/wiki?curid=2128168", "title": "TAV-8B Harrier II", "text": ""}
{"id": "2128175", "revid": "162719", "url": "https://it.wikipedia.org/wiki?curid=2128175", "title": "TAV-8B", "text": ""}
{"id": "2128176", "revid": "108559", "url": "https://it.wikipedia.org/wiki?curid=2128176", "title": "Titus Livius", "text": ""}
{"id": "2128177", "revid": "6923", "url": "https://it.wikipedia.org/wiki?curid=2128177", "title": "Pupa (azienda)", "text": "Pupa Milano \u00e8 una marca di cosmetici presente sul mercato dal 1975 appartenente al gruppo Micys Company.\nL'azienda \u00e8 particolarmente celebre sul mercato per la produzione di \"trousse\" dal caratteristico colore rosso e dalle strutture originali. La produzione in seguito si \u00e8 allargata fino a coprire diversi settori, dal make up a prodotti per la cura del corpo e della profumeria.\nAccanto alla classica produzione di cosmetici sono state aggiunte le linee \"Milk Therapy\", soprattutto creme anti et\u00e0, e \"Miss Milkie\", prodotti toiletries per il bagno.\nFra le testimonial pi\u00f9 celebri vi sono Naomi Campbell e Vanessa Incontrada, che ha lavorato con l'azienda nel 2005.\nLa distribuzione avviene attraverso i canali tradizionali della profumeria selettiva e department store. Pupa possiede inoltre alcuni punti vendita diretti presso i principali Factory Outlet italiani, un negozio aziendale presso la sede di Casatenovo e un sito di acquisti online ufficiale attivo dal 2017.\nIn alcuni Paesi europei (Romania, Ungheria, Slovacchia e Repubblica Ceca) ha avviato la distribuzione dei propri prodotti tramite una rete di negozi diretti. Il sito ufficiale di e-commerce \u00e8 attivo, oltre che in Italia, anche in questi 4 mercati e in Francia.\nL'azienda \u00e8 esportata in oltre 70 nazioni del mondo."}
{"id": "2128179", "revid": "869733", "url": "https://it.wikipedia.org/wiki?curid=2128179", "title": "Lyndsy Fonseca", "text": "Biografia e carriera.\nNasce ad Oakland, da genitori con origini portoghesi. Nel 2005 ha lavorato con Steven Robman per il film \"In dieci sotto un tetto\", dove ha interpretato Sandy. Sempre nello stesso anno entra a far parte del cast ricorrente della serie televisiva \"How I Met Your Mother\", dove interpreta la figlia di Ted Mosby. Deve la sua fama all'interpretazione di Coleen Carlton in \"Febbre d'amore\", Dylan Mayfair nella serie \"Desperate Housewives\" e Alexandra Udinov in \"Nikita\".\nVita privata.\nIl 5 ottobre 2016 sposa l'attore Noah Bean, conosciuto sul set di \"Nikita\", da cui ha avuto una figlia, Greta, nata nel febbraio 2018."}
{"id": "2128187", "revid": "115307572", "url": "https://it.wikipedia.org/wiki?curid=2128187", "title": "Sollum", "text": "Sollum o Sallum () \u00e8 un villaggio egiziano vicino al Mar Mediterraneo e al confine orientale della Libia, a circa 145\u00a0km da Tobruk. \u00c8 abitato essenzialmente da una comunit\u00e0 di beduini. Sollum \u00e8 stato un punto d'osservazione dell'eclisse solare totale del 29 marzo 2006.\nStoria.\nIl villaggio, storicamente parlando, \u00e8 menzionato insieme alla vicina localit\u00e0 Sidi el Barrani per denotare l'estensione dell'iniziale invasione dell'Egitto da parte delle forze italiane provenienti dalla Libia nel settembre del 1940, dove una serie di forti e linee difensive vennero stabilite dalla 10\u00aa Armata Italiana. Qui vi mor\u00ec il soldato lucano, poi medaglia d'oro al valor militare, Michele Perriello."}
{"id": "2128196", "revid": "162719", "url": "https://it.wikipedia.org/wiki?curid=2128196", "title": "C.R.D.A.", "text": ""}
{"id": "2128200", "revid": "267099", "url": "https://it.wikipedia.org/wiki?curid=2128200", "title": "8\u00ba Reggimento Alpini", "text": ""}
{"id": "2128205", "revid": "899609", "url": "https://it.wikipedia.org/wiki?curid=2128205", "title": "Roi (vud\u00f9)", "text": "Roi (francese per \"re\"), in Benin, \u00e8 il titolo onorifico attribuito dallo stato ad alcuni \"oungan\" particolarmente prestigiosi, discendenti degli antichi re tribali del Dahomey.\nI \"roi\" di solito godono di un certo prestigio religioso fra la popolazione e possiedono una certa ricchezza, ma non hanno nessun potere amministrativo ufficiale. Ricevono e ridistribuiscono a loro discrezione dei fondi destinati ad aiutare i poveri dei villaggi su cui hanno \"giurisdizione\".\nUno dei \"roi\" pi\u00f9 importanti \u00e8 il \"Re del Togo\"; ma il pi\u00f9 famoso \u00e8 Houngwe Towakon Guedehoungu II, co-presidente dell'associazione \"Religioni per la pace\", che \u00e8 stato erroneamente considerato una sorta di \"Papa\" del vud\u00f9."}
{"id": "2128208", "revid": "1318658", "url": "https://it.wikipedia.org/wiki?curid=2128208", "title": "Palazzo Lomellini-Doria Lamba", "text": "Il palazzo Lomellini-Doria Lamba, chiamato anche Palazzo Stefano Lomellini, \u00e8 un edificio sito in via Cairoli al civico 18 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO.\nStoria e descrizione.\nIl palazzo di Stefano Lomellini fu incluso nei rolli di Genova dal 1588 al 1664; era per\u00f2 soltanto il nucleo dell'attuale edificio, che fu ristrutturato ed ampliato dall'architetto Gregorio Petondi nel 1776 per Gian Tommaso Balbi. Fu proprio il contemporaneo tracciamento di Strada Nuovissima (1778-1786, oggi via Cairoli), ad opera dello stesso Petondi, con ingresso dalla salita dei Forni (oggi largo Zecca), attraverso l'annessione di due lotti edificati che accrebbe il palazzo alle attuali dimensioni, ottenendo un doppio affaccio su via Lomellini e sulla nuova strada. In tale occasione fu munito di doppio ingresso (via Cairoli 18-via Lomellini 19), cos\u00ec come l'edificio attiguo di propriet\u00e0 di Marco Lomellini., e ne furono disegnate le facciate attuali. Cos\u00ec l'architetto sceglie una soluzione distributiva scenografica e complessa, che collega i due atrii e gli ambienti dei piani superiori, \"rinnovando i fasti di quell'architettura continua delle scale che si era inventata a Genova nel XVI secolo, che Bartolomeo Bianco aveva moltiplicato nei palazzi di via Balbi\".\nIl palazzo, dove nel 1798 esisteva ancora la loggia dell'\"albergo\" Lomellini, \u00e8 oggi di propriet\u00e0 della famiglia Doria Lamba e sede di uffici e abitazioni."}
{"id": "2128211", "revid": "7969", "url": "https://it.wikipedia.org/wiki?curid=2128211", "title": "Altered States", "text": ""}
{"id": "2128212", "revid": "1442080", "url": "https://it.wikipedia.org/wiki?curid=2128212", "title": "Francesco Labanchi", "text": "Biografia.\nNato a Castrocucco, frazione di Maratea; secondogenito del barone di Castrocucco Nicola Labanchi e della baronessa Maria Vittoria Pisani, fu educato alla vita marinara a Napoli. Nel 1750 Carlo III di Borbone lo nomin\u00f2 colonnello, e poi vice-ammiraglio del comando generale della \"Real Marina\".\nIl 6 ottobre 1763 lo stesso Carlo III gli confer\u00ec il grado di ammiraglio. L'anno successivo fu nominato ambasciatore presso il sultano di Costantinopoli.\nNel 1765 ottenne un anno di congedo, e si rec\u00f2 a Maratea per rincontrare la sua famiglia e gli amici d'infanzia.\nMor\u00ec a Napoli nel 1770."}
{"id": "2128215", "revid": "74173", "url": "https://it.wikipedia.org/wiki?curid=2128215", "title": "Mairie de Montrouge (metropolitana di Parigi)", "text": "Mairie de Montrouge \u00e8 una stazione della metropolitana di Parigi sulla linea 4; \u00e8 stata capolinea meridionale dall'apertura fino al 13 gennaio 2022, quando \u00e8 stata aperta la sezione fino a Bagneux - Lucie Aubrac.\nStoria.\nL'apertura della stazione \"Mairie de Montrouge\" a sud di Parigi \u00e8 la prima tappa dell'estensione della linea 4 fino a Bagneux, prevista gi\u00e0 nel 1929. Nel 2004, il costo di questo primo troncone venne valutato in 152 milioni di euro per una tratta della lunghezza di 780 metri.\nQuesto nuovo tratto da Porte d'Orl\u00e9ans a \"Mairie de Montrouge\" permette di semplificare la circolazione delle linee di autobus verso il centro di Parigi contribuendo a risolvere i problemi del traffico di superficie.\nIn seguito dovrebbero essere costruite le stazioni Barbara, fra il cimitero di Bagneux e il \"Fort de Montrouge\", e il capolinea di Bagneux a nord di detto comune.\nMontrouge \u00e8 un comune alla periferia di Parigi ed \u00e8 attualmente servito da diverse linee di autobus. La linea consentir\u00e0 a 37.000 passeggeri al giorno di accedere alla rete della metropolitana di Parigi.\nAccessi.\nLa stazione avr\u00e0, a breve, tre accessi\nInaugurazione.\nLa stazione \u00e8 stata inaugurata il 23 marzo 2013 da Fr\u00e9d\u00e9ric Cuvillier, ministro delegato incaricato dei Trasporti e dell'Economia Marittima, Jean-Paul Huchon, presidente del Consiglio regionale dell'\u00cele-de-France e presidente del Syndicat des transports d'\u00cele-de-France (STIF), Patrick Devedjian, presidente del Consiglio generale del dipartimento degli Hauts-de-Seine, Jean-Loup Metton, sindaco di Montrouge, e Pierre Mongin, presidente, direttore generale della RATP. La stazione, la 303\u00aa della metropolitana di Parigi, \u00e8 entrata in servizio il giorno stesso."}
{"id": "2128216", "revid": "1543377", "url": "https://it.wikipedia.org/wiki?curid=2128216", "title": "Ksenija Suchinova", "text": "Biografia.\nNata a Ni\u017enevartovsk, \u00e8 poi cresciuta a Tjumen', dove si \u00e8 laureata in cibernetica all\u2019\"Universit\u00e0 Industriale\" della citt\u00e0; ha iniziato la carriera di modella nel 2008."}
{"id": "2128226", "revid": "200568", "url": "https://it.wikipedia.org/wiki?curid=2128226", "title": "Ksenia Sukhinova", "text": ""}
{"id": "2128238", "revid": "838137", "url": "https://it.wikipedia.org/wiki?curid=2128238", "title": "Vangeli apocrifi dell'infanzia", "text": ""}
{"id": "2128244", "revid": "287204", "url": "https://it.wikipedia.org/wiki?curid=2128244", "title": "Javaris Crittenton", "text": "Carriera.\nViene selezionato al draft NBA 2007 dai Los Angeles Lakers con la 19\u00aa scelta assoluta. In una partita di Summer League realizza 18 punti, tra i quali un tiro vittoria in sospensione a 1,7 secondi dalla fine. Nella prima amichevole dei Lakers, svoltasi a Honolulu contro i Golden State Warriors, realizza 18 punti e 1 rimbalzo in una sconfitta per 111-110.\nIl 1\u00ba febbraio 2008 viene ceduto insieme a Kwame Brown, Aaron McKie, i diritti su Marc Gasol e due prime scelte nel 2008 e nel 2010 ai Memphis Grizzlies in cambio di Pau Gasol e una seconda scelta nel 2010.\nIl 10 dicembre 2008 viene ceduto ai Washington Wizards in una trade a tre squadre che ha coinvolto anche i New Orleans Hornets. Nel dicembre 2009 \u00e8 rimasto coinvolto in un alterco con il compagno di squadra Gilbert Arenas durante il quale sono state estratte delle pistole. Il 27 gennaio 2010 viene sospeso fino al termine della stagione 2009-2010; anche Arenas ha subito la stessa sospensione. Dopo la sospensione viene tagliato dai Wizards.\nIl 22 settembre 2010 firma un contratto non garantito con gli Charlotte Bobcats; viene tagliato dopo tre settimane.\nNel dicembre 2010 firma fino a fine stagione con gli Zhejiang Lions, squadra militante in CBA. Gioca 5 partite, con una media di 25,8 punti a partita. Dopo poche settimane rescinde per\u00f2 il suo contratto con la squadra cinese e fa ritorno negli Stati Uniti.\nNel febbraio 2011 firma con i Dakota Wizards, squadra militante in D-League. Con la nuova maglia disputa 21 partite, di cui 5 da titolare.\nProblemi giudiziari.\nIl 26 agosto 2011 viene accusato dell'omicidio di una ragazza avvenuto ad Atlanta pochi giorni prima. Secondo la polizia la ragazza, Jullian Jones, \u00e8 stata uccisa accidentalmente in quanto il vero bersaglio era un uomo che aveva derubato il giocatore qualche mese prima. La ragazza \u00e8 stata colpita alla gamba da un fucile semiautomatico ed \u00e8 morta in ospedale. Il 29 agosto 2011 viene arrestato all'Aeroporto John Wayne della Contea di Orange, mentre si stava imbarcando in un volo diretto ad Atlanta. Il suo avvocato ha dichiarato che si stava recando ad Atlanta proprio per costituirsi. Qualche giorno dopo \u00e8 stato estradato ad Atlanta per affrontare il processo, durante il quale si \u00e8 dichiarato completamente estraneo al fatto. \u00c8 stato rilasciato dopo aver pagato una cauzione di 230.000 dollari. Il 2 aprile 2013 Crittenton e suo cugino Douglas Gamble sono stati ufficialmente incriminati con 12 capi d'accusa, tra i quali omicidio, aggressione aggravata, falsa testimonianza, tentato omicidio e partecipazione in attivit\u00e0 di bande. Secondo l'assistente procuratore distrettuale Gabe Banks, Crittenton \u00e8 entrato a far parte dei Crips dopo essere stato ingaggiato dai Lakers ed ha presumibilmente sparato anche ad un altro uomo, Demontinez Stephens. Il bersaglio di entrambe le aggressioni era Trontavious Stephens, fratello di Demontinez e membro della R.O.C. Crew, banda affiliata ai Bloods.\nIl 10 gennaio 2014, a processo per omicidio ancora in corso, viene arrestato insieme ad altre 13 persone con l'accusa di spaccio di cocaina e marijuana.\nIl 29 aprile 2015 viene condannato a 23 anni di carcere e 17 di libert\u00e0 vigilata a seguito di patteggiamento. Durante il processo si \u00e8 dichiarato colpevole ma ha sostenuto di non aver mai avuto intenzione di uccidere nessuno. \"Mi scuso dal profondo del mio cuore\", ha detto Crittenton, \"non sono un assassino, ho fatto solo un errore che vorrei poter ripagare.\""}
{"id": "2128249", "revid": "125798204", "url": "https://it.wikipedia.org/wiki?curid=2128249", "title": "Massimo Troisi", "text": "Principale esponente della nuova comicit\u00e0 napoletana nata agli albori degli anni Settanta, soprannominato \u00abil comico dei sentimenti\u00bb o il \u00abPulcinella senza maschera\u00bb, \u00e8 considerato uno dei maggiori interpreti nella storia del teatro e del cinema italiano.\nFormatosi sulle tavole del palcoscenico, istintivo erede di Eduardo e di Tot\u00f2, accostato anche a Buster Keaton e Woody Allen, cominci\u00f2 la sua carriera assieme agli inossidabili amici del gruppo \"I Saraceni\", divenuto \"La Smorfia\" (Lello Arena ed Enzo Decaro). Il successo del trio fu inatteso e immediato e consent\u00ec al giovane Troisi di esordire al cinema con \"Ricomincio da tre\" (1981), il film che decret\u00f2 il suo successo come attore e come regista. Dall'inizio degli anni Ottanta si dedic\u00f2 esclusivamente al cinema interpretando dodici film e dirigendone cinque. Malato di cuore sin dall'infanzia, mor\u00ec il 4 giugno 1994 all'Infernetto (Roma) per un fatale attacco cardiaco, conseguente a febbri reumatiche; il giorno prima aveva terminato la sua ultima pellicola, \"Il postino\", per il quale sarebbe stato, qualche tempo dopo, candidato ai premi Oscar come miglior attore e per la miglior sceneggiatura non originale.\nAdoper\u00f2 uno stile inconfondibile, che esaltava una capacit\u00e0 espressiva sia verbale sia mimica e gestuale con la quale riusciva a unire ruoli prettamente comici a quelli pi\u00f9 riflessivi. Troisi indic\u00f2 al cinema italiano una via per un'escursione rivitalizzante con in pi\u00f9 uno sguardo molto attento alla societ\u00e0 italiana ed alla Napoli successive al terremoto del 1980, alle nuove ideologie, al femminismo, all'autoironia crescente e all'affermazione della soggettivit\u00e0 individualista. Con lui nacque la nuova tipologia napoletana di \"antieroe\", la vittima dei tempi moderni, un personaggio che riflette tuttora i dubbi e le preoccupazioni delle nuove generazioni.\nOccasionalmente si distinse anche al di fuori della recitazione, lasciando altri contributi: scrisse infatti \"'O ssaje comme fa 'o core\", una poesia messa in musica dall'amico Pino Daniele, un'allusione tanto ai problemi al cuore (sia dell'attore sia dell'amico musicista) quanto al romanticismo.\nBiografia.\nL'infanzia e gli esordi a teatro.\nTroisi nacque a San Giorgio a Cremano (Napoli), il 19 febbraio del 1953, ultimogenito dei sei figli di Alfredo Troisi (1911-1999), ferroviere, e di Elena Adinolfi (1917-1971), casalinga. Nel 1951 la famiglia si trasfer\u00ec al numero 31 di Via Cavalli di Bronzo (lo stesso indirizzo che il padre di Gaetano dar\u00e0 alla Madonna nella sua supplica serale in \"Ricomincio da tre\") assieme ai nonni materni, uno zio e una zia con i loro cinque nipoti. Gi\u00e0 da neonato l'attore riscosse il suo primo successo nel mondo dello spettacolo. Infatti la madre Elena sped\u00ec una sua foto alla Mellin che lo scelse come \"testimonial\" per una campagna pubblicitaria del latte in polvere.\nAffetto sin da bambino da febbre reumatica, Troisi sviluppa una grave degenerazione della valvola mitrale, complicata dallo scompenso cardiaco che gli sarebbe stato fatale a soli 41 anni. \u00abRicordo che rimanevo a letto, avevo 14, 15 anni e lucidamente, quasi come un adulto, sentivo che di l\u00e0, in cucina, si stava parlando del mio problema, di cosa fare\u00bb dichiar\u00f2 una volta in un'intervista, confessando come la gravit\u00e0 del suo problema di salute avesse turbato da sempre la sua esistenza. Nonostante i problemi di salute di cui non amava parlare (solo i familiari e gli amici intimi ne erano a conoscenza), affascinato gi\u00e0 da adolescente dall'arte, Troisi cominci\u00f2 a costruirsi il suo futuro, scrivendo poesie e dedicandosi al teatro. Giovanissimo vinse un premio locale di poesia ispirata alla figura di Pier Paolo Pasolini, uno degli autori che pi\u00f9 apprezzava allora. \nAd appena quindici anni, mentre frequentava l'istituto tecnico per geometri, esord\u00ec nel teatro parrocchiale della Chiesa di Sant'Anna, vero prolungamento dello spazio domestico, insieme con alcuni amici d'infanzia, tra i quali Lello Arena, Nico Mucci e Valeria Pezza. Troisi era una persona molto timida e, almeno all'inizio, credeva di non essere capace di recitare sul palco, davanti a un pubblico. Poi, stando \"l\u00e0 'n coppa\" con le luci in faccia, senza vedere la gente che stava sotto a guardare, si accorse invece di sentirsi a proprio agio. Gli venne voglia di continuare e di cominciare a scrivere alcuni mini atti unici. L'esordio sul palco del teatro parrocchiale accadde per l'improvviso \"forfait\" di uno degli attori protagonisti. In quell'occasione conobbe Arena, destinato a diventare suo grande amico e principale \"spalla\" teatrale e cinematografica, ma soprattutto si affacci\u00f2 alla commedia dell'arte, guadagnando un particolare apprezzamento del pubblico di San Giorgio a Cremano.\nNel febbraio del 1970 Troisi, assieme a Costantino Punzo, Peppe Borrelli e Lello Arena, mise in scena una farsa di Antonio Petito, \"'E spirete dint' 'a casa 'e Pulcinella\". Petito, uno degli ultimi grandi Pulcinella napoletani, affascinava molto i ragazzi, e in particolare Massimo, che nella celebre maschera intravedeva una forza nuova, nascosta. \u00abHo cominciato a scrivere io\u00bb raccont\u00f2 Troisi. \u00abGi\u00e0 scrivevo poesie, ma solo per me, poi ho cominciato a buttare gi\u00f9 canovacci e tra parentesi mettevo 'lazzi', quando si poteva lasciare andare la fantasia. A me divertiva proprio uscire coi 'lazzi', improvvisare, per poi tornare al copione. Era il momento del teatro alternativo d'avanguardia e tutti volevano usare Pulcinella. Rivalutarlo. C'era Pulcinella-operaio, e cose del genere. A me questa figura pareva proprio stanca. Pensavo che bisognasse essere napoletano, ma senza maschera, mantenere la forza di Pulcinella: l'imbarazzo, la timidezza, il non sapere mai da che porta entrare e le sue frasi candide\u00bb. Troisi cominci\u00f2 a vestire i panni di Pulcinella in spettacoli domenicali, ma, deciso a staccarsi dal canovaccio secentesco per entrare negli schemi d'intrattenimento della comicit\u00e0 moderna, si decise a portare in scena il proprio materiale.\nCon gli amici del teatro, il gruppo \"Rh-Negativo\", ai quale si aggiunse qualche tempo dopo Enzo Decaro, recit\u00f2 in diversi spettacoli. Il primo fu \"Crocifissioni d'oggi\", in cui Troisi si firm\u00f2 \u2013 insieme con Beppe Borrelli \u2013 per la prima volta come autore e regista, raccontando delle lotte operaie, di ragazze madri, di emigrazione e di aborto. A questo spettacolo segu\u00ec, tempo dopo, \"Si chiama Stellina\", commedia brillante in due atti di Troisi. Il parroco della Chiesa di Sant'Anna li invit\u00f2 a trovare un nuovo spazio pi\u00f9 idoneo dove poter rappresentare quelle tematiche d'avanguardia sociale. Cos\u00ec il gruppo affitt\u00f2 un garage in via San Giorgio Vecchio 31 dove venne fondato il Centro Teatro Spazio. Qui inaugurarono un tipo di teatro che attingeva alla farsa napoletana e al cabaret. Il consenso del pubblico ottenuto al teatro non compensava per\u00f2 lo stile di vita dell'artista e dei suoi compagni: il gruppo, durante gli inizi spesso non veniva neanche pagato e recitava quasi esclusivamente per gusto e per passione. Non potevano neanche permettersi abiti eleganti e accessori raffinati. Il tutto era quindi svolto in maniera volutamente grossolana, con Troisi sempre in calzamaglia nera o, comunque, con abiti semplici, e con scene e costumi piuttosto scarni ed essenziali.\nNel 1976 Troisi si sottopose a un intervento alla valvola mitrale a Houston, negli Stati Uniti d'America. Alle spese del viaggio contribu\u00ec una colletta organizzata, tra gli altri, dal quotidiano di Napoli \"Il Mattino\". L'intervento, eseguito dal professor Michael E. DeBakey, ebbe buon esito e, quando rientr\u00f2 in Italia, l'attore riprese immediatamente l'attivit\u00e0 teatrale con gli amici di sempre.\nAnni settanta: l'esordio televisivo con \"La Smorfia\".\nNel 1977 il gruppo (rinominato \"I saraceni\") si assottigli\u00f2 e rimasero oltre a Troisi, solo Arena e Decaro. Il trio si present\u00f2 al Sancarluccio di Napoli, che per un improvviso forfait di Leopoldo Mastelloni dovette ricorrere a una sostituzione. Lo spettacolo ottenne un grandissimo successo, specialmente tra il pubblico giovanile. \nIl nome \"la Smorfia\" fu dato al gruppo da Pina Cipriani, direttrice del San Carluccio, che alla domanda: \u00abMa come vi chiamate?\u00bb ricevette, per l'appunto, in risposta da Massimo una smorfia, richiamando in questo modo una delle principali tradizioni napoletane: l'interpretazione dei sogni e la risoluzione di questi in numeri da giocare al lotto. La cosa risult\u00f2 talmente simpatica che, anche per scaramanzia, i tre adottarono questo appellativo. Dopo alcuni spettacoli al Teatro Sancarluccio di Napoli, il gruppo ebbe un rapido successo che gli consent\u00ec di approdare prima al cabaret romano \"La Chanson\" e ad altri spettacoli comici sui palcoscenici di tutta Italia, poi alla trasmissione radiofonica \"Cordialmente insieme\". Infine furono notati da Enzo Trapani e da Giancarlo Magalli, rispettivamente regista e autore dei testi del programma televisivo \"Non stop\". Dopo essere stati sottoposti ad alcuni \"esami\", il trio esord\u00ec in televisione, ottenendo ottimi consensi e un successo nazionale.\nDal 1979 all'inizio degli anni ottanta, il trio de \"La Smorfia\" mise in scena una vasta gamma di sketch in cui vennero presentate le caricature, abilmente costruite, dei pi\u00f9 diversi tipi umani e sociali. Usando battute giocate sull'espressivit\u00e0 di pi\u00f9 linguaggi, da quello verbale a quello mimico-gestuale, e ironizzando su tutto, dalla religione alle tematiche sociali pi\u00f9 disparate, \"La Smorfia\" cerc\u00f2 di fuggire dal luogo comune di Napoli per ottenere consensi dal profondo, giocando sui pudori, sulla timidezza, su quello che in realt\u00e0 sulla scena veniva sottinteso, piuttosto che detto. Ci\u00f2 determin\u00f2 il grande successo del trio che, dopo l'esordio con \"Non stop\", approd\u00f2 anche in \"Luna Park\", il programma del sabato sera condotto da Pippo Baudo, prima di sciogliersi definitivamente agli albori degli anni ottanta.\n\u00abMentirei se dicessi che l'intesa \u00e8 venuta meno solo sul piano artistico\u00bb, dichiar\u00f2 Troisi in un'intervista. \u00abIn effetti si erano create anche delle divergenze sul piano dei rapporti umani, specialmente tra me e Decaro. Siamo fatti diversamente, non so chi abbia ragione, ma al punto in cui eravamo occorreva un out definitivo. Poi c'\u00e8 stato anche il fatto che non riuscivo pi\u00f9 a scrivere mini atti per tre. Diciamo la verit\u00e0: La Smorfia mi limitava. Per me che intendo dire tante cose, era come muovermi in un cerchio chiuso. Avrei potuto adagiarmi, tirare avanti per altri 4-5 anni e fare un sacco di soldi\u00bb.\nDel trio restano memorabili gli sketch dell\"'Annunciazione\", quando Troisi vestiva i panni dell'umile moglie di un pescatore scambiato da un Lello Arena Arcangelo Gabriele per la Vergine Maria, o quella di No\u00e8 in cui l'attore napoletano cercava, con una furfanteria tutta infantile, di ottenere dal Patriarca (Arena) il permesso di salire sull'Arca, provando a spacciarsi per un animale immaginario, il \"minollo\", sentendosi dire da Cam (Decaro): \"Gi\u00e0 ci stanno!\" riprova con altri animali inventati, i \"rostocchi.\"\nAnni ottanta: il passaggio al grande schermo.\nIl debutto cinematografico: \"Ricomincio da tre\" (1981).\nAll'inizio degli anni ottanta l'industria cinematografica italiana stava attraversando una fase critica: allo scarso afflusso di pubblico nelle sale andava ad aggiungersi la brutta sensazione del prosciugamento delle idee. In un tale frangente fu agevole per Troisi il passaggio dal piccolo al grande schermo, ma le prime proposte non lo allettarono: \u00abC'era tutta una fascia della commedia che non si sa come chiamare, che non aveva pi\u00f9 niente a che vedere con la grande Commedia all'Italiana, che veniva a offrirmi film. Io, forte del fatto che facevo teatro, ero contento di fare le mie cose, e per l'imbarazzo di dover fare quello che mi proponevano, ho sempre rifiutato. Ho letto diversi copioni scoraggianti e poi non mi piaceva come questa gente si presentava\u00bb.\nNel 1981, il produttore Mauro Berardi era alla ricerca di nuovi volti da portare sul grande schermo. Le doti comiche di Troisi non gli sfuggirono e, dato che era in procinto di produzione un film diretto da Luigi Magni e basato sulla storia di re Franceschiello, gli propose il ruolo del protagonista. La pellicola non vide mai la luce poich\u00e9 Magni accanton\u00f2 quasi subito il progetto. Berardi, per\u00f2, voleva lavorare a tutti i costi con l'artista napoletano e si ripresent\u00f2 da lui con una nuova proposta: gli offr\u00ec di scrivere, interpretare e dirigere un film tutto suo. Nel giro di un anno, con l'aiuto di Anna Pavignano, Ottavio Jemma e Vincenzo Cerami, Troisi complet\u00f2 la sceneggiatura di \"Ricomincio da tre\".\nLa trama della pellicola \u00e8 incentrata su Gaetano, interpretato dallo stesso Troisi, un giovane napoletano che, stanco della vita da provincialotto fatta di famiglia, di banali uscite con gli amici e di un alienante lavoro in un'azienda alimentare, decide di trasferirsi a Firenze in cerca di nuove esperienze. Il personaggio esprime la condizione di un giovane degli anni ottanta in una realt\u00e0 particolare, quella della Napoli del dopo terremoto e in un momento storico in cui le donne rivendicano la propria affermazione mettendo in crisi l'identit\u00e0 maschile. Al giovane Gaetano, che da Napoli approda a Firenze, tutti si sentono in dovere di domandare se anche lui \u00e8 emigrante, in ossequio a una tradizione socio-culturale che vuole i giovani del Sud perennemente in cerca di fortuna nelle citt\u00e0 del Nord Italia. A questa domanda Gaetano replica che anche un napoletano pu\u00f2 viaggiare per vedere, per conoscere, per entrare in contatto con una realt\u00e0 diversa.\nIl film fu girato in 6 settimane con un budget di 400 milioni di lire. Usc\u00ec nelle sale italiane il 12 marzo 1981 e conquist\u00f2 immediatamente il pubblico (14 miliardi di lire al botteghino), tanto che una sala di un cinema di Porta Pia, a Roma, tenne in cartellone lo spettacolo per pi\u00f9 di seicento giorni. Troisi fu la rivelazione della stagione cinematografica italiana. Vinse diversi riconoscimenti per la regia e per la sua interpretazione di Gaetano, due David di Donatello, tre Nastri d'argento e due Globi d'oro. Alcuni critici lo acclamarono come il \u00absalvatore del cinema italiano\u00bb, mentre altri lo accostarono ai due maestri del cinema partenopeo, Tot\u00f2 e Eduardo, accostamenti che Troisi stesso, con grande modestia e umilt\u00e0, rifiut\u00f2: \u00abNo, a me sembra anche irriverente fare questo paragone. Ma non lo dico per modestia, perch\u00e9 non si fa il paragone con Tot\u00f2 o con Eduardo, questa \u00e8 gente che \u00e8 stata trenta-quaranta anni e quindi ci ha lasciato un patrimonio\u00bb.\nIl ritorno televisivo (1982) e la riconferma con \"Scusate il ritardo\" (1983).\nNel 1982, chiamato da Rai Tre, all'interno della serie \"Che fai... ridi?!\" che presentava la generazione dei nuovi comici italiani, Troisi costru\u00ec il film \"Morto Troisi, viva Troisi!\" in cui inscen\u00f2 la sua morte prematura e dove la sua carriera venne narrata postuma. Il film \u00e8 costruito sulla falsariga di un documentario televisivo, con un collage delle varie apparizioni del regista e spezzoni del suo film e delle sue interpretazioni in teatro. Troisi, parlando di s\u00e9 della propria morte, sovverte la narrazione introducendo elementi ironici e grotteschi, come, ad esempio, l'apparizione di Roberto Benigni, finto napoletano, che finisce con il parlare male del morto, Marco Messeri travestito da cavallo arabo, o Lello Arena nelle vesti di angelo custode.\nNel 1982 partecipa, come soggettista e attore, nei panni di s\u00e9 stesso, al film di Ludovico Gasparini \"No grazie, il caff\u00e8 mi rende nervoso\", al fianco di Lello Arena. Nel film Troisi \u00e8 l'attesissimo ospite del \"Primo Festival Nuova Napoli\" ed \u00e8 l'obiettivo principale del personaggio interpretato da Arena, un maniaco assassino intenzionato a uccidere chiunque partecipi all'ambito festival. Nel finale del film viene brutalmente ucciso dal maniaco, legato a un organetto che suona ad alto volume Funicul\u00ec funicul\u00e0 (che \u00e8 anche il nome d'arte che il personaggio di Arena si \u00e8 scelto per meglio indicare la sua missione) con la bocca tappata con un pezzo di pizza.\nNel 1983 firm\u00f2 la sua seconda pellicola, \"Scusate il ritardo\". Le riprese cominciarono a Napoli il 20 settembre 1982 e vennero ultimate la prima settimana di novembre, ma il film usc\u00ec solo il 7 marzo 1983, a due anni di distanza dal primo. Troisi dimostr\u00f2 subito di essere un autore scomodo per il sistema consolidato del cinema, faceva i film quando ne aveva voglia, quando ne sentiva veramente l'esigenza. \u00abSe ti perdi un film di Troisi\u00bb - dichiar\u00f2 - \u00abnon succede niente, te lo puoi vedere tranquillamente tra due anni, oppure lo puoi perdere e ne vedi un altro\u00bb. Il titolo della pellicola \u00e8 un riferimento sia al troppo tempo trascorso dal film precedente, del 1981, sia ai diversi tempi dell'amore e alla non sincronia dei rapporti di coppia. Nel film Troisi interpreta Vincenzo, un uomo titubante, timoroso di tutto ci\u00f2 che potrebbe essere, di tutto ci\u00f2 che potrebbe accadere. L'indecisione, la superficialit\u00e0 amorosa caratterizzano a fondo questo personaggio tanto emblematico, quanto reale. Infatti, questa pellicola forse \u00e8 quella maggiormente autobiografica: non vi si racconta infatti qualcosa che parte della sua vita, ma \u00e8 l'espressione dei dubbi, dei timori e delle poche convinzioni dell'uomo Troisi. Il personaggio di Vincenzo \u00e8 simile nei caratteri al Gaetano del film precedente, ma pi\u00f9 timido e impacciato.\nCon \"Scusate il ritardo\" Troisi ricrea anche una serie di personaggi-tipo, onnipresenti nel teatro di sempre; per esempio l'amico di Vincenzo, Tonino, interpretato da Arena, richiama in un certo senso il personaggio del vinto d'amore, gi\u00e0 presente nella letteratura greca e latina. Il tema principale di \"Scusate il ritardo\" \u00e8 infatti l'amore, il rapporto, tanto difficile, tra un uomo e una donna, tanto difficile soprattutto quando poi uno dei due, in questo caso Anna, interpretata da Giuliana De Sio, cerca nel partner una sicurezza, un amore che non potr\u00e0 ricevere. Probabilmente \u00e8 l'opera migliore di Troisi, timoroso di non bissare il grande successo ottenuto da \"Ricomincio da tre\". La grande forza con cui egli scava all'interno del suo corpo, ma soprattutto della sua anima, conferisce al film un eccezionale spessore tematico, oltre a quello artistico.\nNel 1987, grazie al pareggio casalingo contro la Fiorentina, il Napoli allenato da Ottavio Bianchi vinse il suo primo scudetto e i tifosi esposero in una strada di Napoli un grande striscione azzurro con su scritto \"Scusate il ritardo\", parafrasando e rendendo omaggio cos\u00ec alla pellicola di Troisi.\nLe collaborazioni con Benigni, Scola e Mastroianni (1984-1988).\nNel 1984 usc\u00ec \"Non ci resta che piangere\", scritto, diretto e interpretato con l'amico Benigni. La pellicola narra le vicende di due amici che vengono catapultati, per uno strano scherzo del destino, nel lontano 1492. Molte le varie avventure in cui i due si trovano coinvolti, tra le quali il disperato tentativo di impedire la partenza di Cristoforo Colombo e la scoperta dell'America. Il film nacque in un primo momento come la storia di due amici innamoratisi della medesima donna; motivo che li avrebbe poi portati a un violento litigio. Ma l'idea risult\u00f2 giustamente banale ai due, nonch\u00e9 a Giuseppe Bertolucci, che condivise con loro il ruolo di sceneggiatore. Una volta poi accordatisi sulla trama, apparentemente semplice e lineare, Troisi e Benigni elaborarono la pellicola sull'improvvisazione; non esisteva un vero e proprio copione ma invece una sorta di canovaccio per qualche scena.\nIl costo di soli tre miliardi di lire per nove settimane di lavorazione (anche se ne erano previste otto) frutt\u00f2 pi\u00f9 di cinque miliardi di lire soltanto per quanto riguardava le prime visioni. Pi\u00f9 di un miliardo di biglietti assicurarono al film di raggiungere la vetta della classifica degli incassi di quella stagione, scavalcando film come \"Ghostbusters\" e \"Indiana Jones e il tempio maledetto\". La coppia Troisi-Benigni funzion\u00f2 a tal punto da essere accostata al duo Tot\u00f2 e Peppino come ripartizione dei caratteri: Benigni, tracotante ed esuberante va accostato al grande principe De Curtis, e Troisi, pi\u00f9 mugugnone e titubante, a Peppino. La stesura della lettera al Savonarola richiama quella mitica scritta dai due napoletani in \"Tot\u00f2, Peppino e la... malafemmina\", non solo per quanto riguarda le battute, ma anche per l'efficace estro umoristico. \nNel 1986 recit\u00f2 in un piccolo ruolo nel film diretto da Cinzia TH Torrini, \"Hotel Colonial\", girato in Colombia. Troisi interpret\u00f2 un traghettatore napoletano emigrato in Sudamerica che aiuta il protagonista nella ricerca del fratello. L'anno successivo interpret\u00f2 e gir\u00f2 \"Le vie del Signore sono finite\", ambientato durante il periodo fascista. Il film segn\u00f2 un passaggio importante nella sua evoluzione artistica. La qualit\u00e0 della regia, infatti, risult\u00f2 molto migliorata, con soluzioni tecniche pi\u00f9 raffinate e con un ritmo meno frammentato, dovuto anche alla migliore utilizzazione della macchina da presa, meno statica rispetto ai film precedenti. Troisi interpreta il ruolo di Camillo Pianese, un invalido \"psicosomatico\", assistito dal fratello Leone (l'inseparabile amico di sempre Marco Messeri), lasciato dalla sua donna e che si trova a consolare un suo amico, malato autentico e innamorato della stessa donna senza essere ricambiato. Il film vinse il Nastro d'argento alla migliore sceneggiatura.\nA causa di una crisi cardiaca rifiut\u00f2 di interpretare un Pulcinella di Strawinskij in uno spettacolo teatrale diretto dal regista Roberto De Simone. Nel triennio seguente collabor\u00f2 come attore con Ettore Scola in tre film, i primi due con Marcello Mastroianni. Nel 1988 gir\u00f2 \"Splendor\" (1988), in cui interpret\u00f2 il proiezionista Luigi, sognatore incapace di comprendere perch\u00e9 la gente non vada pi\u00f9 al cinema. La pellicola non and\u00f2 bene al botteghino ed \u00e8 considerato dalla critica una delle prove peggiori di Scola. L'anno successivo fu protagonista di \"Che ora \u00e8\" (1989), incentrato sui rapporti conflittuali tra padre e figlio, interpretati rispettivamente da Mastroianni e Troisi. L'inedita coppia si aggiudic\u00f2 \"ex aequo\" la Coppa Volpi per la migliore interpretazione maschile alla Mostra del Cinema di Venezia e instaur\u00f2 una profonda e sincera amicizia.\nAnni novanta: gli ultimi lavori.\nL'ultima collaborazione con Scola (1990) e l'ultima regia (1991).\nNel 1990 collabor\u00f2 per l'ultima volta con Scola nel film \"Il viaggio di Capitan Fracassa\", che colleg\u00f2 la commedia all'italiana alle antiche radici della commedia dell'arte, in cui recit\u00f2 nel ruolo di Pulcinella. Nel 2014 Scola raccont\u00f2 di un progetto mancato, di un film quasi pronto e che poi non si concretizz\u00f2 per la decisione dell'autore di non farsi pi\u00f9 finanziare da Medusa. Troisi avrebbe dovuto interpretare un personaggio di nome Ettore, mentre il titolo della pellicola doveva essere \"Un drago a forma di nuvola\".\nL'ultima regia di Troisi, dove \u00e8 anche sceneggiatore e protagonista, \u00e8 quella di \"Pensavo fosse amore... invece era un calesse\" del 1991, con Francesca Neri e Marco Messeri. Con questo film Troisi decise di dar corpo a un'idea che aveva in mente da diverso tempo, come dimostrano le diverse incursioni sull'argomento nei suoi precedenti lavori: fare un film dove si parlasse esclusivamente di amore. Troisi analizza i sentimenti della coppia moderna e le difficolt\u00e0 di portare avanti un legame tra un uomo e una donna. Forse fu il film che pi\u00f9 di tutti mise a nudo l'interiorit\u00e0 dell'attore, le sue realt\u00e0 pi\u00f9 intime. I protagonisti, Tommaso e Cecilia, interpretati rispettivamente da Troisi e Neri, si amano ma si lasciano ripetutamente per poi tornare insieme, ma in realt\u00e0 si sentono troppo diversi per riuscire a sposarsi ed essere felici. Proprio quando sono sul punto di farlo, nelle ultime sequenze del film, lui non trova il coraggio di presentarsi in chiesa: preferisce mandarle un biglietto per darle appuntamento in un bar vicino. Perch\u00e9 un \"calesse\" in opposizione all'amore, che Troisi immagin\u00f2 quale unico fatto di governo della societ\u00e0 che decise di proporre al pubblico? Non c'\u00e8 ragione precisa (lo stesso regista lo ribad\u00ec pi\u00f9 volte), eppure l'efficacia del contrasto sta proprio nell'aver accostato una parola cos\u00ec ricca di significati come amore a un'altra solo apparentemente senza senso come calesse.\n\"Il postino\" e la morte prematura.\nNel 1993, a 17 anni dal precedente, Troisi sub\u00ec un nuovo intervento negli Stati Uniti che tuttavia non gli procur\u00f2 i miglioramenti che i medici gli avevano promesso. Da allora la sua salute cominci\u00f2 una fase di declino.\nDurante le riprese di \"Scusate il ritardo\" il giornalista John Francis Lane, a nome del regista Michael Radford, incontr\u00f2 Troisi per parlargli di \"Another Time, Another Place - Una storia d'amore\" (1983), un film sulla storia d'amore tra una massaia scozzese e un prigioniero napoletano sul finire della seconda guerra mondiale. All'epoca Troisi non se la sent\u00ec di girare un film all'estero (solo nel 1987 partecip\u00f2 a \"Hotel Colonial\") e con un regista esordiente come Radford. Pi\u00f9 tardi, presa visione dell'ottimo lavoro del regista, gli telefon\u00f2 per confessargli di aver perso una grande occasione. I due divennero amici con la promessa di fare un film insieme, ma dovettero passare molti anni prima che si presentasse l'occasione giusta. L'occasione arriv\u00f2 quando Nathalie Caldonazzo, ultima compagna di Troisi, gli regal\u00f2 il libro \"Ardiente Paciencia\", dello scrittore cileno Antonio Sk\u00e1rmeta, edito in Italia da Garzanti con il titolo \"Il postino di Neruda\", che narra la nascita dell'amicizia tra un semplice postino e il famoso poeta Neruda. Dopo averlo letto, Troisi fu subito entusiasta del libro e ne acquist\u00f2 i diritti ripromettendosi di realizzare una versione cinematografica. Successivamente propose a Radford di dirigere le riprese, ma stavolta fu il cineasta britannico a prendere tempo. Troisi riusc\u00ec a convincerlo con un piccolo inganno, dicendogli di aver proposto la regia a Giuseppe Tornatore.\nLa sceneggiatura fu scritta principalmente da Radford, Furio Scarpelli e Troisi. I tre si diedero appuntamento a Los Angeles per ultimarla. Troisi approfitt\u00f2 del suo soggiorno in America per spostarsi a Houston, nell'ospedale dove si era operato da ragazzo, per un controllo prima dell'inizio delle riprese. Il responso delle analisi colse l'attore di sorpresa: Troisi apprese di doversi sottoporre con urgenza a un nuovo intervento chirurgico perch\u00e9 entrambe le valvole al titanio si erano deteriorate. Durante l'intervento chirurgico Troisi ebbe un infarto, ma i medici riuscirono a tenerlo in vita. L'attore partenopeo rimase in ospedale un mese e mezzo e in questo periodo i medici gli consigliarono come migliore soluzione il trapianto. Coraggiosamente Troisi decise di girare il film prima. Le riprese cominciarono nell'autunno del 1993 a Pantelleria, poi proseguirono a Salina e si conclusero a Procida, l'isola che Troisi considerava in grado di suscitare \u00able emozioni giuste attraverso i suoi posti e la sua gente\u00bb. Il film \u00e8 ambientato tra il 1951 e il 1952, periodo in cui Neruda visse in esilio in Italia, ma \u00e8 ben poco fedele al romanzo di Skarmeta apportando molte modifiche alla storia e rivoluzionando completamente il finale.\nLe condizioni di Troisi peggiorarono giorno dopo giorno, al punto da costringerlo a farsi sostituire da una controfigura nelle scene pi\u00f9 faticose. In un'intervista, l'attore Renato Scarpa dichiar\u00f2 che Troisi disse \u00abquesto film lo voglio fare con il mio cuore\u00bb. L'attore partenopeo disse anche di amare questa pellicola particolarmente, al punto di considerarlo parte della sua stessa vita. Per questa ragione e per l'accoglienza che gli era stata riservata dai procidani durante le riprese sull'isola si impegn\u00f2 a offrirlo in anteprima nazionale proprio in un locale di Procida; di questa proiezione non pot\u00e9 per\u00f2 essere spettatore. Troisi mor\u00ec nel sonno poche ore dopo la fine delle riprese, il 4 giugno 1994 a Ostia all'et\u00e0 di 41 anni, nella casa della sorella Annamaria al quartiere Infernetto, per un attacco cardiaco, conseguente a febbri reumatiche.\nLe sue spoglie sono conservate nel Cimitero di San Giorgio a Cremano (Napoli) insieme con quelle della madre e del padre.\nDopo la sua morte, \"Il postino\" ottenne un grandissimo successo, sia in Italia sia negli Stati Uniti d'America, e fu candidato a cinque Premi Oscar (tra i quali uno a Troisi come miglior attore: il quarto di tutti i tempi a ricevere una candidatura per l'Oscar postumo), ma dei cinque si concretizz\u00f2 solo quello per la migliore colonna sonora (scritta da Luis Bacalov).\nTecnica e stile.\nIl teatro e il cinema \"troisiano\".\nTroisi aveva una tecnica e uno stile originale e fresco, mai portato in scena da nessun altro comico prima di allora. Attraverso il teatro, l'attore partenopeo cerc\u00f2 di mettere la vita parrocchiale in diretto contatto con i problemi pi\u00f9 scabrosi della realt\u00e0, spezzando il filo che la legava al quieto vivere dell'esistenza familiare: \u00abPenso che la religione, cos\u00ec come la famiglia, sia un potere difficile con cui convivere, un potere modificante. Mi accorgo che parlare di religione come miracolo, come Lourdes, \u00e8 una mia costante. C'\u00e8 in quasi tutte le cose che ho fatto, anche quando questo argomento non era calcolato. Perch\u00e9 ho sempre sentito la religione come un fatto strano, esagerato\u00bb. La particolarit\u00e0 del movimento d'integrazione di Troisi nei luoghi sociali si manifest\u00f2 ancora, sotto altri aspetti e negli specifici orizzonti linguistici, quando incontr\u00f2 per via professionale il teatro e il cinema. L'attore entr\u00f2 in un sistema infrangendone tutte le parti, con la sua storia, i suoi concetti, le sue regole, rifiutandone progressivamente gli ingranaggi che rivelano la corrispondenza tra un certo linguaggio e i valori al potere. Tale rifiuto si esprime attraverso le figure del \"distacco critico\" e della \"revisione ironica\". Il risultato \u00e8 una messa in crisi del concetto di fede (non solo quella religiosa, ma soprattutto quella nella societ\u00e0, nella parola, nei valori...).\nNel teatro era una sorta di \"Pulcinella moderno\" non solo perch\u00e9 accentuava nella figura l'idea del \"polliciniello\" (pulcino) che si mette di lato rispetto alla societ\u00e0 e alla cultura, ma anche perch\u00e9 i suoi ruoli sembravano aver assimilato le trasformazioni a cui \u00e8 andata incontro la maschera nel corso dei secoli. Significative sono le parole di Federico Salvatore sul paragone tra l'attore partenopeo e la celebre maschera napoletana: \u00abMassimo \u00e8 Pulcinella senza maschera. A parte che Pulcinella \u00e8 stato, nel pieno del suo vigore, della sua vita centrale, censurato, e ha operato lo stesso senza maschera. Per me Troisi rappresenta il Pulcinella che porta. Poich\u00e9 Pulcinella \u00e8 stato internazionale, Pulcinella \u00e8 stato francese, Pulcinella \u00e8 stato inglese, Pulcinella ha superato il Volturno. Massimo ha fatto la stessa cosa, l'unico napoletano con la napoletanit\u00e0 che ha superato il Volturno, quindi per me rappresenta un'ultima possibilit\u00e0 che abbiamo avuto, da un punto di vista teatrale e cinematografico, di superare, di uscire dallo stereotipo della napoletanit\u00e0, fine a s\u00e9 stessa\u00bb.\nLa telecamera fissa.\nL'esordio di Troisi dietro la macchina da presa nel 1981 indic\u00f2 al cinema italiano una via per un'escursione rivitalizzante, riconducendo nel cinema l'energia del teatro. In \"Morto Troisi, Viva Troisi\" c'\u00e8 una scena assai significante per comprendere l'impianto ideologico del cinema troisiano. Troisi \u00e8 un elettricista di una troupe televisiva. Lo vediamo mentre sgombra un giardino dai riflettori e, con sua grande sorpresa, s'accorge che la telecamera, rimasta incustodita, \u00e8 stata lasciata accesa. Continua a fare il suo lavoro, finch\u00e9, raccolto il coraggio, si avvicina all'obbiettivo e comincia a smozzicare insicuro il suo discorso. Comincia a parlare di certi soldi del Belice, di cui il presidente della Repubblica, Pertini, aveva denunciato la scomparsa, puntando il dito sulla sua povera famiglia devotamente riunita davanti al televisore per ascoltare il messaggio del Capo dello Stato. In questo discorso, Troisi lascia intendere che il Presidente avrebbe dovuto avere il coraggio di mostrare la schiena agli italiani per rivolgersi direttamente ai suoi ministri.\nIl cinema di Troisi \u00e8 appunto l'inserzione dell'ordinario, del quotidiano stupefatto e stupefacente, dell'incoscienza delle sue leggi, della corporeit\u00e0 dell'esistenza domestica negli spiragli che alle volte il Sistema, momentaneamente scollato, lascia aperti. Il soggetto non \u00e8 solo l'immagine di chi dalla periferia conquista un insperato spazio d'espressione, \u00e8 un soggetto anomalo, necessariamente estraneo allo stesso sistema dello spettacolo del potere. Non a caso l'elettricista Troisi termina il suo intervento chiamando \"fetenti\" gli attori che ormai hanno abbandonato la scena.\nAlcuni critici parlarono negativamente del regista Troisi, accusandolo di non conoscere le tecniche cinematografiche e di non muovere abbastanza la macchina da presa, che permetteva dialoghi troppo spediti e a volte incomprensibili. La macchina fissa per Troisi \u00e8 l'allusione a una visione che non \u00e8 la nostra, che \u00e8 esterna a noi, che appartiene a un dispositivo meccanico che non dobbiamo pretendere di dominare, ma che dobbiamo avere il coraggio di lasciare in funzione quando \u00e8 al di fuori della nostra portata, in modo che non sia il movimento della macchina a decidere i nostri movimenti, ma noi stessi, semplicemente rimanendo tali, a mettere la macchina da presa al nostro servizio.\nL'antieroe.\nCon le sue pellicole, Troisi cerc\u00f2 di inseguire una forma espressiva che indicasse una nuova strada al cinema italiano e spazzasse via i vizi della commedia decadente. Per questa ragione decise di affrontare nuove tematiche e rompere i soliti clich\u00e9 della vecchia commedia. Nei suoi film non esistono pi\u00f9 i personaggi partenopei \u00abdisoccupati, latin lover o camorristi\u00bb che sono maestri nell'arte dell'arrangiarsi. Al loro posto c'\u00e8 l'antieroe che \u00e8 timido, di una timidezza a tratti quasi adolescenziale. All'eloquio facile e battagliero oppone le balbuzie, le frasi monche, gli interrogativi senza risposte, il linguaggio mille volte pi\u00f9 espressivo delle mani e degli occhi. Che si trattasse di timidezza simulata o vera poco importa. Sta di fatto che questo nuovo napoletano appare come uno che lotta con gli stereotipi imposti dalla napoletanit\u00e0 tradizionale: il napoletano che vuole viaggiare, non emigrare, cercando inutilmente di ribadire il concetto a chi si ostina a cucirgli addosso quell'etichetta. A muoverlo non \u00e8 la ricerca del lavoro ma il desiderio di conoscenza, il desiderio di venire a contatto con altre realt\u00e0, diverse da quella triste e rinunciataria del Sud al quale appartiene. Il napoletano di Troisi non \u00e8 per le grandi battaglie, per i gesti estremi, allo scontro preferisce la fuga, ma sempre intesa come protesta, come trasgressione.\nNonostante il tentativo di lottare contro gli stereotipi napoletani, Napoli \u00e8 presente nelle opere di Troisi, ma non come realt\u00e0 specifica o come fenomeno particolare: piuttosto, come frammento di una realt\u00e0 di pi\u00f9 ampio respiro che varca i confini regionali. \u00c8 lo specchio dello smarrimento esistenziale, del crollo delle ideologie, delle sopraffazioni, delle ingiustizie, di una inaccettabile rassegnazione, che appartengono al vissuto di tutti, non solo dei napoletani. I personaggi interpretati da Troisi parlano napoletano, ma secondo l'attore, avrebbero potuto parlare qualsiasi altro dialetto: \u00abIl mio personaggio parla napoletano e la gente dice: - \u00c8 Napoli, ecco il napoletano - e invece secondo me questo \u00e8 un personaggio che parla napoletano, che si vede che tutta la sua esperienza, tutta la sua cultura viene da Napoli, per\u00f2 ha una visione pi\u00f9 generale perch\u00e9 il personaggio forse poteva pure essere torinese\u00bb. Gaetano, il protagonista di \"Ricomincio da tre\" \u00e8 dall'altra parte, l'antieroe per eccellenza, l'uomo che non sa prendere decisioni, eppure vorrebbe riuscire a farlo. Cos\u00ec \u00e8 anche Vincenzo di \"Scusate il ritardo\", cos\u00ec Camillo di \"Le vie del Signore sono finite\", cos\u00ec Tommaso di \"Pensavo fosse amore... invece era un calesse\".\nI personaggi di Troisi, poi, si muovono, in una societ\u00e0 nella quale le donne hanno preso coscienza della loro parit\u00e0 con gli uomini e, talvolta, della loro superiorit\u00e0. I personaggi femminili dei film di Troisi colpiscono per la loro decisione nell'affrontare la vita e finiscono per gettare nello sconcerto una generazione di maschi travolta dal femminismo, ma incapace di staccarsi da una tradizione troppo radicata. Se Marta di \"Ricomincio da tre\" \u00e8 ancora legata a una certa idea di femminismo, Anna di \"Scusate il ritardo\" \u00e8 forse la figura pi\u00f9 disponibile al cambiamento, un'immagine cos\u00ec fragile e ideale a cui l'uomo, stupido e stupito, non avr\u00e0 la forza di credere e che non riuscir\u00e0 a seguire. E poi c'\u00e8 Cecilia di \"Pensavo fosse amore... invece era un calesse\", femminilit\u00e0 totale, rischiosa, fisica e ossessiva, messa di fronte al problema di regolamentare il matrimonio, i sentimenti e di codificarli nel linguaggio. La donna di Massimo cerca di riconquistare la femminilit\u00e0 dopo averla vista imbrattare dalla societ\u00e0 e dalla frangia misogina e maschilista della commedia cinematografica.\nLa questione della lingua.\nTroisi suscit\u00f2 grande interesse, non solo per il suo eccezionale senso del palcoscenico, ma soprattutto per il suo singolare linguaggio quasi afasico, dai ritmi sincopati, fatto di improvvisi rallentamenti e subitanee accelerazioni, pieno di pause, inciampi, borbottii. Questo era da una parte legato all'attualit\u00e0 e dall'altra impegnato a superarne gli stereotipi, a trascendere dalla realt\u00e0, strozzando la parola ed estraendo il ritmo della melodia, il suono del senso. Il linguaggio, una delle caratteristiche del teatro e del cinema di Troisi, \u00e8 usato nelle sue opere con estrema forza: il napoletano, vera e propria lingua, caratterizza un'appartenenza storico-geografica fondamentale per la poetica e l'espressivit\u00e0 dei suoi film.\nLa parlata di Troisi \u00e8 come una \"lingua confidenziale\", con la quale l'attore napoletano si sentiva a suo agio. Agli esordi Troisi ritenne prioritaria la questione della comprensibilit\u00e0 del suo linguaggio e perci\u00f2 continu\u00f2 a parlare unicamente in napoletano, nonostante all'epoca gli elementi \"dialettali\" venivano proposti con intransigenza ed estremismo. Troisi non se ne cur\u00f2 molto e afferm\u00f2 pi\u00f9 volte, nel corso di interviste o apparizioni televisive, di saper parlare unicamente in lingua napoletana e che, comunque, era una scelta dettata dal voler mantenere le proprie radici culturali intatte. Ad esempio si ricorda l'intervista per \"Mixer\" di Isabella Rossellini, nella quale la giornalista chiese a Troisi: \u00abMa perch\u00e9 parli sempre in napoletano?\u00bb ricevendo da quest'ultimo la risposta: \u00abPerch\u00e9 \u00e8 l'unico modo in cui so parlare, io mi sforzo a parlare italiano ed \u00e8 giusto che anche voi vi sforziate a capire il napoletano\u00bb. In seguito, Troisi ebbe l'urgenza di evolvere il suo stile in modo da non risultare troppo scontato, per questo la presenza del napoletano dai suoi film dopo \"Non ci resta che piangere\" si affievolisce, fino a scomparire quasi del tutto negli anni '90. Troisi quindi, realizza una lingua \"italiana popolare\", che possa soprattutto comunicare ad un pubblico molto pi\u00f9 vasto, ma comunque tenendo sempre la sua Napoli nel cuore.\nIspirazioni.\nPer i suoi film e sketch, Troisi prese molte volte ispirazione dalla sua famiglia. L'attore milanese Renato Scarpa raccont\u00f2 che la comicit\u00e0 di Troisi scaturiva dalla famiglia stessa dell'attore, e ne sono una prova i moltissimi aneddoti che la madre raccontava ai suoi figli dopo essere tornata dal mercato. Ricorrenti sono anche le apparizioni televisive in cui Troisi parlava della sua famiglia, sottolineando le caratteristiche di alcuni dei suoi familiari, specialmente il nonno e la nonna, che lui stesso definiva i \u201ccapocomici\u201d. Anche ne \"La Smorfia\", Troisi si ispira alla sua famiglia per realizzare alcuni sketch. Ad esempio, nello sketch \"Il basso\", Troisi racconta:\nA Pippo Baudo rivel\u00f2 come la battuta fosse ispirata a un fatto reale riguardo a suo nonno al quale, invece di mescolare i flaconcini con la medicina e quelli con l'acqua distillata, la nonna iniett\u00f2 solamente quest'ultima: nonostante l'errore, il nonno diceva di sentirsi meglio. Anche nei suoi film, Troisi si \u00e8 ispirato alla sua famiglia per realizzare nuovi personaggi o situazioni: ad esempio, in \"Ricomincio da tre\" la scena del matrimonio della sorella, interpretata da Cloris Brosca, si ispira davvero al matrimonio della sorella dell'attore, mentre in \"Scusate il ritardo\", il personaggio del fratello che fa l'attore comico di successo (interpretato da Franco Acampora) era un personaggio autobiografico.\nTroisi ed Eduardo.\nTroisi parlava di Eduardo come del suo maestro spirituale, e non sappiamo quanto le sue dichiarazioni dipendessero dal punto di vista degli intervistatori e quanto da una sua personale convinzione. Sicuramente Eduardo rappresentava per il giovane attore il profeta che affascina e al quale non si ha il coraggio di avvicinarsi, ma anche, pi\u00f9 intimamente, il maestro che improvvisamente smette di bacchettare e si mette a spifferare consigli: \u00abUn bel giorno, quando ormai ero sottoposto alle torture delle interviste, mi sono accorto che avevo voglia di citare il maestro Eduardo De Filippo. Non lo avevo mai conosciuto, lo avevo visto poco, ma il suo teatro, il suo cinema mi avevano indirettamente dato qualcosa, molto di pi\u00f9 di quello che pensassi. Quando penso a Eduardo, mi accorgo di essere soltanto un \"cantautore\", un attore e un teatrante ciarliero: devo fare ancora tantissima strada...\u00bb.\nCome Eduardo, Troisi \u00e8 stato un attore e un autore. La differenza tra i due stava nel fatto che Troisi sembrava sempre mettere in scena s\u00e9 stesso, mentre il \"maestro\" era stato il genitore e l'interprete di figure indimenticabili, individualit\u00e0 drammatiche nate dall'incontro tra la realt\u00e0 e la storia del teatro. I monologhi di Troisi non contengono la compiutezza eduardiana, e nemmeno si interrompono per lasciare spazio al puro intervento mimico-gestuale di Tot\u00f2. Troisi sperimenta un \"gesto-parola\", cio\u00e8 un linguaggio dove non \u00e8 possibile separare perfettamente il \"detto\" dal \"fatto\", entrambi viaggiano insieme sul binario dell'incertezza e dell'incompletezza. Per Troisi, Eduardo fu prima di tutto il rifiuto della battuta pronta confezionata, meccanica, che non porta con s\u00e9 nessun'altra coscienza se non quella del gioco della finzione: \u00abIo ho sempre trovato strano che gli attori, gli americani specialmente, avessero la risposta giusta al momento giusto, senza esitazione. E parlo, ad esempio, di attori come John Wayne. Avendo visto, invece, Eduardo in teatro e soprattutto in televisione a me sembrava quella, la verit\u00e0: asciugarsi prima il sudore e poi ripetere a uno una cosa che avevi gi\u00e0 detto. Quella mi sembrava la realt\u00e0 di casa mia, dove non parlavamo mai uno per volta\u00bb.\nRelazioni e collaborazioni.\nDa met\u00e0 anni settanta a met\u00e0 anni ottanta ebbe una longeva relazione con Anna Pavignano, sceneggiatrice di molte delle sue pellicole. Dopo un periodo di pausa dalla rottura, la coppia torn\u00f2 a frequentarsi, ma solo professionalmente. Sul set di \"Le vie del signore sono finite\" conobbe Jo Champa, a cui rimase legato per due anni. Negli ultimi anni fu legato sentimentalmente a Clarissa Burt e a Nathalie Caldonazzo; quest'ultima gli fu vicina fino al 1994, anno della sua prematura scomparsa. Anna Falchi, nel 2008, rivel\u00f2 di aver avuto una relazione segreta con Troisi, presumibilmente all'inizio degli anni novanta, quando l'attore era per\u00f2 gi\u00e0 fidanzato, mentre Eleonora Giorgi asser\u00ec di avere avuto un flirt con lui nei primi anni '80.\nA livello professionale Troisi ebbe numerose collaborazioni artistiche, con altri valenti attori, spesso sfociate in grandissime e fraterne amicizie: su tutte quelle con Marco Messeri, Lello Arena, Enzo Decaro, Pino Daniele, Roberto Benigni, Ettore Scola, Marcello Mastroianni, Giuliana De Sio, Carlo Verdone, Anna Pavignano, Massimo Bonetti, Giovanni Benincasa e Alfredo Cozzolino.\nTroisi nella cultura di massa.\nSecondo un sondaggio del 2009, condotto dal giornale online \"quinews.it\" con mille intervistati equamente distribuiti per fasce d'et\u00e0, sesso e collocazione geografica (Nord, Centro, Sud e Isole), Troisi risultava essere il terzo comico italiano pi\u00f9 conosciuto e amato, preceduto rispettivamente da Alberto Sordi e Tot\u00f2. Da una classifica stilata dalla Federazione Italiana Psicologi nel 1997, Troisi risultava essere un mito per la maggior parte dei giovani. I suoi film, molti dei quali rimasti attuali per satira e ironia, sono stati raccolti in collane di VHS e DVD in svariate occasioni e vengono ancora oggi costantemente trasmessi dalla tv italiana o riproposti al cinema, riscuotendo successo anche tra il pubblico pi\u00f9 giovane. Inoltre talune sue celebri battute, espressioni-mimiche e gag sono divenute perifrasi entrate nel linguaggio comune.\nNegli anni immediatamente precedenti e successivi al disastroso terremoto dell'Irpinia del 1980 e lungo tutto il decennio che ne segu\u00ec, Troisi rappresent\u00f2 un modello per un'intera generazione di giovani napoletani (e non solo) che, intrappolati da un contesto socio-economico che rendeva estremamente difficile l'emancipazione, in primo luogo economica, consum\u00f2 la sua esistenza o tra il timore di assumere le responsabilit\u00e0 della vita, di uscire da uno stato di perenne adolescenza, o di spezzare ogni cordone ombelicale con il proprio presente. Una giovent\u00f9 maggioranza silenziosa, un modello meno esportabile rispetto al napoletano tipo prima rappresentato o stereotipato. Troisi dietro il vetro deformante della comicit\u00e0 restitu\u00ec un'immagine di Napoli, dei napoletani, pi\u00f9 vera di quella che emergeva in tante analisi sociologiche o in tante inchieste giornalistiche. E questa immagine veicolava e veicola ancora una denuncia: \u00e8 un delitto lasciare che tanta giovent\u00f9 si sprechi lasciandosi andare a una specie di onanismo esistenziale senza apparente via d'uscita. A distanza di anni dai suoi film, il pensiero dell'attore partenopeo \u00e8 cos\u00ec attuale ed esercita sui giovani d'oggi - che vivono in una societ\u00e0 apparentemente trasformata dalla rivoluzione informatica e dai processi della globalizzazione - lo stesso fascino di allora. Per l'anno scolastico 2012-2013, la Biblioteca universitaria di Napoli, nell'ambito della propria attivit\u00e0 didattica, propose alle scuole superiori di Napoli e provincia un progetto di studio per ricordare l'attore.\nAntonio Ghirelli ha espresso cos\u00ec l'importanza di Troisi nella cultura italiana: \u00abHa interpretato con grande intelligenza, con istinto straordinario e con notevole finezza culturale un'importante fase di passaggio: dal vecchio comico napoletano, nutrito dalla commedia dell'arte, ambientato in un'atmosfera serena e ingenua, a un tipo moderno, sempre napoletanissimo ma nevrotico, tormentato al di l\u00e0 dell'apparente ironia e allegria... Grande come Buster Keaton\u00bb.\nLa notoriet\u00e0 di cui Troisi gode in Italia \u00e8 andata anche oltre i confini nazionali: ad esempio in America, dove la sua ultima pellicola, \"Il postino\", fu accolto con grande entusiasmo. \"The Washington Times\" scrisse: \u00ab\"Il Postino\" rappresenta quel trionfo internazionale che Troisi sperava di avere e che non ha fatto in tempo a godersi\u00bb. \"The New York Times\": \u00abTroisi d\u00e0 al suo personaggio una verit\u00e0 e una semplicit\u00e0 che significa tutto\u00bb. L'attore Sean Connery, intervistato negli anni novanta, ha altres\u00ec dichiarato che gli sarebbe piaciuto girare un film con l'attore napoletano.\nMini atti unici (Sketch).\nTroisi port\u00f2 in scena, dagli anni settanta all'inizio degli anni ottanta (periodo in cui pass\u00f2 al cinema) diversi sketch (o come preferiva chiamare mini atti unici), dei quali figurava spesso anche come autore. In tale elenco vengono riportati tutti i titoli degli spettacoli/sketch realizzati."}
{"id": "2128251", "revid": "767487", "url": "https://it.wikipedia.org/wiki?curid=2128251", "title": "Puna de Atacama", "text": "La Puna de Atacama \u00e8 una regione naturale che sorge nella parte settentrionale dell'Argentina (85%) e del Cile (15%) ed \u00e8 situata a est della Cordigliera Domeyko, nella parte meridionale delle Ande centrali.\nGeografia.\n\u00c8 caratterizzata da altopiani aridi situati anche a 4000 m di altezza.\nFlora e fauna.\nLa vegetazione \u00e8 prevalentemente di tipo xerofilo mentre la fauna \u00e8 costituita da lama e vigogne (animali pi\u00f9 piccoli dei lama dai quali si ricava una lana molto pregiata e ricercata), flaminghi delle Ande o \"parinas\" o fenicotteri rosa vivono in prossimit\u00e0 delle lagune."}
{"id": "2128259", "revid": "729019", "url": "https://it.wikipedia.org/wiki?curid=2128259", "title": "Messerschmitt Me 329", "text": "Il Messerschmitt Me 329 era un prototipo di zerst\u00f6rer (caccia pesante) progettato dall'azienda tedesca Messerschmitt AG durante le fasi finali della seconda guerra mondiale.\nIl progetto era molto avanzato per l'epoca, il Me 329 aveva una configurazione ad ala volante (\"flying wing\"), che riduceva di molto la resistenza aerodinamica.\nI due motori avevano una configurazione a elica spingente.\nSviluppato dal Me 265 avrebbe dovuto affiancare il Me 410"}
{"id": "2128262", "revid": "1543377", "url": "https://it.wikipedia.org/wiki?curid=2128262", "title": "Carlin Motorsport", "text": "Carlin Motorsport \u00e8 una scuderia automobilistica britannica, fondata nel 1996, che partecipa ai campionati di Formula 2 e Formula 3.\nStoria.\nLa squadra nasce nel 1996 con il compito di gestire i pit-stop per il team Williams F1. In seguito conosce una rapida espansione: il gruppo entra nella sua prima stagione di gare nel 1997, correndo nella F3 inglese, mentre nel 1999, con Narain Karthikeyan, il team raccoglie due vittorie stagionali.\nDa quel momento, la Carlin ha corso nel Porsche Supercup nel 2001, nella Formula Nissan/Renault 3.5 Series dal 2003 al 2015, nella F3 Euro Series e nella F3 europea, vincendo svariate gare.\nOltre 200 piloti hanno gareggiato per la Carlin Motorsport tra cui Takuma Sat\u014d, Narain Karthikeyan, Anthony Davidson, Nico Rosberg, Robert Kubica, Sebastian Vettel e Lando Norris che hanno in seguito gareggiato anche in Formula 1.\nNel 2007, il team ha acquistato l'ex fabbrica di F1 \"Brabham Chessington\" che comprende anche una galleria del vento ed \u00e8 la base per \"Carlin Advanced Technologies\", una societ\u00e0 che si concentra sul team di sviluppo tecnologico. Chessington \u00e8 anche sede generale della squadra di World Series by Renault. Nel 2008, l'azienda contribuisce alla nascita del primo \"Carlin UK Service Partner\" per la KTM X-Bow, una leggera vettura sportiva che \u00e8 stata creata da KTM e dei loro partner per lo sviluppo, Audi e Dallara.\nF3 Euro Series e F3 europea.\nDal 2008 al 2012 la squadra partecipa F3 Euro Series, ottenendo come miglior risultato il terzo posto tra i team nel 2012, e dal 2012 al 2018 alla F3 europea, e ottiene il secondo posto nella classifica a squadre nel 2017, vincendo il titolo piloti con Lando Norris.\nGP3 Series.\nNel 2010 prende parte alla neonata GP3 Series schierando Josef Newgarden, Dean Smith e Lucas Foresti, con quest'ultimo che si alterna con Mikhail Aleshin e Ant\u00f3nio F\u00e9lix da Costa. La stagione si conclude con due podi all'attivo, uno di Foresti e uno di Smith, e con il 5\u00ba posto nella classifica a squadre. Nella stagione 2011 corrono Conor Daly, Leonardo Cordeiro, oltre a Tom Dillmann, Daniel Morad e Callum MacLeod. Il miglior risultato in stagione \u00e8 un terzo posto di Dillmann nella gara inaugurale all'Istanbul Park, mentre il team si classifica al nono posto con 21 punti. Nel 2012 arrivano le prime vittorie nella categoria, tre con Ant\u00f3nio F\u00e9lix da Costa, che si piazza terzo in campionato, e una con William Buller. Il team arriva terzo nella classifica dei team. Nella stagione 2013 il team arriva quarto in campionato correndo con Nick Yelloly, Lu\u00eds S\u00e1 Silva, Eric Lichtenstein e Alexander Sims, che ottiene una vittoria. La stagione 2014 si rivela essere la migliore per il team, che vince il titolo piloti con Alex Lynn e il titolo a squadre, grazie anche a Emil Bernstorff e Lu\u00eds S\u00e1 Silva. Nel 2015, ultima stagione del team nella categoria, la squadra schiera Antonio Fuoco, Jann Mardenborough, Mitchell Gilbert e Adderly Fong, terminando quinto nella classifica a squadre.\nGP2/Formula 2.\nNel 2011 la squadra allarga la propria partecipazione alla GP2, partecipando con Mikhail Aleshin e Max Chilton alla Asia Series, nella quale non vengono ottenuti punti. Nella serie principale la squadra corre con gli stessi piloti, con Oliver Turvey e \u00c1lvaro Parente che sostituiscono in parte della stagione Aleshin; Chilton \u00e8 l'unico a conquistare punti per la scuderia, che si piazza al 13\u00ba e ultimo posto in graduatoria. Nel 2012 il team ottiene due vittorie con Max Chilton e schiera anche Rio Haryanto, terminando al quinto posto della classifica a squadre. Nella stagione 2013 i piloti del team sono Felipe Nasr e Jolyon Palmer, che permettono al team di conquistare il secondo posto in classifica, confermato anche nella stagione successiva, in cui corrono Felipe Nasr, terzo in campionato, e Juli\u00e1n Leal. Nel 2015 e nel 2016 il team si piazza agli ultimi posti della classifica, non ottenendo risultati di rilievo. Dopo una stagione di pausa, il team torna nel campionato, nel frattempo rinominato Formula 2, nella stagione 2018 e riesce a vincere il titolo a squadre, grazie a Lando Norris, fresco vincitore della F3 europea con il team, che ottiene il secondo posto tra i piloti, e S\u00e9rgio Sette C\u00e2mara, che termina sesto.\nPer la stagione 2019 il team ingaggia il giapponese Nobuharu Matsushita, al ritorno nella categoria, e Louis Del\u00e9traz, proveniente dalla Charouz.La stagione si riveler\u00e0 una delusione, con il quarto posto nella classifica costruttori. Nel 2020 Carlin prende due debuttanti (nonch\u00e9 piloti del Red Bull Junior Team), il giapponese Yuki Tsunoda e l'indiano Jehan Daruvala. Sar\u00e0 il giapponese la vera stella del team, con tre vittorie e terzo posto nella classifica finale, ad un solo punto dal secondo Callum Ilott, e vincitore del premio Anthoine Hubert, assegnato al miglior debuttante.\nFormula 3.\nDalla stagione 2019 partecipa anche al Campionato FIA di Formula 3, ingaggiando il campione dell'Euroformula Open 2018 Felipe Drugovich, il giapponese Teppei Natori e Logan Sargeant.Il team arriva nono nella classifica costruttori, con 8 punti raccolti da Drugovich e 6 da Sargeant. Nel 2020 Carlin cambia completamente lineup, assumendo il francese Cl\u00e9ment Novalak e l'americano Cameron Das. Il terzo posto viene occupato 3 weekend dal britannico Enaam Ahmed, due dal connazionale Ben Barnicoat, uno dall'italiano Leonardo Pulcini e gli ultimi 3 da David Schumacher. Il team si classifica ottavo, con la quasi totalit\u00e0 dei punti raccolta da Novalak, eccetto uno assegnato invece a Barnicoat."}
{"id": "2128266", "revid": "287204", "url": "https://it.wikipedia.org/wiki?curid=2128266", "title": "Ludus duodecim scriptorum", "text": "Il Ludus duodecim scriptorum \u00e8 un gioco da tavola simile al backgammon, praticato nell'antica Roma. Ci sono numerosi ritrovamenti di \"Tabulae lusoriae\" (tabelloni di gioco) per questo tipo di gioco, incise nel marmo delle \"tabernae\", del foro, del circo ecc.\nIl nome significa \"gioco delle dodici linee\", in realt\u00e0 spesso al posto delle linee c'erano delle lettere che formavano frasi di ogni genere, ad esempio:\nSpesso le \"tabulae lusoriae\" per questo tipo di gioco avevano delle decorazioni tra le prime e le ultime sei lettere di ogni riga.\nSvolgimento del gioco.\nScopo del gioco.\nVince chi porta tutte le pedine all'ultima casella prima dell'avversario.\nTattiche.\n\u00c8 bene non lasciare mai le pedine da sole, cercando di legarle alle altre per non farle eliminare dall'avversario. Questa \u00e8 una strategia comune."}
{"id": "2128268", "revid": "404449", "url": "https://it.wikipedia.org/wiki?curid=2128268", "title": "Michela Sironi", "text": "Biografia.\nLaureata in economia e commercio all'Universit\u00e0 di Padova nel 1971, si \u00e8 specializzata in diritto ed economia dell'Unione Europea, frequentando Master post universitari a Milano, Parma e Lussemburgo. Dopo la laurea ha svolto il percorso accademico presso la Facolt\u00e0 di Economia e Commercio a Verona, ricoprendo incarichi di insegnamento di \u201cIstituzioni economiche internazionali\u201d, di \u201cEconomia dello sviluppo regionale\u201d e di \u201cPolitica economica internazionale\u201d.\nFin dalla sua costituzione nel 1988, \u00e8 stata membro del \"Team Europe\", gruppo di conferenzieri indipendenti della Commissione europea, nominata dalla Rappresentanza italiana della Commissione europea.\nIn ambito universitario, \u00e8 stata Consigliere di amministrazione del Consorzio per lo sviluppo degli studi universitari di Verona e Vicepresidente dell'ESU \u2013 Ente Regionale per la gestione del diritto allo Studio universitario.\nNumerosi gli incarichi exra-universitari svolti nel corso degli anni. \u00c8 stata direttore dell'ISPA- Istituto di Studi Politici e Amministrativi dell'Associazione degli Industriali della Provincia di Verona.\n\u00c8 stata sindaco della citt\u00e0 di Verona per due mandati, dal 1994 al 2002 ed in tale veste ha anche ricoperto il ruolo di Vice-presidente vicario dell'ANCI, l'Associazione Nazionale Comuni Italiani, che rappresenta gli 8100 comuni, le citt\u00e0 metropolitane e gli enti di derivazione comunale.\nHa ricoperto numerosi incarichi: Presidente dell'ente lirico, Fondazione Arena di Verona; membro del Consiglio di amministrazione dell'Autostrada Serenissima BS-VR-VI-PD; Presidente del Consorzio ZAI -Consorzio per lo sviluppo industriale di Verona \u2013 Interporto di Verona; Presidente della Societ\u00e0 Quadrante Servizi, societ\u00e0 di gestione dell'Interporto di Verona; Vicepresidente di FICEI \u2013la Federazione Italiana Consorzi ed Enti di Industrializzazione; Consigliere di amministrazione di Uniontrasporti di Unioncamere; Consigliere di amministrazione di Transpadana per la realizzazione di una linea ad alta velocit\u00e0; Consigliere di Amministrazione di Mecenate '90.\n\u00c8 stata Capo-progetto per il Ministero degli Affari Esteri per il progetto \u201cStudio di fattibilit\u00e0 per la creazione di un distretto industriale a Jenin-West Bank\u201d.\n\u00c8 Development economist di Istidama \u2013 Arabic For Sustainable, Societ\u00e0 di consulenza con sede in Dubai. Svolge attivit\u00e0 di consulenza per lo studio di possibilit\u00e0 di sviluppo di aree industriali in diversi Paesi (Kurdistan, Sierra Leone...).\n\u00c8 Presidente dello Spin off dell'Universit\u00e0 di Verona \"Economics Living Lab\" - www.econlivlab.eu.\nNel 2001 \u00e8 stata insignita del \"Premio Firenze Donna\", ottenuto per meriti conseguiti nel campo della Pubblica Amministrazione. \u00c8 autore di numerosi libri, working papers ed articoli."}
{"id": "2128272", "revid": "599013", "url": "https://it.wikipedia.org/wiki?curid=2128272", "title": "John Carroll (allenatore di pallacanestro)", "text": "Carriera.\nHa allenato i Boston Celtics nell'ultima parte della stagione 2003-04, rimpiazzando il dimissionario Jim O'Brien. Dopo i play-off chiusi al primo turno senza vittorie \u00e8 stato rimpiazzato da Doc Rivers.\nOltre ai Celtics, Carroll aveva allenato il Bloomfield College, in New Jersey, dal 1979 al 1982. \u00c8 stato quindi a Seton Hall, come assistente di P.J. Carlesimo per sette stagioni, prima di tornare in panchina come capo allenatore alla Duquesne University dove \u00e8 rimasto dal 1989 al 1995."}
{"id": "2128275", "revid": "599013", "url": "https://it.wikipedia.org/wiki?curid=2128275", "title": "Consiglio di presidenza della giustizia tributaria", "text": "Il Consiglio di presidenza della giustizia tributaria (CPGT) \u00e8 l'organo di autogoverno dei magistrati delle commissioni tributarie italiane.\nStoria.\nFu introdotto dal D.Lgs. 31 dicembre 1992, n. 545, in analogia al Consiglio Superiore della Magistratura. La sua composizione \u00e8 stata in seguito modificata dalla legge 21 novembre 2000, n. 342, che ha aggiunto i membri eletti dal Parlamento, parallelamente a quanto prevede la Costituzione per il Consiglio Superiore della Magistratura. In tal modo si \u00e8 cercato di svincolare il Consiglio di presidenza della giustizia tributaria dal Ministero dell'Economia e delle Finanze, dicastero presso cui sono incardinati i magistrati tributari che, peraltro, diversamente dagli altri giudici speciali, sono magistrati onorari.\nLa Relazione annuale sull'andamento della giustizia tributaria viene presentata al Ministro predetto e non al Capo dello Stato.\nStruttura.\nIl Consiglio di presidenza della giustizia tributaria \u00e8 costituito con decreto del Presidente della Repubblica, ed ha sede in Roma, via Solferino 15.\n\u00c8 composto da: \nIl consiglio di presidenza dura in carica per quattro anni ed elegge nel suo seno il \"presidente\" (scelto tra uno dei componenti di nomina parlamentare*) e due \"vicepresidenti\".\nL'attuale Consiglio di Presidenza della Giustizia Tributaria (decreto del Presidente della Repubblica 31/12/2013) si \u00e8 insediato il 18 settembre 2018, opera per mezzo delle commissioni referenti e del \"plenum\".\nFunzioni.\nIl Consiglio di presidenza della giustizia tributaria:"}
{"id": "2128277", "revid": "124123", "url": "https://it.wikipedia.org/wiki?curid=2128277", "title": "Zaki al-Arsuzi", "text": "Al-Ars\u016bz\u012b nacque in una famiglia alauita a Latakiya, ma subito si trasfer\u00ec con la sua famiglia ad Alessandretta, studi\u00f2 in una scuola religiosa ed in una scuola elementare ad Antiochia, per poi compiere i suoi studi secondari a Konya in Turchia. Dopo aver completato i suoi studi fu assunto come insegnante di scuola secondaria ad Antiochia, e pi\u00f9 tardi divenne direttore didattico nel distretto di Ars\u016bz.\nNel 1927 al-Ars\u016bz\u012b part\u00ec a Parigi per studiare presso il dipartimento di Filosofia della Sorbona. Durante questo periodo, sub\u00ec l'influenza intellettuale di pensatori francesi come Henri Bergson e di idealisti tedeschi, venne anche impressionato dalle opere di Ibn Arabi e di Ibn Khaldun.\nAl-Ars\u016bz\u012b, ritornato in Siria nel 1930, lavor\u00f2 come insegnante ad Antiochia, Aleppo e Deir el-Zor. In questo periodo ebbe inizio la sua militanza politica. Nel 1934 fu licenziato dal suo posto di insegnamento da parte delle autorit\u00e0 del mandato francese e ritorn\u00f2 ad Alessandretta. L\u00ec c'era notevole agitazione per la rivendicazione della provincia da parte di una minoranza turca. Al-Ars\u016bz\u012b fond\u00f2 proprio l\u00ec la sua prima organizzazione politica, la Lega di Azione Nazionale che, in opposizione a queste rivendicazioni, fu intensamente attiva dal 1936 al 1938, quando le autorit\u00e0 francesi concessero la provincia alla Turchia.\nNel 1938 la Lega \u00e8 stata disciolta, e al-Ars\u016bz\u012b fond\u00f2 un giornale si chiamava \"al-\u02bfUr\u016bba\" (L'Arabismo) e apr\u00ec una libreria chiamata \"al-Ba\u02bfth al-\u02bfArab\u012b\" (La risurrezione araba). Questo sembra essere stato il primo uso del termine \"ba\u02bfth\" in ambienti nazionalisti arabi.\nNel 1940 al-Ars\u016bz\u012b recatosi a Baghdad, dove ottenne un nuovo posto di lavoro, ma venne licenziato prima della fine dell'anno e torn\u00f2 quindi a Damasco, dove si dice che nel mese di novembre decise di istituire un gruppo sotto il nome di Resurrezione Araba (\"al-Ba\u02bfth al-\u02bfArab\u012b\"). Lo storico Hanna Batatu afferma che nel 1944 seguaci di al-Ars\u016bz\u012b, guidati da al-Wahib Ghanim, lo abbandonarono, e pi\u00f9 tardi che nel giugno 1945 aderirono al gruppo arabo Risurrezione guidato da Michel Aflaq e Salah al-Din al-Bitar. Cos\u00ec, secondo la versione di Batatu, la parte di Aflaq nella fondazione del Partito Ba\u02bfth fu di due tipi: il suo contributo intellettuale, e il suo ruolo nel mobilitare un attivo gruppo di giovani, molti dei quali erano rifugiati da Alessandretta come egli stesso, costituendo cos\u00ec uno dei nuclei del nuovo partito. Tuttavia, altri autori suggeriscono che al-Ars\u016bz\u012b svolse un ruolo diretto nella formazione dell'organizzazione Ba\u02bfth."}
{"id": "2128278", "revid": "729019", "url": "https://it.wikipedia.org/wiki?curid=2128278", "title": "Bobigny - Pablo Picasso", "text": "Bobigny \u2014 Pablo Picasso \u00e8 una stazione della metropolitana di Parigi, capolinea nord della linea 5 e stazione di transito della linea 1 della tranvia. Essa \u00e8 ubicata nel comune di Bobigny.\nLa stazione.\nLa stazione \u00e8 stata inaugurata il 25 aprile 1985.\nIn superficie, in corrispondenza della stazione sotterranea della metropolitana, si trova la stazione del tram T1; essa fu capolinea della linea dal 1992 al 2004, prima che quest'ultima venisse prolungata verso la stazione della RER E a Noisy-le-Sec.\nLa stazione ha due binari passanti e due banchine."}
{"id": "2128283", "revid": "38275", "url": "https://it.wikipedia.org/wiki?curid=2128283", "title": "FIBS", "text": ""}
{"id": "2128288", "revid": "1143375", "url": "https://it.wikipedia.org/wiki?curid=2128288", "title": "Christian Vadim", "text": "Biografia.\nVita privata.\n\u00c8 fratellastro dell'attrice franco-italiana Chiara Mastroianni.\nHa un figlio, Igor Divetain-Vadim, nato nel 1987. Christian Vadim ha fatto il suo debutto cinematografico nel 1983, in collaborazione con suo padre nel film \"1960, terza liceo... e fu tempo di rock and roll\", ed \u00e8 apparso l'anno successivo nel film di \u00c9ric Rohmer \"Le notti della luna piena\"."}
{"id": "2128289", "revid": "767487", "url": "https://it.wikipedia.org/wiki?curid=2128289", "title": "The Crew-Cuts", "text": "The Crew-Cuts erano un quartetto vocale canadese, celebri per una serie di brani pubblicati fra gli anni cinquanta e i sessanta, ed in particolar modo di \"Sh-Boom\", cover del brano dei The Chords, che raggiunge la prima posizione nella Billboard Hot 100 per sette settimane nel 1954 e \"Earth Angel\" del 1955.\nIl nome del gruppo proviene dall'acconciatura che i quattro membri del gruppo sfoggiavano: il taglio militare (in lingua inglese: \"Crew Cut\"). Tutti i membri del gruppo provenivano dalla scuola \"St. Michael's Choir School\" di Toronto. Nel 1964 i Crew Cuts si sciolsero, e si sono riuniti recentemente, in occasione dello speciale televisivo \"Magic Moments: The Best of '50s Pop\"."}
{"id": "2128294", "revid": "57342", "url": "https://it.wikipedia.org/wiki?curid=2128294", "title": "Combat Circus", "text": "Combat Circus \u00e8 il secondo album di studio del gruppo ska punk italiano Talco. \u00c8 stato prodotto dalla Kob Records e distribuito per il mercato europeo dalla tedesca Mad Butcher Records. Il disco \u00e8 stato pubblicato dalla formazione con licenza Creative Commons by-nd-3.0."}
{"id": "2128298", "revid": "729019", "url": "https://it.wikipedia.org/wiki?curid=2128298", "title": "Coppa America di pallavolo maschile 1999", "text": "La II Coppa America di pallavolo maschile si svolse a Tampa, St. Petersburg e Orlando, negli Stati Uniti, dal 14 al 23 ottobre 1999. Al torneo parteciparono 6 squadre nazionali nordamericane e sudamericane e la vittoria finale and\u00f2 per la seconda volta al Brasile.\nPodio.\nCampione.\nBrasile(Secondo titolo)\nSecondo posto.\nStati Uniti\nTerzo posto.\nArgentina"}
{"id": "2128299", "revid": "1305772", "url": "https://it.wikipedia.org/wiki?curid=2128299", "title": "Giulio Calvi (vescovo)", "text": "Biografia.\nOratore sacro, maestro di divinit\u00e0 in numerosi seminari, e in particolare in quello di Frascati, dove ebbe l'incarico di arciprete parroco, nel 1608, con la nomina vescovile, fu messo da Paolo V a capo della diocesi di Sora. Resse l'ufficio per poco pi\u00f9 di 7 mesi, sopraffatto dalla morte.\nIl suo nome \u00e8 legato, in particolare, alla stesura della \"Synaxis curae animarum\", redatta sulla base della dottrina di San Tommaso, che, pubblicata a Roma nel 1600 e dedicata al cardinal Baronio, fu pi\u00f9 volte ristampata, ed ebbe una certa notoriet\u00e0 nell'ambito della teologia.\nGenealogia episcopale.\nLa genealogia episcopale \u00e8:"}
{"id": "2128303", "revid": "110157", "url": "https://it.wikipedia.org/wiki?curid=2128303", "title": "Talloria", "text": "La Talloria, o anche \"il\" Talloria (\"Tel\u00f2ira\" in dialetto langarolo), \u00e8 un torrente che scorre nel territorio collinare delle Langhe, in provincia di Cuneo: da esso prendono il nome la valle da esso attraversata e la frazione di Diano d'Alba ivi situata, che \u00e8 chiamata Valle Talloria. \u00c8 affluente di destra del fiume Tanaro.\nPercorso.\nIl suo corso, piuttosto breve (circa 10 chilometri), ha origine nel comune di Albaretto della Torre: dopo una rapida discesa si incanala in una valle stretta ma di pendenza moderata e, seguendo grossomodo la direzione sudest/nordovest, attraversa i territori dei comuni di Sinio, Serralunga d'Alba, Diano d'Alba e Grinzane Cavour. Giunto a Gallo, frazione di Grinzane Cavour, il letto del torrente piega in direzione di Alba, verso nord-est: qui scorre per due chilometri circa in una pianura prima di sfociare nel Tanaro tra i centri abitati di Roddi ed Alba.\nRegime idrico.\nLa Talloria ha un regime idrico tipicamente torrentizio, con accentuate magre estive (anche se le secche sono frequenti solo durante le estati pi\u00f9 calde) e piene temporanee dopo i nubifragi. La portata \u00e8 modestissima, pari in media a 1,8 metri cubi al secondo, ma in occasione di eventi alluvionali pu\u00f2 aumentare in modo straordinario e distruttivo, come accadde durante l'alluvione dei giorni 5 e 6 novembre 1994: in tale occasione l'abitato di Gallo sub\u00ec gravi allagamenti."}
{"id": "2128306", "revid": "599013", "url": "https://it.wikipedia.org/wiki?curid=2128306", "title": "Keith Gillespie", "text": "Carriera.\nClub.\nGillespie ha firmato per il Manchester United nel 1991 e con la squadra giovanile ha vinto la FA Youth Cup. Di quella formazione hanno fatto parte anche Paul Scholes, David Beckham, Ryan Giggs, Gary Neville e Robbie Savage.\nGillespie ha debuttato per i \"Red Devils\" nel campionato 1992-1993 e ha segnato la prima rete contro il Bury nel terzo turno della FA Cup 1992-1993, vinto dallo United per due a zero.\nHa giocato in maniera occasionale per il Manchester nei successivi due anni, ma non \u00e8 mai riuscito a togliere il posto da titolare a Kan\u010delskis, prima scelta dell'allenatore Alex Ferguson in quel ruolo.\nDopo un periodo in prestito al Wigan Athletic, si \u00e8 trasferito al Newcastle United il 10 gennaio 1995, in cambio di Andy Cole e conguaglio. Ironicamente, uno dei gol con la maglia dello United, Gillespie lo ha realizzato proprio ai \"Magpies\", nella vittoria per due a zero ad Old Trafford.\nSoltanto sette mesi dopo il suo acquisto da parte del Newcastle, si \u00e8 sparsa la voce che il Manchester United volesse riacquistarlo. In quel periodo, infatti, Kan\u010delskis si \u00e8 trasferito all'Everton e l'unico calciatore in rosa per sostituirlo era il ventenne David Beckham. Comunque, il trasferimento non \u00e8 mai avvenuto, anche per via dell'esplosione di Beckham sulla fascia destra.\nGillespie \u00e8 rimasto al Newcastle per tre anni e mezzo e, in questo periodo, ha giocato centoquarantatr\u00e9 partite, incluse quindici in Europa (sia Champions League che Coppa UEFA) e ha segnato tredici reti. Sia nel campionato 1995-1996 che nel 1996-1997 ha aiutato il Newcastle a raggiungere il secondo posto in Premier League, dietro alla sua ex squadra, il Manchester United. \u00c8 diventato cos\u00ec un calciatore chiave degli \"Entertainers\".\nNell'ultima stagione completa con il Newcastle, il campionato 1997-1998, Gillespie ha aiutato la squadra a raggiungere la finale di FA Cup 1997-1998, anche se i \"Magpies\" sono stati sconfitti dall'Arsenal. Gillespie, nel 1998, \u00e8 passato ai Blackburn Rovers in cambio di due milioni e trecentomila sterline.\nDurante le cinque stagioni passate a Ewood Park, ha collezionato centotrentotto partite e sei reti, oltre che un altro prestito al Wigan. Con i \"Latics\", nelle due esperienze, ha totalizzato quindici apparizioni e quattro gol. \u00c8 poi passato, a parametro zero, al Leicester City, per cui ha giocato in quarantotto gare con due reti, in due stagioni.\nSuccessivamente, Gillespie ha firmato un contratto annuale per lo Sheffield United, precisamente il 5 agosto 2005. \u00c8 stato poi esteso di una stagione soltanto il mese dopo. Nel primo campionato, ha avuto un ruolo chiave nella promozione dello Sheffield in Premier League.\nIl 20 gennaio 2007, durante un incontro al Madejski Stadium contro il Reading, Gillespie \u00e8 stato espulso per condotta violenta (una gomitata a Stephen Hunt) venti secondi dopo essere entrato in campo. Questa \u00e8 diventata l'espulsione pi\u00f9 veloce di un sostituto nel calcio inglese. \u00c8 stato espulso prima che la palla rientrasse in gioco, perci\u00f2 \u00e8 come se avesse giocato zero secondi.\nIl giorno dopo l'accaduto, ha chiesto al direttore esecutivo del club, Terry Robinson, di essere ceduto. Nell'estate 2007, il suo nome \u00e8 stato avvicinato ai Bolton Wanderers ma, a luglio, Gillespie ha rinnovato con lo Sheffield.\nNel luglio del 2008, si \u00e8 infortunato in un'amichevole pre-stagionale contro il Bury e ha perso l'inizio del campionato. Al suo rientro, non \u00e8 riuscito a riconquistare un posto in squadra ed \u00e8 stato cos\u00ec ceduto in prestito al Charlton.\nIl 18 agosto 2009 viene ufficializzato il suo trasferimento al , squadra campione in carica dell'Irlanda del Nord.\nNazionale.\n\u00c8 attualmente al quarto posto della classifica presenze dell', con ottantasei apparizioni. Ha debuttato nel settembre 1994, in una sconfitta casalinga per due a uno contro il . Ha giocato un importante ruolo nella vittoria della sua squadra sulla nelle qualificazioni al . \u00c8 stato anche indagato dalla federazione calcistica irlandese per uno scontro avvenuto con George McCartney, di ritorno da una trasferta in ."}
{"id": "2128311", "revid": "2005484", "url": "https://it.wikipedia.org/wiki?curid=2128311", "title": "The King of Fighters '97", "text": " \u00e8 un videogioco arcade del 1997 sviluppato da SNK. Quarto capitolo della serie di picchiaduro a incontri \"The King of Fighters\", \u00e8 stato convertito per Neo Geo e in seguito per numerose console tra cui Neo Geo CD, PlayStation e Sega Saturn, inizialmente in esclusiva per il mercato giapponese.\nTrama.\nIl \"The King of Fighters '96\" ha ottenuto un successo commerciale immenso, facendo impazzire la massa. Alcuni mesi dopo il torneo, alcune associazioni si unirono per disputare numerosi incontri del nuovo torneo in tutto il globo.\nTutti i media ne hanno diffuso la notizia, rendendo impazienti i fans di rivedere i loro beniamini, conoscendone anche numerosi altri. Volendo venire a conoscenza della potenza di Orochi, Geese Howard forma un '97 Special Team', composto da Ryuji Yamazaki, Blue Mary and Billy Kane. \nAppare anche il nuovo \"New Faces Team\", formato da tre artisti della musica: (Shermie, Yashiro Nanakase e Chris), con l'intenzione di risvegliare Orochi dalla sua prigionia, per di pi\u00f9 rubando l'invito dell \"American Sports Team\", formato da (Heavy D!, Lucky Glauber e Brian Battler).\nUfficialmente \u00e8 l'Hero Team di (Kyo Kusanagi, Benimaru Nikaido e Goro Daimon) ad arrivare in finale, dovendo per\u00f2 prima eliminare Iori Yagami, posseduto dal sangue di Orochi, rendendolo animalesco e molto pi\u00f9 letale.\nUna volta sconfitto, vengono affrontati un'altra volta dal New Faces Team, di cui tutti e tre i membri si rivelano essere parte del Clan Orochi. Yashiro rivela a Kyo che lui e i suoi due amici hanno approfittato del torneo per usare l'energia degli sfidanti sconfitti per dare la forza all'Orochi di risvegliarsi, oltre ad essere ad un passo della rinascita del loro quarto membro, Goenitz, loro ex-capo, morto nel \"King of Fighters '96\" ucciso dallo stesso Hero Team.\nI tre, risvegliatisi nelle loro forme originali, scaturiscono i loro poteri, uguali a quelli dell'Hero Team ma molto pi\u00f9 effettivi sul mondo che li circonda. Dopo una lunga e pericolosissima battaglia, Yashiro e Shermie si uccidono con le loro stesse mani, per risvegliare Orochi, rinchiuso nel corpo del mingherlino Chris.\nDopo che una luce acceca i protagonisti, al posto di Chris appare la sua versione adulta, levitante a mezz'aria e con il corpo dai muscoli ben sviluppati e circondato da un'aura di pura malvagit\u00e0. Benimaru e Goro vengono facilmente sconfitti data la potenza dell'essere, solo Kyo rimane in piedi.\nMa, improvvisamente, Iori Yagami e Chizuru Kagura uniscono i poteri innati dei clan di cui sono discendenti per affrontare la minaccia. Il trio, grazie alla loro unione, riesce a sconfiggere Orochi. \nNell'ultimo istante di vita rimastogli, Orochi fa ribollire il sangue maledetto in Iori Yagami, tentando di fargli uccidere Kyo e Chizuru ma, essendo pi\u00f9 lesto di lui, Kyo riesce a bloccarlo in tempo, esplodendo in un enorme massa di energia. \nChizuru, dopo un breve lasso di tempo, rinviene e nota che entrambi sono scomparsi, ma anche di Orochi ormai non c'\u00e8 pi\u00f9 traccia. Benimaru e Daimon salvano Chizuru, che informa loro della fine della minaccia di Orochi, ma \u00e8 allo stesso tempo ignara della sorte di Kyo e Iori.\nI due non si pongono problemi, sicuri che il loro amico torner\u00e0 a riformare il trio, da sempre legato dalla passione per il combattimento."}
{"id": "2128312", "revid": "1305772", "url": "https://it.wikipedia.org/wiki?curid=2128312", "title": "Francesco Marrassini", "text": "\u00c8 stato presidente dell'Agliana, societ\u00e0 nata nel 1984, dal 1990 fino al 2007, anno della mancata iscrizione della societ\u00e0 alla massima serie calcistica femminile. Dopo alcuni anni come collaboratore \u00e8 stato presidente dell'Aglianese femminile dal 1990, con lui l'Aglianese ha vinto uno scudetto nel 1994-1995 e la Coppa Italia 1997.\nNell'agosto 1997 contatt\u00f2 senza successo Susana Werner, la fidanzata di Ronaldo, per inserirla nella sua squadra."}
{"id": "2128321", "revid": "287204", "url": "https://it.wikipedia.org/wiki?curid=2128321", "title": "Polanyi", "text": ""}
{"id": "2128323", "revid": "1788047", "url": "https://it.wikipedia.org/wiki?curid=2128323", "title": "Maryland Heights", "text": "Maryland Heights \u00e8 una citt\u00e0 degli Stati Uniti d'America, nella Contea di St. Louis dello Stato del Missouri.\n\u00c8 all'interno della seconda cintura urbana di St. Louis, zona nord-occidentale. Al 2007 possedeva una popolazione di 26.109 abitanti. La citt\u00e0 venne fondata nel 1838."}
{"id": "2128327", "revid": "486946", "url": "https://it.wikipedia.org/wiki?curid=2128327", "title": "Riad Ribeiro", "text": ""}
{"id": "2128329", "revid": "124376233", "url": "https://it.wikipedia.org/wiki?curid=2128329", "title": "Penn Badgley", "text": " Badgley \u00e8 anche il cantante della band di Brooklyn MOTHXR.\nBiografia.\nBadgley nasce a Baltimora e trascorre gli anni dell'infanzia tra Woodlake, in Virginia, e Seattle. Frequenta la Woolridge Elementary e la Swift Creek Elementary. In seguito, comincia a frequentare la Charles Wright Academy a Tacoma. Viene anche coinvolto nel Seattle Children's Theatre.\nAll'et\u00e0 di 11 anni, Badgley si trasferisce a Hollywood e comincia la carriera d'attore. Durante questo periodo si avvicina anche alla musica, incidendo un singolo pop nel 1998. A 14 anni, comincia a frequentare il Santa Monica City College e viene successivamente ammesso alla University of Southern California, che non frequenta a causa di obblighi contrattuali.\nCarriera.\nBadgley comincia la sua carriera come doppiatore nel videogioco \"Mario Golf 64\" nel 1999 e, l'anno seguente, in \"Mario Tennis 64\". Debutta in televisione, invece, in un episodio di \"Will &amp; Grace\". A questa seguono alcune partecipazioni in diverse serie televisive, tra le quali \"Mammi si diventa\", \"The Brothers Garcia\" e \"Le cose che amo di te\". Prende parte anche al film \"Il mio ragazzo \u00e8 un bastardo\" nel ruolo di Scott Tucker.\nBadgley comincia a farsi notare come Chance Chancellor nella soap opera \"Febbre d'amore\" nel 2000. Per questo ruolo viene nominato, nel 2001, ai Young Artist Awards nella categoria \"Best Performance in a Daytime Series\".\nNel 2002, prende parte alla serie \"Do Over\" e al film \"Drive-Thru\" insieme a Leighton Meester. Nel 2004, interpreta Sam Tunney in \"The Mountain\", che viene per\u00f2 cancellata dopo la prima stagione. La stessa cosa accade a \"The Bedford Diaries\", un'altra serie nella quale Badgley ha il ruolo da protagonista.\nBadgley raggiunge la notoriet\u00e0 internazionale con la serie televisiva di The CW \"Gossip Girl\", nella quale interpreta Dan Humphrey dal 2007 al 2012.\nNel 2009 prende parte a \"Il segreto di David - The Stepfather\", remake del thriller americano del 1987 \"The Stepfather - Il patrigno\". L'anno seguente, recita in \"Easy Girl\" con Emma Stone.\nNel 2011, oltre ad apparire nel thriller \"Margin Call\", compare nella classifica di People \"25 Beauties (and Hotties) at 25\" e al 75\u00ba posto nella classifica \"TV's 100 Sexiest Men of 2011\" di BuddyTV. A fine giugno 2011, viene annunciato che Badgley interpreter\u00e0 Jeff Buckley in \"Greetings From Tim Buckley\".\nTerminato \"Gossip Girl\" si dedica prevalentemente alla musica, pur continuando a girare diversi film. Nel 2018 torna sul piccolo schermo da protagonista, con la serie tv \"You,\" per la quale riceve recensioni positive\".\" La seconda stagione della serie \u00e8 stata rilasciata su Netflix il 26 dicembre 2019.\nNell'ottobre 2019, \u00e8 stato annunciato che Badgley si era unito al cast del film \"Here Today\", al fianco di Billy Crystal e Tiffany Haddish.\nFilantropia.\nA marzo 2010, la Croce Rossa Americana annuncia Penn Badgley come membro del National Celebrity Cabinet, un gruppo di celebrit\u00e0 che sostengono la croce rossa donando il loro tempo per scopi umanitari.\nVita privata.\nBadgley ha avuto una lunga relazione con Blake Lively, co-protagonista in \"Gossip Girl\" , per poi frequentare l'attrice Zo\u00eb Kravitz, prima di iniziare una storia con la cantante Domino Kirke nel 2014. Si sono sposati in un tribunale di New York il 27 febbraio 2017. \u00c8 patrigno del figlio di Kirke, Cassio. Il 21 settembre 2020, tramite un post su Instagram, la moglie rivela la nascita del loro primo figlio, avvenuta nell'agosto dello stesso anno.\nBadgley \u00e8 un amico dell'attivista di Baltimora DeRay McKesson, che ha incontrato durante il movimento Occupy Wall Street, e si considera un alleato del movimento Black Lives Matter. Badgley vuole che il dialogo sulla brutalit\u00e0 della polizia includa le donne vittime. Supporta anche i diritti LGBT. Badgley \u00e8 un membro della fede baha'i.\nDoppiatori italiani.\nNelle versioni in italiano dei suoi film, Penn Badgley \u00e8 stato doppiato da:"}
{"id": "2128331", "revid": "648716", "url": "https://it.wikipedia.org/wiki?curid=2128331", "title": "Diffrazione di Fresnel", "text": "In ottica, si dice diffrazione di Fresnel il processo di diffrazione di un'onda, nel caso in cui il piano di osservazione sia a distanza dell'ordine o pi\u00f9 piccola dell'ampiezza della fenditura. Questo regime di propagazione \u00e8 caratterizzato da un numero di Fresnel prossimo ad 1. \nAll'aumentare della distanza fra la fenditura ed il piano di osservazione, il termine di fase quadratico presente nell'integrale di propagazione di Fresnel, diventa trascurabile per qualsiasi valore di curvatura del fronte d'onda. In questo modo nel punto di osservazione, le onde diffratte si possono considerare comepiane e la diffrazione di Fraunhofer diventa la migliore approssimazione per la propagazione ottica. \nQuesto fenomeno fisico prende il nome dal fisico francese Augustin-Jean Fresnel studioso di ottica e dei principali fenomeni quali la rifrazione, riflessione, diffrazione e noto anche per la Lente di Fresnel.\nLa diffrazione di Fresnel dovuta a un insieme di dentellature periodiche su una lastra pu\u00f2 essere utilizzata per produrre una riflessione: quest'effetto \u00e8 alla base degli specchi atomici."}
{"id": "2128332", "revid": "648716", "url": "https://it.wikipedia.org/wiki?curid=2128332", "title": "Sidetici", "text": "I Sidetici furono un popolo indoeuropeo del ramo anatolico, storicamente stanziato nella citt\u00e0 di Side in Panfilia, nella parte centro-meridionale dell'Anatolia. La loro presenza nella regione \u00e8 attestata tra il V e il III secolo a.C. Sono probabili eredi storici degli Ittiti e dei Luvi preesistenti nella regione ma hanno subito una forte influenza ellenica; hanno lasciato testimonianze scritte della loro lingua originale, variet\u00e0 tarda del ramo anatolico delle lingue indoeuropee: il sidetico, strettamente imparentato con il licio e il pisidio."}
{"id": "2128335", "revid": "1391549", "url": "https://it.wikipedia.org/wiki?curid=2128335", "title": "Independence (Missouri)", "text": "Independence \u00e8 un comune (\"city\") degli Stati Uniti d'America e capoluogo della contea di Jackson nello Stato del Missouri. La popolazione era di 116,830 persone al censimento del 2010, il che la rende la quarta citt\u00e0 pi\u00f9 popolosa dello stato e la duecentoventiquattresima citt\u00e0 pi\u00f9 popolosa della nazione. Independence \u00e8 una citt\u00e0 satellite di Kansas City e fa parte dell'area metropolitana di Kansas City.\nIndependence \u00e8 nota come \"Queen City of the Trails\" perch\u00e9 era un punto di partenza per il California Trail, Oregon Trail, e Santa Fe Trail. Independence \u00e8 anche la citt\u00e0 dove ha vissuto il presidente degli Stati Uniti Harry Truman; la Truman Presidential Library and Museum si trova in citt\u00e0, Truman e la sua first lady Bess Truman sono sepolti qui. La citt\u00e0 \u00e8 anche sede del Movimento dei Santi degli ultimi giorni, il Temple Lot di Joseph Smith del 1831 si trova qui, in citt\u00e0 sono presenti anche altre chiese dei Santi degli ultimi giorni.\nGeografia fisica.\nIndependence \u00e8 situata a (39.079805, \u221294.406551).\nSecondo lo United States Census Bureau, ha un'area totale di 78,25 miglia quadrate (202,67\u00a0km\u00b2).\nSociet\u00e0.\nEvoluzione demografica.\nSecondo il censimento del 2010, c'erano 116,830 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'85,7% di bianchi, il 5,6% di afroamericani, lo 0,6% di nativi americani, l'1,0% di asiatici, lo 0,7% di oceaniani, il 3,2% di altre etnie, e il 3,2% di due o pi\u00f9 etnie. Ispanici o latinos di qualunque etnia erano il 7,7% della popolazione."}
{"id": "2128345", "revid": "93556", "url": "https://it.wikipedia.org/wiki?curid=2128345", "title": "Orlando Magic 1993-1994", "text": "La stagione NBA 1993-1994 fu la 5\u00aa stagione della storia degli Orlando Magic che si concluse con un record di 50 vittorie e 32 sconfitte nella regular season, il 2\u00ba posto nella Atlantic Division e il 4\u00b0 complessivo nella Eastern Conference.\nNei play-off del 1994 la squadra venne eliminata al primo turno dagli Indiana Pacers per 3-0.\nDraft.\nChris Webber venne immediatamente ceduto ai Golden State Warriors in cambio di Anfernee Hardaway e di tre future prime scelte.\nPlay-off.\nPrimo turno.\nGara 1\nGara 2\nGara 3\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2128353", "revid": "1793900", "url": "https://it.wikipedia.org/wiki?curid=2128353", "title": "Greeba", "text": "Il Greeba \u00e8 un fiume che scorre sull'Isola di Man (Regno Unito).\nNasce sul monte Greeba al di sopra di Kerrow Glass e Cooilslieu, scorre verso sud ed est attraverso il villaggio e il castello prima di unirsi al fiume River Dhoo ad ovest di Crosby."}
{"id": "2128357", "revid": "300067", "url": "https://it.wikipedia.org/wiki?curid=2128357", "title": "Amir Johnson", "text": ""}
{"id": "2128370", "revid": "55935", "url": "https://it.wikipedia.org/wiki?curid=2128370", "title": "Polipodio Calabro", "text": ""}
{"id": "2128372", "revid": "599013", "url": "https://it.wikipedia.org/wiki?curid=2128372", "title": "Vasil Stojanov (pallavolista)", "text": "Biografia.\nStoyanov cresce pallavolisticamente nella squadra bulgara dello Slavia Sofia, squadra che ha cresciuto, tra gli altri, Matey Kaziyski. Per un po' di tempo fa la spola tra la Romania e la Bulgaria, giocando un anno a Cipro, nel Pafiakos V.C.. Nella stagione 2007-08 approda a Trento, dove vince lo scudetto, e l'anno successivo ritorna in Bulgaria per giocare nel Lukoil Neftochimic Bourga. Nella stagione 2009-2010 ha militato nel Citt\u00e0 di Castello in Serie A2."}
{"id": "2128373", "revid": "599013", "url": "https://it.wikipedia.org/wiki?curid=2128373", "title": "Rodney Carney", "text": ""}
{"id": "2128374", "revid": "1005847", "url": "https://it.wikipedia.org/wiki?curid=2128374", "title": "Larne", "text": "Larne o Lairne (in gaelico irlandese Latharna) \u00e8 una citt\u00e0 del Regno Unito, capoluogo del distretto omonimo in Irlanda del Nord, fino al 1973 parte della ex contea di Antrim.\nPorto commerciale sul canale del Nord e citt\u00e0 industriale, al 2011 la sua zona metropolitana conta poco pi\u00f9 di 32\u00a0000 abitanti; aperta al traffico marittimo da pi\u00f9 di mille anni, \u00e8 tuttora un rilevante scalo di navi traghetto.\nLa citt\u00e0 \u00e8 amministrata dal Larne Borough Council.\nAssieme al vicino distretto di Carrickfergus e parte di Newtownabbey forma il collegio elettorale di East Antrim per le elezioni al Parlamento del Regno Unito e dell'assemblea nordirlandese.\nStoria.\nDurante il XVIII secolo numerosi irlandesi dell'Ulster emigrarono in nord America dal porto di Larne.\nUn monumento di Curran Park commemora i \"Friends Goodwill\", la prima nave di emigranti a salpare da Larne nel maggio 1717 per raggiungere Boston negli Stati Uniti.\nLe radici irlandesi di Boston derivano infatti da Larne. Anche Larne \u00e8 stata investita dalla grande carestia irlandese della met\u00e0 dell'Ottocento."}
