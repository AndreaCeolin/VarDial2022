{"id": "2086047", "revid": "1543377", "url": "https://it.wikipedia.org/wiki?curid=2086047", "title": "Vespa mandarinia", "text": "Il calabrone gigante asiatico (Vespa mandarinia ), detto anche calabrone giapponese, \u00e8 il calabrone pi\u00f9 grande del mondo. Nativo dell'Asia orientale temperata e tropicale, il suo corpo \u00e8 lungo circa 45 mm, con un'apertura alare di circa 75 mm e un pungiglione lungo 6 mm, col quale inietta una grande quantit\u00e0 di potente veleno (mortale per effetto di una reazione allergica, se non trattata opportunamente e quanto prima); le regine possono raggiungere una lunghezza di 55 mm.\nIl calabrone gigante asiatico \u00e8 spesso confuso con la \"Vespa velutina\" (o \u201ccalabrone dalle zampe gialle\u201d), una specie invasiva che causa maggiori preoccupazioni in Europa; e a volte anche con la \"Vespa orientalis\".\nAnatomia.\nHa la testa color arancione e apertura alare molto ampia, in paragone alle altre specie. Gli occhi composti e gli ocelli sono color marrone scuro, le antenne sono marrone-arancione. Il clipeo (lamina a forma di scudo davanti alla testa) \u00e8 arancione e punteggiato; la parte posteriore del clipeo ha lobi stretti, arrotondati. La mandibola \u00e8 grande, arancione, con un dente nero (superficie masticatoria interna).\nIl torace e il propodeum (segmento che forma la parte posteriore del torace) della vespa mandarinia hanno un caratteristico color dorato e un grande scutello dalla linea mediale profondamente impressa. Il postscutello sporge e sovrasta il propodeum. Le zampe anteriori sono color arancione con tarsi marrone scuro; quelle centrali e quelle posteriori sono color castano scuro. Le ali dell'insetto sono di color grigio-marrone scuro. Le tegula sono marroni.\nDistribuzione geografica.\nIl calabrone gigante asiatico si pu\u00f2 trovare in Territorio del Litorale, Corea, Cina, Taiwan, Indocina, Nepal, India, Sri Lanka, ma \u00e8 pi\u00f9 comune nelle aree montane del Giappone. Di recente \u00e8 stato avvistato anche negli Stati Uniti, in Europa non ci sono segnalazioni.\nPreferisce vivere in basse montagne e foreste, mentre evita completamente pianure e le alte altitudini.\nCiclo vitale.\nIl ciclo vitale di questo insetto inizia in modo pi\u00f9 o meno uguale a quello degli altri vespidi sociali: una femmina fondatrice, o regina, si sveglia in primavera e fonda un nido.\nNel caso della Vespa mandarinia il risveglio avviene nel mese di aprile, dopo vari mesi di ibernazione all'interno di cavit\u00e0 nel terreno o nel legno marcescente. Essa trascorre varie settimane a nutrirsi con le secrezioni zuccherine nelle lesioni della corteccia di alcuni alberi, come le querce, attendendo la maturazione degli ovari. La fondazione del nido inizia in giugno, all'interno di una cavit\u00e0 sotterranea come una tana di roditori abbandonata o simili. La costruzione del nido, con materiale cartaceo ricavato dalle fibre di corteccia di giovani rami masticate, prevede la creazione di un peduncolo al quale sono fissate un gran numero di celle esagonali rivolte verso il basso. Ogni cella ospita un uovo, che si sviluppa in larva.\nLe larve sono nutrite con carne di altri insetti cacciati dalla regina stessa, ed in cambio, se stimolate meccanicamente, secernono una gocciolina di liquido zuccherino e ricco di aminoacidi da cui essa prende energia per una nuova battuta di caccia. Un esile strato protettivo viene costruito attorno al favo.\nLe larve maturano in circa un mese, costruendo un opercolo sericeo con il quale chiudono la propria cella una volta raggiunta la maturit\u00e0. All'interno della cella chiusa, la larva muta in pupa e matura in circa una settimana. Una volta diventata un'operaia adulta, rosicchia l'opercolo di seta ed emerge.\nIn luglio, nascono cos\u00ec le prime operaie, leggermente pi\u00f9 piccole, allevate dalla sola regina. Le prime operaie arrivano circa ad essere 40, ma prima che esse imparino completamente le mansioni del nido (estendere e costruire le cellette, ampliare lo strato protettivo, difendere la colonia e cacciare insetti con cui nutrire le larve), la regina continua per un breve periodo a lavorare, cessando totalmente ogni attivit\u00e0 al di fuori della deposizione di uova in circa 10 giorni.\nIn estate, la regina depone centinaia, migliaia di uova, accudita dalle operaie nate. Una colonia in salute, ad inizio agosto, conta circa un centinaio di operaie per poco pi\u00f9 di un migliaio di cellette. \nVia via che passa il tempo, nascono sempre pi\u00f9 operaie e ben presto un solo piano di cellette non basta pi\u00f9: sono costruiti ulteriori piani per permettere alla famiglia di allargarsi, e il nido pu\u00f2 raggiungere le dimensioni e la forma di una sfera anche di 60\u00a0cm di diametro, protetto da strati di copertura impermeabile che fungono da muri termici con cui si isola il calore. L'appetito delle larve costringe le operaie a cercare cibo sempre pi\u00f9 spesso e pi\u00f9 lontano.\nA cavallo fra agosto e settembre, la colonia pu\u00f2 contare in media 300 operaie ed un numero enorme di cellette. Ogni giorno, ci sono numerose operaie che nascono e sempre pi\u00f9 larve da sfamare. Una colonia matura pu\u00f2 diventare estremamente pericolosa, in quanto si avvia al declino. A met\u00e0 settembre nascono i primi esemplari maschi, a met\u00e0 ottobre nascono esemplari fertili e di grandi dimensioni, che saranno le future fondatrici nell'anno successivo. A fine ottobre la regina muore, probabilmente sono le operaie stesse ad ucciderla appena essa diventa incapace di produrre i feromoni che indicano alla colonia che solo lei \u00e8 in grado di riprodursi. La colonia cade quindi nella totale anarchia. Le operaie, ormai decimate dal mancato ricambio generazionale, cessano di nutrire le larve rimaste che iniziano a morire di fame, creando un odore nauseabondo, preludio della imminente estinzione della colonia. Le operaie, ormai anziane, sono ormai vicine alla morte. Sono spesso facili da incontrare presso fonti zuccherine alla ricerca di cibo, aspettando la morte.\nLe nuove regine e i maschi, intanto, si colorano di un arancione carico per via dei carotenoidi sintetizzati in gran quantit\u00e0 nella cuticola. I maschi pattugliano l'uscita del nido, catturando ogni regina che esce per provare ad accoppiarsi con essa. Le regine non compiono alcun volo di orientamento, per cui non appena si accoppiano, prendono il volo e non tornano mai pi\u00f9 al nido originale, che comunque \u00e8 ormai quasi desolato. Una abbondante met\u00e0 delle regine vola senza accoppiarsi: sono regine sterili, che passeranno comunque la stagione fredda in ibernazione come quelle fecondate, ma a differenza di queste ultime, al risveglio primaverile non riusciranno a fondare alcun nido e non raggiungeranno mai la totale capacit\u00e0 riproduttiva, morendo in luglio.\nPuntura.\nIl pungiglione della vespa mandarinia \u00e8 lungo circa 6\u00a0mm e pu\u00f2 iniettare un potente veleno che contiene, come quello delle api e delle vespe, un peptide citolitico, che pu\u00f2 danneggiare i tessuti con un'azione di fosfolipasi, in aggiunta alla sua propria intrinseca fosfolipasi.\nMasato Ono, un entomologo della Tamagawa University vicino a Tokyo, descrisse una puntura ricevuta \u201ccome un chiodo rovente conficcato nella gamba\u201d.\nUn soggetto allergico pu\u00f2 morire per reazione allergica; il veleno per\u00f2, contenendo una neurotossina chiamata \"mandaratossina\", pu\u00f2 essere letale anche per persone non allergiche, se la dose \u00e8 sufficiente (ossia in caso di punture multiple).\nOgni anno circa 50 persone muoiono in Giappone dopo essere state punte. Secondo un'altra fonte, dal 2001, in Giappone il numero di morti annuali causate da punture di vespe, api e calabroni \u00e8 tra 12 e 26. Dato che questo numero include anche morti causate da vespe, api e altre specie di calabroni, il numero di morti causate dalla Vespa mandarinia \u00e8 probabilmente molto pi\u00f9 basso.\nSebbene non tutti mostrino lesioni o necrosi, esiste una forte correlazione tra il numero di punture e la gravit\u00e0 del danno subito. Coloro che sono morti, in media, erano stati punti 59 volte (con uno scarto quadratico medio di 12), mentre coloro che sono sopravvissuti hanno subito 28 punture (con uno scarto quadratico medio di 4)\nAlcune note sul veleno e sul pungiglione della vespa mandarinia:\nPrimo soccorso in caso di puntura.\nLa puntura di calabrone gigante \u00e8 estremamente dolorosa e potenzialmente letale, e contiene feromoni che attraggono e incitano altri calabroni ad attaccare nuovamente.\nPredazione.\nIl calabrone gigante asiatico \u00e8 un predatore inesorabile, che caccia altri grandi insetti, come le api, le altre specie di calabroni e le mantidi.\nNel pieno della stagione estiva, una colonia ancora in crescita pu\u00f2 limitarsi a cacciare insetti solitari o braccare qualche ape operaia all'ingresso degli alveari. Una colonia matura, invece, ha bisogno di una quantit\u00e0 di proteine molto maggiore per nutrire sempre pi\u00f9 larve, tra cui quelle destinate a diventare sessuati. Per soddisfare questo fabbisogno, le operaie aumentano la loro aggressivit\u00e0 a livelli esponenziali, arrivando a localizzare e sterminare intere colonie di api o di altre vespe, di cui depredano le larve e le pupe per portarle al nido. \nLe api giapponesi, della sottospecie Apis cerana japonica, hanno sviluppato un metodo per combattere il calabrone. Quando un'operaia di calabrone localizza un nido, le api la fanno avvicinare e poi la ricoprono completamente con i loro corpi, producendo calore mediante i muscoli alari e arrostendo il calabrone. Questo metodo funziona fintanto che le api riescono ad abbindolare il calabrone. Se esso sopravvive, torner\u00e0 assieme a numerosi altri compagni che saranno in grado di estinguere la colonia. Le api europee, non essendosi evolute nell'ambiente naturale del calabrone gigante, non hanno sviluppato questa tecnica: le colonie di api europee in Giappone sono minacciate e spesso sterminate, nel giro di pochissimi anni, da sciami di calabroni.\nI calabroni adulti non possono digerire le proteine solide, perch\u00e9 il loro peziolo (congiunzione tra torace e addome) \u00e8 troppo stretto, cos\u00ec non mangiano le loro prede, ma le masticano ottenendo una pasta che danno alle loro larve; queste producono in cambio un liquido chiaro, la \"miscela aminoacida di vespa\", che poi gli adulti consumano.\nIn assenza di larve nel nido (gi\u00e0 sfarfallate o ancora nascenti), gli adulti bottinano sui fiori o vanno alla ricerca di liquidi zuccherini di vario genere.\nUso nell'alimentazione umana.\nNei villaggi montani del Giappone le larve e le pupe dei calabroni sono considerate una prelibatezza. Esse sono mangiate fritte, o come una specie di sashimi di calabroni.\nUso come integratore.\nRecentemente numerose ditte in Asia e in Europa hanno cominciato a produrre integratori alimentari e bevande energetiche contenenti una versione sintetica delle secrezioni delle larve di Vespa mandarinia. I fabbricanti di questi prodotti affermano che il loro consumo migliorerebbe la resistenza fisica umana."}
{"id": "2086051", "revid": "599013", "url": "https://it.wikipedia.org/wiki?curid=2086051", "title": "Lucini (disambigua)", "text": ""}
{"id": "2086058", "revid": "848247", "url": "https://it.wikipedia.org/wiki?curid=2086058", "title": "Villa Sant'Angelo", "text": "Villa Sant'Angelo \u00e8 un comune italiano di abitanti della provincia dell'Aquila in Abruzzo. Fa parte della comunit\u00e0 montana Amiternina. Il paese, con la sua frazione Tussillo, \u00e8 un antico borgo nella Valle dell'Aterno.\nStoria.\nEpoca romana.\nInizialmente le origini di Villa S.Angelo erano state fatte risalire al Medioevo, ma gli ultimi scavi archeologici effettuati nell'estate del 2005 (i primi scavi risalgono al gennaio del 1986) ed il conseguente ritrovamento di interessanti reperti archeologici, hanno rilevato la presenza di edifici romani al tempo dell'et\u00e0 imperiale. \u00c8 stato infatti identificato un muro che probabilmente delimitava un antico edificio romano. In una parte di necropoli sono state rinvenute dieci tombe, cosiddette a cappuccina, ed i relativi corredi funerari, costituiti da bicchieri in terracotta, lucerne e monete in bronzo ed argento. Proprio queste ultime si sono rivelate delle fonti d'informazione preziosissime per ricostruire la datazione e la storia di Villa S.Angelo: le monete attestano la probabile datazione del borgo tra il II secolo d.C. e la prima met\u00e0 del IV.\nOrigine longobarda.\nVilla Sant'Angelo \u00e8 frutto dell'unione di due borghi medievali: il villaggio di Sant'Angelo di chiara fondazione longobarda, che \u00e8 l'attuale sede comunale, e il villaggio di Tussillo, la frazione posta ad ovest, con la chiesa di Sant'Agata, altra santa venerata gi\u00e0 dal VII secolo in Abruzzo. La presenza longobarda, oltre al fatto di aver eretto la prima chiesa in onore di San Michele, ancora oggi esistente, \u00e8 dimostrata anche dall'aspetto a pianta ellittica del paese, il diverticolo di strade di via Romana, via San Michele, via Madonna di Prata, anche se molte di queste antiche case sono state quasi distrutte dal terremoto del 2009; che ha la corte centrale nell'attuale piazza municipale con la chiesa della Madonna delle Grazie. Anche il borgo di Tussillo presenta tracce di borgo ellittico raccolto attorno a una corte con chiesa di Sant'Agata; anche se in questo caso il borgo sembra aprirsi a ventaglio verso Villa Sant'Angelo, compreso tra via della Chiesa e via dei Colombi. La chiesa si trova nella parte pi\u00f9 elevata di Tussillo, da cui parte il ventaglio di case a mo' di costa.\nOrigini italiche.\nLe tracce longobardo-franche del IX-X secolo consistono in lapidi murate nella chiesa di San Michele, che testimoniano la presenza della chiesa in loco gi\u00e0 prima dell'arrivo dei Longobardi. Si \u00e8 pensato che l'area fosse abitata da ville e casali romani, forse di commercianti e agricoltori che poi si spostavano sulla via del Tratturo Magno, non distante da Peltuinum, dove avveniva i traffici commerciali lungo la via Claudia Nova. La chiesetta, poi colonizzata dai longobardi e dedicata a Sant'Angelo, doveva essere il luogo di riferimento di queste popolazioni sparse; tuttavia si esclude che possa essere stata edificata sopra un santuario italico o romano.\nSono stati rinvenuti invece ritrovamenti archeologici presso l'ex edificio scolastico: un sarcofago imperiale del IV secolo d.C., mentre in localit\u00e0 San Tatere, verso Casentino, un altro sarcofago con frammenti fittili d'epoca romana; lo stesso Theodor Mommsen studi\u00f2 l'iscrizione numero 3463 del CIL di una lastra sepolcrale romana di Villa Dragonetti a Paganica, che a suo dire proveniva da Villa Sant'Angelo, lasciando presumere che nel territorio comunale si trovi una necropoli molto pi\u00f9 vasta, cos\u00ec come quelle rinvenute nelle contrade aquilane di Paganica, Bazzano, Coppito, Onna.\nAttualmente non si sono riconosciute nell'abitato villese tracce di toponimi antichi, data l'assenza di scavi; i toponimi sono tutti medievali, come Cogli o Pescasale, la strada che porta al fiume Aterno. Alcuni studiosi hanno ipotizzato che ruderi di eventuale citt\u00e0 potrebbero trovarsi a qualche km di distanza, come \u00e8 accaduto per i rinvenimenti delle citt\u00e0 di Aveia a Fossa, Pitinum a 5\u00a0km dall'Aquila nel quartiere Pile, ecc.\nMedioevo: l'incastellamento.\nNell'epoca del tardo impero romano, la zona di Villa Sant'Angelo rispondeva alla baronia di Barile nel territorio di Frustenias, ossia Forcona presso Civita di Bagno dell'Aquila. Dopo le occupazioni unghere e saracene nel IX secolo, quando i longobardi avevano gi\u00e0 dato il segno del loro passaggio nella zona, fu necessario per gli abitanti fortificarsi in castelli e torri sopra colline. Furono cos\u00ec costruite le ville con la torre di Fonteavignone (Rocca di Mezzo), Casentino di Sant'Eusanio, Villa Sant'Angelo e Tusillo. Ricordi dell'occupazione saracena si hanno nel toponimo di Colle Saraceno, cos\u00ec come la colonia araba che si insedi\u00f2 in Arischia, frazione aquilana, dopo la battaglia di Garigliano del 915, cacciati poi dai Normanni nell'XI secolo.\nNormanni, Svevi, Angioini.\nLa Villa \u00e8 citata nel 1173 da papa Alessandro III; fino al 1254 la Villa dipese dal castello di Barile, che poi partecip\u00f2, insieme alla Villa, alla fondazione di L'Aquila, ed entr\u00f2 dal 1265 ufficialmente nel contado aquilano. Lo storico Claudio Crispomonti nella sua monografia sull'Aquila, pur con ipotesi fantasiose, cerca di ricostruire la storia del castello distrutto di Barile, uno dei 99 che fondarono la citt\u00e0, sarebbe stato fondato nel 929 da un tal Parile, poi nel 1015 era di un Taddeo dei Conti dei Marsi, nel 1107 era di Gualtiero di Ocre, capitano di Enrico V.\nCon la discesa normanna i castelli di Barile, Ocre e Collimento (oggi frazione di Lucoli) si opposero venendo conquistati; nel \"Catalogus baronum\" del 1161, Barile \u00e8 citato come possedimento del conte Berardo di Collimento, pronipote di Berardo \"il Francisco\", primo conte dei Marsi. Nel 1180 fu fondata la baronia di Barile, che comprendeva Villa Sant'Angelo, Tussillo, Fonteavignone e Terranera, poi passate a Rocca di Mezzo; nel 1196 il conte Tommaso dona Villa all'abbazia di Santa Maria di Casanova nella diocesi di Penne.\nA detta del Crispomonti, Barile per opposizione del conte Taddeo, non partecip\u00f2 alla fondazione dell'Aquila; nel 1293 il castello fu assediato da Niccol\u00f2 dell'Isola, tribuno della plebe dell'Aquila, che stava contro la pressione dei baroni sull'autonomia della neonata citt\u00e0 aquilana, tanto che dovette intervenire il re di Napoli Carlo II d'Angi\u00f2, ripartendo i terreni della baronia, di propriet\u00e0 del \"Comitatus Aquilanus\", una sorta di stato paradiso fiscale dipendente direttamente dalla Corona di Napoli. Barile fu gravemente danneggiato dall'occupazione delle truppe di Braccio da Montone nel 1424, durante la guerra di assedio all'Aquila, poi nel 1481 fu definitivamente ridotto all'obbedienza dell'Aquila, perdendo lo status di baronia.\nNel 1513 il castello di Barile risultava distrutto, e i territori furono spartiti tra Tussillo e Fonteavignone. Dopo la scomparsa di Barile, Villa Sant'Angelo assurse lentamente a centro principale di questa ex baronia. Il centro antico di Barile, a detta del Crispomonti, doveva essere nell'altura di localit\u00e0 Sante Petre, per la chiesa che aveva, dedicata a San Pietro.\nEpoca moderna.\nNel 1532 la Villa aveva 160 abitanti circa (1532 fuochi), nel 1545 si ridusse a 45 abitanti, ci\u00f2 a causa di carestie ed epidemie di peste. Negli anni a seguire i fuochi aumentarono , fino a raggiungere 420 abitanti nel 1648. In occasione dell'occupazione spagnola del Comitatus aquilano, dopo la ribellione nel 1527-29, la Villa fu assediata dal Duca d'Orange, fu infeudata ai signori Gaglioffi dell'Aquila poi dal 1599 passava ai Carli dell'Aquila, prima di ci\u00f2 era stata occupata dal capitano Martin Montares, Tussillo era di don Rodrigo Petalosa, Casentino dello stesso capitano della Villa, Fonteavignone e a don Diego Parez.\nNel 1565 la Villa viene comprata dagli Antonelli dell'Aquila, del quarto San Marciano, poi passa ai Leognani, nel 1599 passa ai Palmario, nel 1629 ai Colonna duci di Zagarolo; la presenza di Palmario Colonna \u00e8 data da una lapide commemorativa nell'ex palazzo Jacobucci. Nel 1663 la Villa viene venduta ai Barberini di Sant'Eusanio, paese l\u00ec vicino, feudatari anche di Gagliano Aterno, che tennero in possesso sino all'abolizione del feudalesimo nel 1806.\nLa Villa in questi secoli si sostiene grazie ai mulini ad acqua, viene fondata la Confraternita del Monte dei Morti, oggi estinta, per sopperire alle gravi mancanze di sistema di sepolture.\nL'Ottocento e il Novecento.\nNel 1814 durante il governo francese, la Villa passa con Tussillo, Fonteavignone, Casentino e Stiffe al comune di Rocca di Mezzo, nel distretto dell'Aquila, divenendo poi comune autonomo con Tussillo nel 1860, mentre Casentino pass\u00f2 a Sant'Eusanio, e Fonteavignone Rocca di Mezzo.\nDal 1927 la Villa fa ufficialmente parte della provincia dell'Aquila.\nA causa di emergenze non risolte, come il lavoro, malgrado la vicinanza della Villa al capoluogo abruzzese, molti cittadini dagli anni '60 sono emigrati, determinando lo spopolamento del paese.\nTerremoto del 6 aprile 2009.\nAlle 3.32 del 6 aprile 2009 un gravissimo sisma di magnitudo 5,8 (6,3 scala magnitudo momento Mw) ha colpito l'Italia centrale, in particolare l'Abruzzo. In seguito al terremoto, \u00e8 stato stimato che sia crollato circa il 90% degli edifici del paese e ci sono state 17 vittime.\nQuanto al patrimonio artistico danneggiato, la chiesa di San Michele non ha subito gravi danni, la parrocchia della Madonna delle Grazie ha visto collassare completamente la facciate met\u00e0 della chiesa stessa, con la distruzione di una preziosa statua manierista di fattura popolare, ritraente San Michele che uccide il drago. La chiesa parrocchiale \u00e8 stata messa in sicurezza con puntellamenti e copertura in legno provvisoria dell'area della facciata distrutta.\nAmministrazione.\nGemellaggi.\n\u00c8 gemellato con:"}
{"id": "2086070", "revid": "110157", "url": "https://it.wikipedia.org/wiki?curid=2086070", "title": "A Fool in Love", "text": "A Fool in Love \u00e8 un brano rock and roll, pubblicato come singolo di debutto di Ike &amp; Tina Turner nel 1960 per l'etichetta Sue Records.\nIl brano.\n\"A Fool in Love\" \u00e8 il primo singolo ad ottenere risultati significativi in classifica per Tina Turner, precedentemente conosciuta come Anna Mae Bullock, durante i primi anni del connubio artistico e sentimentale con Ike ed il suo gruppo \"Kings of Rhythm\".\nLa canzone originariamente non avrebbe dovuto essere cantata da Tina Turner, che in quel periodo era incinta di Ike. Ike Turner infatti l'aveva composta come canzone per una voce maschile, ma quando avrebbe dovuto essere registrata, il cantante del gruppo non si present\u00f2, e Ike lo sostitu\u00ec con Tina (\"Little Ann\") che ne registr\u00f2 un demo con le coriste The Ikettes.\nIke fu talmente impressionato dell'interpretazione soul della compagna, che decise di pubblicare il demo come versione ufficiale del brano.\nLa carriera dei due artisti cambi\u00f2 da quel momento in poi. Little Ann divenne Tina Turner, ed il gruppo \"King of Rhythm\" fu ribattezzato \"Ike &amp; Tina Turner\". \"A Fool in Love\" arriv\u00f2 alla seconda posizione della classifica \"Billboard R&amp;B Singles\" ed alla ventisette della \"Billboard Pop Singles\".\nLa canzone fu interpretata per la prima volta su una televisione nazionale il 3 ottobre 1960, con Tina Turner al nono mese di gravidanza. Anche dopo lo scioglimento del sodalizio Ike &amp; Tina, la cantante ha continuato a cantare il brano, anche nel suo ultimo concerto del 2000."}
{"id": "2086080", "revid": "342429", "url": "https://it.wikipedia.org/wiki?curid=2086080", "title": "Pro Patria et Libertate", "text": ""}
{"id": "2086082", "revid": "287204", "url": "https://it.wikipedia.org/wiki?curid=2086082", "title": "Il Libertario", "text": "Il Libertario fu un settimanale anarchico e libertario della Spezia, pubblicato fra il 1903 ed il 1922.\nLa storia.\nIl periodico inizi\u00f2 le pubblicazioni il 12 luglio 1903 fondato dall'anarchico Pasquale Binazzi e dalla sua compagna Zelmira Peroni. Raggiunse ben presto rilevanza nazionale per la chiarezza di impostazione e per alcune famose campagne (contro la parzialit\u00e0 di alcune sentenze della magistratura, contro il militarismo e contro il clericalismo). Venne soppresso quando il regime fascista inizi\u00f2 la sua ascesa al potere. Il direttore responsabile per tutta la durata del periodico fu lo stesso Pasquale Binazzi (coadiuvato da Zelmira Peroni che lo sostitu\u00ec in diverse occasioni anche per lunghi periodi). Binazzi anche fra il 1942 e il 1944 costitu\u00ec un riferimento organizzativo della federazione anarchica che si stava ricostituendo; le raccolte del periodico sono di basilare interesse per lo studio e la comprensione delle lotte operaie di inizio secolo e per le diatribe che provoc\u00f2 la partecipazione o meno alla prima guerra mondiale. Sono disponibili nell'Archivio della Famiglia di Camillo Berneri ed, assieme ad altre curate da Aurelio Chessa, costituiscono una fonte fondamentale per gli studi del periodo storico e gli studi di ricostruzione dello sviluppo dell'anarchismo italiano portato avanti in gran parte dallo stesso Aurelio Chessa."}
{"id": "2086084", "revid": "1149807", "url": "https://it.wikipedia.org/wiki?curid=2086084", "title": "Roberto Stocchi", "text": "Biografia.\nHa doppiato vari film di animazione come \"In viaggio con Pippo\", \"A Bug's Life - Megaminimondo\", \"Tarzan\" e molti altri. Ha inoltre doppiato diversi attori, fra i quali Toby Jones, Chris Penn, Timothy Spall e Wayne Knight. \u00c8 la voce di Klaus, il pesce rosso in \"American Dad!\", quella di \"Uncle Grandpa\" e quella di Michael Chiklis in \"No Ordinary Family\", nonch\u00e9 di Zach Galifianakis nella trilogia di \"Una notte da leoni\". Ha inoltre commentato, insieme a Francesca Draghetti, un'edizione di \"Takeshi's Castle\" andata in onda su Cartoon Network e Boing. Ha avuto un ruolo da attore nel telefilm \"Raccontami\", andato in onda su Rai 1, nel quale interpretava \"Romeo Fortini\". Nella stagione 1998/99 compar\u00ec nella trasmissione di Rai 1 \"In bocca al lupo!\" all'interno di una finestrella posta sotto la ruota del gioco \"Attenti al lupo\" da dove ironizzava su quello che avveniva in studio.\nD\u00e0 la voce al Capitan McAllister a partire dalla met\u00e0 della ventisettesima stagione de \"I Simpson\", al posto di Silvio Anselmo. \u00c8 presidente dell'ANAD dal 2012. Stocchi ha partecipato al doppiaggio inglese (diretto da Francesco Vairano) del film \"Pinocchio\" (2019) di Matteo Garrone, doppiando il personaggio del custode della scuola, interpretato da Pietro Fornaciari."}
{"id": "2086087", "revid": "1543377", "url": "https://it.wikipedia.org/wiki?curid=2086087", "title": "NBA All-Star Game 1970", "text": "L'NBA All-Star Game 1970, svoltosi a Filadelfia, vide la vittoria finale della Eastern Division sulla Western Division per 142 a 135.\nWillis Reed, dei New York Knicks, fu nominato MVP della partita."}
{"id": "2086089", "revid": "1565034", "url": "https://it.wikipedia.org/wiki?curid=2086089", "title": "Rosolino Bianchetti Boffelli", "text": "Biografia.\nRosolino Bianchetti Boffelli nasce a Camisano, in provincia di Cremona e diocesi di Crema, il 25 febbraio 1945. Viene ordinato sacerdote il 28 giugno 1974 e per tre anni svolge la sua missione pastorale in qualit\u00e0 di curato della parrocchia di Santa Maria della Croce a Crema. Nel 1977 parte in missione, dapprima in Venezuela e, dal 1979, in Guatemala. Opera in diocesi di Escuintla, quindi in quella di Quich\u00e9.\nDiviene parroco a Uspant\u00e1n, poi a Lancetillo, infine si offre volontario per il villaggio di Chajul, teatro di un eccidio nel quale erano stati assassinati il parroco, il sacrestano e alcuni catechisti. Qui fonda la cooperativa Val Vaq Quiol che lavora nell'ambito del commercio equo-solidale e che ha permesso alla gente del luogo di prendere coscienza dei propri diritti e doveri.\nIl 20 novembre 2008 \u00e8 nominato vescovo di Zacapa e prelato di Santo Cristo de Esquipulas. Riceve l'ordinazione episcopale il 31 gennaio 2009 dalle mani del vescovo di Quich\u00e9 Mario Alberto Molina Palma.\nIl 14 settembre 2012 \u00e8 nominato vescovo di Quich\u00e9.\nGenealogia episcopale.\nLa genealogia episcopale \u00e8:"}
{"id": "2086092", "revid": "84184", "url": "https://it.wikipedia.org/wiki?curid=2086092", "title": "Bianconi", "text": ""}
{"id": "2086097", "revid": "1543377", "url": "https://it.wikipedia.org/wiki?curid=2086097", "title": "Signoria di B\u0101niy\u0101s", "text": "La Signoria di B\u0101niy\u0101s era un valvassore del Principato di Galilea che a sua volta era vassallo del crociato Regno di Gerusalemme.\nNel 1128 i Nizariti diedero B\u0101niy\u0101s a Baldovino II che la infeud\u00f2 a R\u00e9nier Brus, questi era anche Signore di Assebebe, che fu fusa con B\u0101niy\u0101s.\nLa figlia di Renier spos\u00f2 Umfredo II che divenne Signore di B\u0101niy\u0101s attorno al 1148.\nUmfredo II vendette parti delle signorie di Chastel Neuf e di B\u0101niy\u0101s ai Cavalieri ospitalieri nel 1157; il resto di B\u0101niy\u0101s rimase unita con la Signoria di Toron finch\u00e9 fu conquistata da Nur ad-Din, il 18 novembre 1164. Nel 1176 fu parzialmente recuperata dai cristiani e divenne parte della \"Seigneury\" di Joscelin III di Edessa."}
{"id": "2086099", "revid": "1924342", "url": "https://it.wikipedia.org/wiki?curid=2086099", "title": "Fast Car", "text": "Fast Car \u00e8 una singolo della cantante statunitense Tracy Chapman, il primo estratto dall'album in studio di debutto eponimo e pubblicato il 6 aprile 1988.\nL'apparizione della Chapman ai festeggiamenti per il settantesimo compleanno di Nelson Mandela contribu\u00ec notevolmente al lancio del brano, facendolo debuttare nella top 5 statunitense e nella top ten britannica.\nIl brano fu nominato per tre Grammy Awards, trionfando nella categoria di miglior interpretazione vocale femminile pop. La rivista \"Rolling Stone\" lo ha inoltre collocato alla 165\u00aa posizione della lista delle 500 migliori canzoni della storia.\nComposizione.\nLa canzone \u00e8 una storia di povert\u00e0 generazionale. La narratrice del brano racconta la storia della propria dura vita, cominciando dal momento in cui sua madre lasci\u00f2 il marito, disoccupato ed alcolizzato, e la narratrice decise di lasciare la scuola per occuparsi del padre. In seguito racconta di aver abbandonato la propria citt\u00e0 natale con il fidanzato nella speranza di avere una vita migliore. Tuttavia si trova a ripercorrere la vita di sua madre: anche suo marito \u00e8 disoccupato e si d\u00e0 all'alcol. Nell'ultima frase del brano la narratrice, rivolgendosi al marito, gli dice \u00ab\"take your fast car and keep on driving\"\u00bb (\u00ab\"prendi la tua auto veloce e continua a guidare\"\u00bb). Il ritornello del brano, che per tutta la durata della canzone diceva \u00ab\"We gotta make a decision, leave tonight or live and die this way\"\u00bb (\u00ab\"Dobbiamo prendere una decisione, andarcene stanotte o vivere e morire in questo modo\"\u00bb), nell'ultima parte cambia il soggetto della frase da \"we\" (\"noi\") a \"you\" (\"tu\").\nCover.\nLa canzone \u00e8 stata oggetto di numerose cover da parte di gruppi musicali come i R.E.M., The Flying Pickets, Swimming With Dolphins, Hundred Reasons, Xiu Xiu, Vertical Horizon, Even Nine, Darwin's Waiting Room, Jesse James, The Love Project, Amazing Transparent Man, Matchbox Twenty, The Wilkinsons e da cantanti solisti come Kristian Leontiou, Wayne Wonder, Tristan Prettyman, David Usher, Mutya Buena e Hitomi Yaida.\nLa canzone \u00e8 stata anche campionata dal gruppo rap Nice &amp; Smooth per la canzone \"Sometimes I Rhyme Slow\". Anche il rapper inglese Example ha campionato il brano della Chapman per la sua \"I Need a Fast Car\".\nNel 1991 la cantante Gabrielle registr\u00f2 un demo della sua canzone \"Dreams\", che utilizzava un campionamento di \"Fast Car\". Quando nel 1993 il brano fu pubblicato su disco singolo, il campionamento di \"Fast Car\" fu rimosso per problemi di copyright, ma quella versione di \"Dreams\" ha continuato a circolare nei circuiti dei night club.\nNel 2012 viene eseguito durante il 62\u00ba Festival di Sanremo in una versione a duetto tra Noemi e Sarah Jane Morris, e nello stesso anno Ryan Montbleau ne fa una cover che riscuote un discreto successo.\nCover di Jonas Blue.\nNel 2015 il produttore discografico Jonas Blue ha inciso e pubblicato una cover del brano, stavolta in versione tropical house e con la collaborazione della cantante britannica Dakota. Questa nuova versione ha ottenuto un ottimo successo internazionale, riportando in auge il brano e raggiungendo la vetta delle classifiche di Australia, Ungheria, Lettonia e Scozia."}
{"id": "2086105", "revid": "33888", "url": "https://it.wikipedia.org/wiki?curid=2086105", "title": "L'Indice dei libri del mese", "text": "L'Indice dei libri del mese (\"L'Indice\") \u00e8 un mensile italiano d'informazione culturale. Fondato nel 1984 \u00e8 una delle pi\u00f9 longeve e autorevoli riviste italiane nel suo ambito. Ispirata a riviste culturali di fama internazionale, quali \"The Times Literary Supplement\" e \"The New York Review of Books\", \"L'Indice\" propone aggiornate riflessioni sull'attualit\u00e0 culturale a partire dalle pubblicazioni in italiano (ogni numero contiene fino a cento recensioni) pi\u00f9 significative del momento.\nStoria.\nLa storia de \"L'Indice\" inizia nell'ottobre del 1984, con le riflessioni del critico letterario Cesare Cases sulla funzione della recensione e il ruolo del recensore: \u00abL'essenziale \u00e8 che il primo momento, cio\u00e8 l'esposizione del contenuto, abbia la centralit\u00e0 che gli spetta. La connivenza con il lettore non dovendo stabilirsi (...) n\u00e9 attraverso l'interesse specialistico n\u00e9 attraverso lusinghe formali, \u00e8 solo il contenuto a determinarla (...). L'essenziale \u00e8 che attraverso l'esposizione il lettore acquisisca una chiara idea di quel che il libro \u00e8 e delle ragioni della sua importanza, ragioni che hanno fatto s\u00ec che lo scegliessimo a differenza di altri\u00bb.\nA questo programma, e alla scelta di salvaguardare sempre l'indipendenza di giudizio, \"L'Indice\" ha cercato di mantenersi fedele nei suoi ventotto anni di vita, documentando la produzione libraria italiana attraverso recensioni e schede, integrate da rassegne, rubriche, interviste e interventi di vario tipo. Ognuno dei direttori che si sono succeduti nella sua storia ha lasciato un'impronta precisa: con Gian Giacomo Migone (1984-1990) e Cesare Cases (1990-1994) il progetto originario si \u00e8 definito e ha acquistato la sua riconoscibile fisionomia, indissolubilmente legata ai ritratti e alla grafica di Tullio Pericoli nonch\u00e9 ai disegni di Franco Matticchio; con Alberto Papuzzi (1994-1999) il rapporto tra libri e cinema si \u00e8 conquistato uno spazio privilegiato; con Luca Rastello (2000-2001) \u00e8 nata la rubrica \"Segnali\", attenta a tutto quel che nella produzione culturale mette in luce mutamenti e nodi problematici della societ\u00e0 in cui viviamo; con Mimmo C\u00e0ndito (2001-), attraverso le pagine di \"Villaggio globale\", la rivista si \u00e8 aperta alle voci di alcuni inviati speciali nelle diverse capitali del mondo.\nFondatori e collaboratori.\nAlla storia de \"L'Indice\" appartengono, insieme ai nomi dei fondatori che nel 1984 si riunirono intorno a Gian Giacomo Migone (Piergiorgio Battaggia, Gian Luigi Beccaria, Riccardo Bellofiore, Mariolina Bongiovanni Bertini, Eliana Bouchard, Loris Campetti, Cesare Cases, Enrico Castelnuovo, Gianfranco Corsini, Lidia De Federicis, Aldo Fasolo, Franco Ferraresi, Delia Frigessi, Luciano Gallino, Claudio Gorlier, Filippo Maone, Diego Marconi, Franco Marenco, Cesare Pianciola, Tullio Regge, Marco Revelli, Fabrizio Rondolino, Gianni Rondolino, Franco Rositi, Giulio Schiavoni, Lore Terracini, Gian Luigi Vaccarino), anche i nomi di quei collaboratori d'eccezione che alle sue pagine hanno affidato interventi o testi inediti: Norberto Bobbio, Franco Fortini, Aldo Natoli, Cesare Garboli, Claudio Magris, Vittorio Foa, Giorgio Napolitano, Carlo Dionisotti, Salvatore Settis, Cesare de Seta, Sebastiano Timpanaro, Edoardo Sanguineti, Maria Corti, Cesare Segre, Alessandro Galante Garrone, Stefano Rodot\u00e0, Francesco Orlando, Giulio Angioni, Paolo Nori, Flavio Pagano, Carlo Ginzburg, Enzo Collotti, Adriano Prosperi, Carlo Augusto Viano, Massimo L. Salvadori, Ennio Di Nolfo, Marcello De Cecco, Massimo D'Alema, Luciana Castellina, per ricordarne solo alcuni.\nIl Comitato editoriale \u00e8 composto da: Enrico Alleva, Arnaldo Bagnasco, Andrea Bajani, Elisabetta Bartuli, Gian Luigi Beccaria, Mariolina Bertini (vicedirettore), Cristina Bianchetti, Bruno Bongiovanni, Guido Bonino, Giovanni Borgognone, Eliana Bouchard, Loris Campetti, Andrea Casalegno, Guido Castelnuovo, Alberto Cavaglion, Mario Cedrini, Anna Chiarloni, Sergio Chiarloni, Marina Colonna, Alberto Conte, Piero Cresto-Dina, Piero de Gennaro, Giuseppe Dematteis, Tana De Zulueta, Michela di Macco, Giovanni Filoramo, Anna Elisabetta Galeotti, Gian Franco Gianotti, Claudio Gorlier, Davide Lovisolo, Giorgio Luzzi, Danilo Manera, Diego Marconi, Franco Marenco, Walter Meliga, Gian Giacomo Migone, Santina Mobiglia, Anna Nadotti, Andrea Pagliardi, Alberto Papuzzi, Franco Pezzini, Cesare Pianciola, Telmo Pievani, Pierluigi Politi, Nicola Prinetti, Marco Revelli, Alberto Rizzuti, Franco Rositi, Lino Sau, Domenico Scarpa, Rocco Sciarrone, Giuseppe Sergi, Stefania Stafutti, Ferdinando Taviani, Mario Tozzi, Massimo Vallerani, Maurizio Vaudagna, Anna Viacava, Paolo Vineis, Gustavo Zagrebelsky.\nRubriche e supplementi.\nOltrech\u00e9 dalle recensioni e dalle schede, che costituiscono la parte centrale della rivista, \"L'Indice\" \u00e8 composto da una parte dedicata all'attualit\u00e0 culturale (la sezione \"Segnali\") e da alcune rubriche. Tra queste ultime, si segnalano: \"Editoria\", sull'attualit\u00e0 editoriale; \"Villaggio globale\", scritta da corrispondenti letterari da Londra, Parigi e Buenos Aires; \"Babele\", dedicata all'analisi delle parole della contemporaneit\u00e0; \"Il libro del mese\", approfondimento dedicato a un libro di recente pubblicazione; \"Effetto film\" (dal 1996), dedicata all'analisi di opere cinematografiche; \"Recitar cantando\", dedicata all'attualit\u00e0 lirica; \"Camminar guardando\", dedicata alle mostre e all'attualit\u00e0 del mondo dell'arte.\nNel corso degli anni, al sistematico lavoro perseguito da ogni numero della rivista, \"L'Indice\" ha aggiunto la messa a punto di dossier di approfondimento con interventi di specialisti autorevoli e ampie bibliografie; dossier che affrontano argomenti di vario genere, dalla traduzione letteraria alla presenza della Cina nell'editoria italiana, dalla tutela del patrimonio artistico alla ridefinizione della questione meridionale, alla globalizzazione.\nDal 2008 \"L'Indice\" pubblica ogni tre mesi l'inserto \"L'Indice della scuola\" dedicato ai temi dell'istruzione e della formazione in Italia, dalla scuola dell'obbligo all'universit\u00e0; e con scadenza annuale, l'inserto \"L'Indice dell'arte\", nel numero di settembre.\nNel 2004 \u00e8 stato pubblicato il cd-rom \"L'Indice dei libri del mese 1984-2004\", contenente tutti gli articoli pubblicati nei primi vent'anni della rivista.\nNel 2007, \"L'Indice\" ha pubblicato un volume dal titolo \"La cultura italiana tra autonomia e potere\", atti del convegno sui vent'anni della rivista, tenuto all'Universit\u00e0 di Torino il 4 ottobre 2005.\nNel 2008, \"L'Indice\" ha pubblicato un numero speciale su Cesare Cases.\nIl sito internet della rivista offre ogni mese anticipazioni del numero in edicola. \"L'Indice\" ha inoltre recentemente creato un blog quotidianamente aggiornato che ospita rubriche, recensioni e segnalazioni, e invita i lettori a discuterne i contenuti.\nLa dimensione europea: \"Liber\".\nNel 1989, l'allora direttore de \"L'Indice\", Gian Giacomo Migone, e l'intellettuale francese Pierre Bourdieu lanciarono il progetto di una rivista letteraria e culturale europea, che fosse pubblicata con identici contenuti in pi\u00f9 paesi del continente. Sia pure a partire da interventi di natura nazionale, la rivista intendeva porre in risalto l'unit\u00e0 della cultura europea in un momento cruciale del processo d'integrazione, attraverso articolo concepiti per un pubblico pi\u00f9 ampio di quello ristretto ai soli specialisti. Sponsor del progetto furono, insieme con \"L'Indice\", \"The Times Literary Supplement\", la \"Frankfurter Allgemeine Zeitung\", \"Le Monde\" e \"El Pa\u00eds\". Il primo numero di \"Liber. Rivista europea dei libri\" (trimestrale; 24 pagine) fu presentato alla Fiera del libro di Francoforte nell'ottobre del 1989; il nome della rivista multinazionale, che fu pubblicata nel biennio 1989-90 con un pubblico potenziale di un milione di lettori, era stato scelto giocando sull'ambiguit\u00e0 della radice latina, dal doppio significato \"libro\" e \"libero\". La rivista fu diretta da Pierre Bourdieu, affiancato, nel comitato editoriale, da Gian Giacomo Migone de \"L'Indice\", Jeremy Treglown (allora direttore de \"The Times Literary Supplement\"), Frank Schirrmarcher (\"Frankfurter Allgemeine Zeitung\") e Thomas Ferenczi (\"Le Monde\"). Dopo cinque numeri, \"Liber\" divenne un supplemento della rivista \"Actes de la recherche en sciences sociales\" di Pierre Bourdieu..\nRiconoscimenti.\nNel 2009 \"L'Indice\" \u00e8 stato insignito del Premio Letterario Internazionale \"Mondello - Citt\u00e0 di Palermo\" per la Comunicazione."}
{"id": "2086107", "revid": "339392", "url": "https://it.wikipedia.org/wiki?curid=2086107", "title": "Alexei Prokourorov", "text": ""}
{"id": "2086109", "revid": "1310927", "url": "https://it.wikipedia.org/wiki?curid=2086109", "title": "Frank Demouge", "text": "Carriera.\nLa sua carriera calcistica inizia al NEC dove debutta in Eredivisie e realizza, in quattro anni, 75 presenze e 15 gol. Alla fine del quarto anno consecutivo dopo una stagione segnata dagli infortuni, la societ\u00e0 non ha rinnovato il suo contratto.\nDemouge si trasferisce all'FC Eindhoven in Eerste Divisie; durante la stagione 2005-2006 realizza 9 gol in 22 presenze.\nNell'estate 2007 ritorna nella massima divisione con il Willem II. Segna 8 gol nella prima stagione, 14 in quella successiva. Nonostante l'interesse di club come il e l', prolunga il suo contratto con il Willem II.\nIl 31 agosto 2010 firma un contratto di 3 anni con l'. Durante le prime due stagioni, segna 15 gol in 49 partite, compresa una rete in UEFA Europa League contro il . \nNel giugno 2012 firma per gli inglesi del Bournemouth, club di League One. gioca 2 partite, senza segnare alcuna rete.\nDopo aver giocato met\u00e0 stagione in prestito con il Roda JC, club di Eredivisie, segnando 6 gol in 11 presenze, Demouge scioglie il suo contratto con il Bournemouth, firmando per due anni con il Roda JC."}
{"id": "2086111", "revid": "1305772", "url": "https://it.wikipedia.org/wiki?curid=2086111", "title": "Fronte di Liberazione Eritreo", "text": "Il Fronte di Liberazione Eritreo (Eritrean Liberation Front o ELF) fu il maggiore movimento indipendentista in Eritrea che lott\u00f2 per l'affrancamento di quest'ultima dall'Etiopia durante gli anni sessanta e settanta. Movimenti politici senza un'organizzazione centrale che miravano all'indipendenza eritrea iniziarono a conglomerarsi gi\u00e0 all'inizio degli cinquanta, ma solo nel luglio 1960 l'ELF fu ufficialmente fondato al Cairo da Idris Muhammad Adam e da altri intellettuali e studenti eritrei, con l'adesione di figure storiche dell'indipendentismo come Woldeab Woldemariam ed Ibrahim Sultan Ali. Nel 1961 Hamid Idris Awate costitu\u00ec il braccio armato del movimento e proclam\u00f2 l'inizio della lotta per l'indipendenza. Guidata da Awate, l'ELF condusse fin dal 1\u00ba settembre di quello stesso anno, un violento conflitto armato contro il governo usando tattiche di guerriglia. Anche se il movimento costitu\u00ec un serio problema per gli organi di potere etiopi e per il loro esercito, l'ELF dovette tuttavia affrontare fin dalla fine degli anni '60 un conflitto interno tra le diverse correnti politiche. Negli anni '70 un gruppo di suoi membri abbandon\u00f2 il movimento per formare il Fronte di Liberazione del Popolo Eritreo, gruppo militare attestato su posizioni rivolte al socialismo. Dall'inizio degli ottanta quest'ultimo divenne il maggior movimento indipendentista del paese, rimpiazzando l'ELF. Quando l'Eritrea conquist\u00f2 l'indipendenza il Fronte di Liberazione Popolare Eritreo mut\u00f2 il proprio nome in Fronte Popolare per la Democrazia e la Giustizia, movimento a cui aderirono alcuni membri dell'ELF mentre i rimanenti decisero di continuare la lotta armata attestandosi nei pressi del confine sudanese. Nel 1995 a Gondar si \u00e8 tenuta una riunione direttiva dell'ELF in cui sono emerse le profonde differenze ideologiche che oggi dividono i fondatori del movimento (Ahmed Mohammed Nasser, Hiruy Tadla Bayru) e i nuovi leader (Siyoum Ogbamichael, Hussein Kelifah e Weldeyesus Ammar).\nIl movimento fa oggi parte dell'Alleanza Nazionale Eritrea. Tale gruppo, a detta del regime di Asmara, pare ricevere supporto militare dall'Etiopia."}
{"id": "2086121", "revid": "71433", "url": "https://it.wikipedia.org/wiki?curid=2086121", "title": "Samuel Jones III", "text": ""}
{"id": "2086126", "revid": "287204", "url": "https://it.wikipedia.org/wiki?curid=2086126", "title": "Banti", "text": ""}
{"id": "2086127", "revid": "726455", "url": "https://it.wikipedia.org/wiki?curid=2086127", "title": "Vincenzo Brenna (architetto)", "text": "Visit\u00f2 Roma e Varsavia, e poi fu attivo soprattutto nell'impero Russo, a partire dal 1783 a San Pietroburgo, dove ampli\u00f2 la reggia di Pavlovsk e il Michajlovskij Zamok, con Vasilij Ivanovi\u010d Ba\u017eenov. Prosegu\u00ec la costruzione della Cattedrale di Sant'Isacco, iniziata da Antonio Rinaldi."}
{"id": "2086129", "revid": "773636", "url": "https://it.wikipedia.org/wiki?curid=2086129", "title": "Vincenzo Brenna", "text": ""}
{"id": "2086134", "revid": "363629", "url": "https://it.wikipedia.org/wiki?curid=2086134", "title": "Vite prigioniera", "text": "Una vite prigioniera, o prigioniero, \u00e8 un particolare tipo di vite che si presenta senza testa e filettata in ambedue le estremit\u00e0, fatta per essere avvitata su una madrevite.\nDescrizione.\nIl prigioniero \u00e8 composto da tre parti:\nIl serraggio avviene quando i filetti incompleti della vite penetrano all'imboccatura della madrevite provocando sui filetti della stessa una leggera deformazione che garantisce il bloccaggio. Esso avviene, essendo questo tipo di vite sprovvisto di una testa, tramite dado e controdado: si avvita un dado per un breve tratto nella parte superiore, se ne avvita un altro subito dopo fino a farli bloccare tra loro quindi si fa forza con una chiave sul secondo dado in modo da forzare il prigioniero nella madrevite.\nUtilizzo.\nViene impiegata quando non \u00e8 possibile o non risulta conveniente praticare un foro passante in ambedue i pezzi da unire, e quindi non si pu\u00f2 utilizzare un normale bullone, e quando non si pu\u00f2 neanche fare un foro cieco filettato su uno dei pezzi e accoppiare l'altro con una normale vite (ad esempio perch\u00e9 il metallo su cui va la madrevite non \u00e8 sufficientemente resistente per sopportare eventuali smontaggi e rimontaggi della vite senza rovinare la filettatura). In questo caso si effettua perci\u00f2 su un pezzo un foro passante, mentre sull'altro pezzo si esegue un foro cieco filettato, e si impiega un prigioniero e un dado.\nUn impiego tipico dei prigionieri si trova nei motori alternativi, per il fissaggio della testata al basamento o monoblocco o cilindro: sul basamento si trovano i fori ciechi filettati nei quali vengono avvitati i prigionieri e la testata viene alloggiata infilandola sui prigionieri, e quindi stretta con i dadi."}
{"id": "2086139", "revid": "165042", "url": "https://it.wikipedia.org/wiki?curid=2086139", "title": "Prigioniero (meccanica)", "text": ""}
{"id": "2086140", "revid": "1305772", "url": "https://it.wikipedia.org/wiki?curid=2086140", "title": "Giorgio Poletti", "text": "Dopo gli studi in Italia e Stati Uniti \u00e8 stato sacerdote nei quartieri neri di Chicago, quindi ha vissuto quindici anni di attivit\u00e0 missionaria in Mozambico.\nTornato in Italia, si trova a Castel Volturno dal 1996; \u00e8 stato il primo dei missionari comboniani ad arrivare in zona e si dedica alla difesa dei diritti umani degli immigrati; per questo gli \u00e8 stato riconosciuto il premio Italia \u201cDiritti Umani\u201d 2005 dalla Free Lance International Press."}
{"id": "2086141", "revid": "28592", "url": "https://it.wikipedia.org/wiki?curid=2086141", "title": "Restauratore", "text": ""}
{"id": "2086148", "revid": "21880", "url": "https://it.wikipedia.org/wiki?curid=2086148", "title": "Cactus brasiliensis", "text": ""}
{"id": "2086149", "revid": "21880", "url": "https://it.wikipedia.org/wiki?curid=2086149", "title": "Opuntia brasiliensis", "text": ""}
{"id": "2086151", "revid": "21880", "url": "https://it.wikipedia.org/wiki?curid=2086151", "title": "Opuntia bahiensis", "text": ""}
{"id": "2086154", "revid": "21880", "url": "https://it.wikipedia.org/wiki?curid=2086154", "title": "Brasiliopuntia bahiensis", "text": ""}
{"id": "2086155", "revid": "282094", "url": "https://it.wikipedia.org/wiki?curid=2086155", "title": "Appendix Probi", "text": "L'Appendix Probi \u00e8 una lista di 227 parole latine, copiata a penna sugli ultimi fogli di un codice vergato nello Scriptorium di Bobbio nel 700 circa. La lista in appendice \u00e8 ritenuta pi\u00f9 antica del codice che la riporta (sarebbe stata cio\u00e8 copiata da un antigrafo) e potrebbe risalire al III o al IV secolo d.C. o pi\u00f9 probabilmente al pieno V.\nL'opera copiata nel codice e contenente l\"Appendix\" si intitola \"Instituta artium\" e il suo autore viene identificato in un certo Probo (da non confondere con Marco Aurelio Probo). Il codice fu scoperto nel monastero di Bobbio da Giorgio Galbiate nel 1493 e rivisto qualche anno dopo dal Parrasio, ed \u00e8 ora conservato nella Biblioteca Nazionale di Napoli come \"Napoletano latino 1\".\nLa lista.\nNella lista sono indicate delle forme grafiche non corrispondenti alla buona norma del latino classico: le grafie riflettevano piuttosto il modo in cui le parole erano pronunciate e testimoniano la forza di queste \"deviazioni\" all'epoca in cui il grammatico sentiva l'esigenza di combatterle.\nDi seguito alcuni esempi (la forma costante \u00e8 \"x\" \"non\" \"y\"):\nIn questi errori commessi dagli studenti \u00e8 possibile intravedere gli sviluppi fonetici che portarono dal latino alle attuali lingue neolatine. Non sempre per\u00f2 le forme con aberrazione sono l'antecedente per la forma romanza (cos\u00ec ad esempio nell\"Appendix\" troviamo \"cultellum non cuntellum\")."}
{"id": "2086158", "revid": "21880", "url": "https://it.wikipedia.org/wiki?curid=2086158", "title": "Opuntia schulzii", "text": ""}
{"id": "2086159", "revid": "436907", "url": "https://it.wikipedia.org/wiki?curid=2086159", "title": "Life After Death", "text": "Life After Death \u00e8 il secondo album in studio del rapper statunitense The Notorious B.I.G., pubblicato dalla Bad Boy Records nel 1997. Si tratta di un doppio disco postumo, concepito e realizzato per\u00f2 secondo i voleri del rapper. Viene considerato uno dei migliori album della storia dell'hip hop.\nIl disco venne pubblicato sedici giorni dopo la morte di Christopher \"Biggie Smalls\" Wallace; include collaborazioni con vari artisti ospiti tra i quali 112, Jay-Z, Lil' Kim, Ma$e, Bone Thugs-n-Harmony, Too $hort, Angela Winbush, D.M.C. dei Run-D.M.C., R. Kelly, The Lox e Puff Daddy. \"Life After Death\" mostra Notorious B.I.G. sviluppare ulteriormente lo stile \"mafioso rap\", un sottogenere del gangsta rap. L'album \u00e8 il seguito dell'esordio \"Ready to Die\", e riprende dove termina l'ultima traccia di quest'ultimo, \"Suicidal Thoughts\".\nL'album fu nominato alla quarantesima edizione dei premi Grammy nelle categorie Best Rap Album, Best Rap Solo Performance per il singolo \"Hypnotize\", e Best Rap Performance by a Duo or Group per \"Mo Money Mo Problems\". Nel 2012 l'album si \u00e8 classificato alla posizione numero 476 nella lista \"The 500 Greatest Albums of All Time\" redatta dalla rivista \"Rolling Stone\".\nDescrizione.\nDue anni e mezzo prima della pubblicazione del disco, Notorious B.I.G., sposatosi nel frattempo con Faith Evans, divenne la figura pi\u00f9 rappresentativa della East Coast nella faida tra costa orientale ed occidentale nel mondo del rap statunitense. L'album sarebbe dovuto uscire il giorno di Halloween del 1996, ma fu posticipato al 1997. Due settimane prima della pubblicazione di \"Life After Death\", il 9 marzo 1997, The Notorious B.I.G. fu ucciso con quattro colpi di pistola a Los Angeles.\nI conflitti con gli altri rapper sono un tema ricorrente in tutto l'album. Numerose sono le tracce che contengono riferimenti e frecciate ai rivali di B.I.G., alcuni subliminali altri pi\u00f9 evidenti.\nDissing.\n\"Kick in the Door\".\nLa traccia \"Kick in the Door\" si rivolge a Nas, Jeru the Damaja, Raekwon, Ghostface Killah e persino al produttore della stessa DJ Premier. I messaggi sono stati notati dagli ascoltatori e confermati da vari artisti rap in molte occasioni, incluso il numero dell'aprile 2003 della rivista \"XXL\", dove appare l'articolo \"The Making of: Life After Death\".\nNell'articolo, Nashiem Myrick rivela che il secondo verso contiene delle strofe indirizzate a Jeru the Damaja e DJ Premier: \u00abNas disse che il disco era per lui, ma quando Big dice: \"Son, I'm surprised you run with them/I think they got cum in them, 'cause they nothin' but dicks\", stava parlando di Jeru the Damaja a Premier perch\u00e9 Jeru stava andando da Big e Puff e tutti loro [e Premier produsse la traccia \"One Day\" nell'album di Jeru \"Wrath of the Math\"]\u00bb.\nLa strofa: \"\u00abFuck that, why try, throw bleach in your eye\u00bb\" \u00e8 un riferimento alla provocazione di Raekwon nel brano \"Ice Water\" nell'album \"Only Built 4 Cuban Linx...\", dove Raekwon rappa:\nThat's life, to top it all off, beef with White\npullin bleach out tryin to throw it in my eyesight\nB.I.G. risponde:\nLe frasi nell'ultimo verso sono esplicitamente dirette a Nas come riferimento alla sua sfida a The Notorious B.I.G. per il titolo di \"King of New York\" nella canzone \"The Message\" nell'album \"It Was Written\" dove Nas recita:\nYo let me let y'all niggaz know one thing\nThere's one life, one love, so there can only be one King\nBiggie risponde con le parole:\nLil' Cease aggiunse: \u00abBig parl\u00f2 un po' di Nas in quel pezzo. La parte del \"re di New York\", nell'ultimo verso: \"\u00abThis goes out for those that chose to use disrespectful views on the King of NY\u00bb\" (\"Questo \u00e8 per quelli che scelgono di usare un tono irrispettoso nei confronti del re di New York\"). Questo quando Nas venne fuori con quel suo freestyle, dove sembrava dire: \"Toglier\u00f2 la corona dal cosiddetto Re e la chiuder\u00f2 sotto chiave\". Big aveva avuto la copertina di \"The Source\", dove era stato definito \"The King of New York\"\u00bb.\n\"Long Kiss Goodnight\".\nEsistono molte supposizioni e speculazioni sul fatto che la traccia \"Long Kiss Goodnight\" includa dei riferimenti criptici contenenti insulti a 2Pac e al proprietario della Death Row Records Suge Knight, sebbene il fatto non sia mai stato ufficialmente confermato all'epoca a causa della morte delle parti in causa.\nLil' Cease, cugina di Biggie e membro della Junior M.A.F.I.A. nel 2003 dichiar\u00f2 a proposito di \"Long Kiss Goodnight\": \u00abQuella parlava di 'Pac. [...] Abbiamo dovuto cambiarla. Era un po' troppo. Non ricordo cosa abbia detto Big di lui, ma \u00e8 stato terribile. Non ce l'avrebbe fatta. Non voleva farlo. Era molto incazzato. Ma non voleva colpirlo troppo. Voleva solo affrontarlo e fargli sapere: \"So cosa sta succedendo, e potrei mandarti in rovina se voglio\". Tipo, \"se davvero volessi andare gi\u00f9 pesante con voi negri, potrei\"\u00bb.\nTuttavia, Sean Combs neg\u00f2 decisamente questa interpretazione.\nNel primo verso, la frase \"\u00abLaugh Now, Cry Later\u00bb\" \u00e8 presumibilmente un riferimento ai due tatuaggi sulla schiena di Tupac Shakur.\nGli ultimi due versi della traccia in particolare sembrano essere diretti a Tupac:\nI'm flaming gats, aimin' at these fuckin' maniacs\nPut my name in raps, what part the game is that?\nLike they hustle backwards\nI smoke Backwoods and Dutchies, ya can't touch me\nTry to rush me, slugs go touchy-touchy\nYou're bleeding lovely with your spirit above me or beneath me\nYour whole life you live sneaky\nNow you rest eternally, sleepy, you burn when you creep me\nRest where the worms and the weak be\nSlugs hit your chest, tap your spine, flat line\nHeard through the grapevine, you got fucked fo' times\nDamn that three to nine, fucked you up for real though\nSlugs still slow, as for remorse, we feel no\nLe strofe sembrano essere un riferimento al fatto che Tupac menzionava frequentemente Biggie \"per nome\" nei suoi rap, e alle voci messe in giro da Wendy Williams che 2Pac era stato violentato in carcere durante la sua detenzione a Rikers Island.\nAnche se alcuni fan vollero scorgere nel pezzo un riferimento all'omicidio di Shakur, \"XXL Magazine\" scrisse che la traccia era stata composta prima della morte di 2Pac.\nAltri riferimenti.\nIn \"Going Back to Cali\" la seconda strofa si apre con le riflessioni di Biggie circa la faida tra East Coast e West Coast:\nIf I got to choose a coast I got to choose the East\nI live out there, so don't go there\nBut that don't mean a nigga can't rest in the West\nSee some nice breasts in the West\nSmoke some nice sess in the West, y'all niggas is a mess\nThinkin' I'm gon' stop, givin' L.A. props\nAll I got is beef with those that violate me\nI shall annihilate thee\nCase closed\nNel brano \"Notorious Thugs\", B.I.G. si riferisce chiaramente a 2Pac nella frase: \"\u00abSo called beef with you-know-who\u00bb\", definendo \"una stronzata\" la rivalit\u00e0 tra lui e Shakur, mentre Bone Thugs-N-Harmony tira frecciate a Three 6 Mafia, Twista, Crucial Conflict e Do or Die.\nAnche le tracce \"What's Beef\", \"My Downfall\", \"Last Day\" e \"You're Nobody (Till Somebody Kills You)\" sono state indicate come presunti attacchi o riferimenti ai suoi rivali (incluso Shakur), sebbene lo stesso Biggie dichiar\u00f2 in un'intervista rilasciata alla rivista \"Spin\" che il brano \"You're Nobody (Till Somebody Kills You)\" non era diretto a Tupac Shakur, che all'epoca era stato recentemente ucciso.\nAccoglienza.\nCritica.\n\"Life After Death\" fu accolto da recensioni ampiamente positive alla sua pubblicazione. Jon Pareles del \"New York Times\" descrisse l'album come un'opera che \"ostenta ricchezza con una piacevole spavalderia, groove midtempo e rap pacatamente arroganti\". Anthony DeCurtis di \"Rolling Stone\" lo defin\u00ec una \"continuazione consapevole di \"Ready to Die\"\", e scrisse: \u00ab\"Life After Death\" cattura l'innegabile fascino del crimine ma non si ferma davanti alla paura, alla disperazione e alla perdita irrimediabile che le strade inevitabilmente esigono\u00bb. Cheo Hodari Coker del \"Los Angeles Times\" scrisse: \u00ab\"Life After Death\" riflette sia il lato oscuro che quello sensibile della personalit\u00e0 del rapper dei gemelli. Non \u00e8 solo una complessa testimonianza di chi fosse nella sua vita privata, ma anche una dimostrazione della sua straordinaria capacit\u00e0 di rima. Nei momenti chiave, B.I.G. fa un meraviglioso lavoro di navigazione tra musica accessibile su misura per la radio e materiale pi\u00f9 stimolante che verr\u00e0 assaporato dai fan dell'hardcore hip hop che hanno ammirato a lungo le abilit\u00e0 al microfono di Biggie. Raramente un rapper ha tentato di accontentare cos\u00ec tanti pubblici diversi e lo ha fatto in modo cos\u00ec brillante\u00bb. Recensendo l'album per la rivista \"The Source\", Michael A. Gonzales dichiar\u00f2 che il disco \"diventer\u00e0 senza dubbio un classico per ogni vero fan dell'hip-hop\". Sebbene David Browne di \"Entertainment Weekly\" si espresse sfavorevolmente circa la durata dell'album e alcuni dei suoi contenuti violenti e materialistici, elogi\u00f2 il rispetto totale del quale godeva Notorious B.I.G. per aver lavorato con altri stili e artisti hip-hop di altre regioni degli Stati Uniti d'America.\nCommerciale.\n\"Life After Death\" fu accolto da una quantit\u00e0 significativa di elogi della critica e successo commerciale. L'album vendette 690,000 copie nella prima settimana. Nel 2000, l'album fu certificato disco di diamante dalla Recording Industry Association of America (RIAA), con vendite superiori alle 5 milioni di copie (la soglia fissata per un album doppio) e viene considerato uno dei dischi di rap pi\u00f9 venduti di sempre. Inoltre l'album detiene il primato del maggior salto di posizioni nella classifica \"Billboard\" 200, dove pass\u00f2 dalla posizione numero 176 alla numero 1 nello spazio di una settimana. Infine, trascorse quattro settimane in vetta alla classifica Top R&amp;B/Hip-Hop Albums e raggiunse il primo posto nella classifica di fine anno di \"Billboard\" per il 1997.\nEredit\u00e0 e influenza.\nSebbene pubblicato sull'onda dell'uccisione di B.I.G. nel corso di un agguato, \"Life After Death\" segnal\u00f2 un cambio di direzione stilistica nel gangsta rap grazie alla sua contaminazione con la musica mainstream commerciale. Dopo l'usicta di \"Life After Death\", la Bad Boy Records di Puff Daddy prosegu\u00ec nell'operazione di avvicinamento tra pop e gangsta rap: i riferimenti alla violenza e allo spaccio di droga rimasero, come anche tutta la retorica \"gangsta\", ma lo stile di produzione generale cambi\u00f2 orientandosi verso le classifiche pop, come sperimentato nei singoli \"Hypnotize\" e \"Mo Money Mo Problems\" o nella traccia \"Fuck You Tonight\" di \"Life After Death\". Notorious B.I.G. viene spesso indicato come il pioniere di questa trasformazione, poich\u00e9 \u00e8 stato tra i primi rapper mainstream a produrre album con un tentativo calcolato di includere narrazioni gangsta crude e realistiche in produzioni pi\u00f9 \"radio-friendly\".\nMolti artisti hip hop furono esplicitamente influenzati dalle canzoni di \"Life After Death\". \"Down in New York City\" di Evidence \u00e8 essenzialmente \"Going Back to Cali\" dalla prospettiva di un rapper della costa occidentale. Jay-Z incorpor\u00f2 quattro rime prese da \"The World Is Filled...\" nel suo pezzo \"I Just Wanna Love U (Give It 2 Me)\", e prese il ritornello della sua \"Squeeze 1st\" da \"Hypnotize\", una strofa per \"The Ruler's Back\" da \"Kick in the Door\" e da \"You're Nobody ('Til Somebody Kills You)\" per \"D.O.A. (Death of Auto-Tune)\". Ice Cube prese il ritornello di \"Kick in the Door\" per la sua \"Child Support\". Il rapper francese Rohff intitol\u00f2 il suo album \"La Vie Avant La Mort\" (2001) come sorta di omaggio a B.I.G."}
{"id": "2086160", "revid": "21880", "url": "https://it.wikipedia.org/wiki?curid=2086160", "title": "Brasiliopuntia schulzii", "text": ""}
{"id": "2086161", "revid": "880848", "url": "https://it.wikipedia.org/wiki?curid=2086161", "title": "Hot pants", "text": "Gli hot pants sono un tipo di short femminile particolarmente corti e aderenti.\nDescrizione.\nNati nel corso degli anni settanta, coprono dal bacino a qualche centimetro al di sotto dell'inguine, mettendo particolarmente in evidenza le gambe e il fondoschiena. I modelli pi\u00f9 comuni sono realizzati in tela denim, ma esistono versioni in cotone, nylon, pelle e fibre sintetiche. \nNel 1973, in Italia dest\u00f2 particolare scandalo e fu accusata di blasfemia una campagna pubblicitaria realizzata da Oliviero Toscani. La pubblicit\u00e0 infatti abbinava all'immagine di un paio di hot pants (visti da dietro, quindi con il fondoschiena in evidenza) la frase \"Chi mi ama mi segua\"."}
{"id": "2086162", "revid": "21880", "url": "https://it.wikipedia.org/wiki?curid=2086162", "title": "Brasiliopuntia neoargentina", "text": ""}
{"id": "2086164", "revid": "21880", "url": "https://it.wikipedia.org/wiki?curid=2086164", "title": "Brasiliopuntia subacarpa", "text": ""}
{"id": "2086166", "revid": "33689", "url": "https://it.wikipedia.org/wiki?curid=2086166", "title": "Alejandro Sosa", "text": ""}
{"id": "2086167", "revid": "28592", "url": "https://it.wikipedia.org/wiki?curid=2086167", "title": "Frescante", "text": ""}
{"id": "2086179", "revid": "1977557", "url": "https://it.wikipedia.org/wiki?curid=2086179", "title": "David Gill (astronomo)", "text": "Biografia.\n\u00c8 noto per gli studi sulle misurazioni delle distanze astronomiche, sull'astrofotografia e sulla geodesia.\nDopo aver condotto i primi studi presso la Dollar Academy, inizi\u00f2 gli studi universitari alla Aberdeen University, dove ebbe come insegnante James Clerk Maxwell.\nGli studi approfonditi e le ricerche sull'astronomia lo portarono a determinare la distanza del Sole utilizzando la parallasse di Marte perfezionando, in seguito, l'uso dell'Eliometro."}
{"id": "2086185", "revid": "28592", "url": "https://it.wikipedia.org/wiki?curid=2086185", "title": "Accademia Romana di San Luca", "text": ""}
{"id": "2086189", "revid": "599013", "url": "https://it.wikipedia.org/wiki?curid=2086189", "title": "Giuseppe Marchetto", "text": "\u00c8 scomparso nel 2006 all'et\u00e0 di 74 anni.\nCarriera.\nComponente delle giovanili del Torino, fece parte della formazione ragazzi schierata dalla societ\u00e0 granata, opposta a compagini di pari et\u00e0, nelle quattro partite conclusive del campionato 1948-1949, dopo la tragedia di Superga; schierato come centravanti, and\u00f2 a segno cinque volte. \nPassato nella rosa della prima squadra nella stagione successiva, venne inizialmente schierato da titolare; dopo 3 reti nei primi 5 incontri fu progressivamente relegato fra i rincalzi. Nella stagione 1950-1951 scese in campo in tre sole occasioni.\nNell'estate del 1951 venne ceduto in prestito al Vicenza, in Serie B, e l'anno successivo al , sempre a titolo temporaneo. Fra i cadetti Marchetto disput\u00f2 la restante parte della sua carriera, spostandosi progressivamente all'ala e dimostrando una buona confidenza con il gol per tutto il decennio e in tutte le squadre in cui gioc\u00f2. Nella stagione 1958-1959 centr\u00f2 la promozione in Serie A con la maglia del Palermo, contribuendo con sette reti, ma non venendo confermato per l'annata successiva, nella quale pass\u00f2 al Brescia, dove disput\u00f2 due stagioni, concluse la sua carriera a Varese in Serie C.\nIn carriera ha totalizzato complessivamente 17 presenze e 8 reti in Serie A e 257 presenze e 75 reti in Serie B."}
{"id": "2086190", "revid": "124084502", "url": "https://it.wikipedia.org/wiki?curid=2086190", "title": "Ducenta (Ravenna)", "text": "Ducenta \u00e8 una frazione del comune di Ravenna nell'omonima provincia e si trova nel territorio della Circoscrizione comunale di San Pietro in Vincoli. Fa parte della zona sud del territorio del Comune di Ravenna denominato Ville Unite, dove il glottologo Friedrich Sch\u00fcrr vuole sia custodita la pi\u00f9 pura parlata del Romagnolo, la lingua neoromanza parlata in Romagna.\nL'abitato si configura come un paese sviluppato a caseggiati sparsi, articolato principalmente su tre strade: via Budria che la collega verso ovest a Coccolia, la Via Senna che la collega verso nord a San Pietro in Vincoli, via Castello (gi\u00e0 via Gambellara) che la collega verso sud a Carpinello e verso nord a San Pietro in Vincoli.\nStoria.\nIl nome Ducenta secondo alcuni studiosi deriva dal latino medioevale \"ducentola\", duecento e secondo il Bendazzi si tratta certamente di un numero che riguarda una misura di suddivisione dei campi.\nIn realt\u00e0, anche se altri lo vogliono legato alla numerazione della centuriazione romana non vi sono riscontri in tal senso, anche perch\u00e9 l'area, molto probabilmente, era, in epoca romana, acquitrinosa come dimostrerebbero i due idronimi via Budria e via Senna e il ritrovamento nel 1927 dei resti di una imbarcazione di epoca romana durante lo scavo del pozzo artesiano nell'area del Macello pubblico, oggi trasformato in falegnameria. \nLa tradizione popolare, invece, collega il toponimo a Galla Placidia, quale fondatrice, in questo luogo, della sua duecentesima chiesa.\nIl riferimento pi\u00f9 antico della localit\u00e0 \u00e8 riportato da Emilio Rosetti che fa menzione di un saccheggio avvenuto ad opera dei faentini nel 1218. Di certo si sa che nel 1371 la parrocchia era costituita da 12 focolari (famiglie). Il catasto redatto, nel 1309, durante la Signoria ravennate di Lamberto I da Polenta cita la localit\u00e0 come \"Scola Duxente\". Ugualmente sono databili al 1300 alcuni riferimenti relativi a Via Budria, Via Fossa Coccolia, Via Carpena, riscontrabili in antichi documenti catastali.\nMonumenti e luoghi d'interesse.\nLa Chiesa (dedicata alla Conversione di San Paolo) appartiene al vicariato Ravennate della diocesi di Forl\u00ec-Bertinoro, quest'ultima suffraganea dell'Arcidiocesi di Ravenna-Cervia.\nLa data pi\u00f9 sicura intorno alla storia della chiesa \u00e8 quella della sua consacrazione, avvenuta il 23 ottobre 1450 per opera di Pietro Barbo, vescovo di Cervia, divenuto poi Papa Paolo II.\nLa chiesa, ha esternamente un aspetto settecentesco, all'interno \u00e8 presente sulla parete di destra una statua lignea del Cristo benedicente e sulla parete sinistra \u00e8 ricavata una cappella dedicata alla Madonna del Carmelo; vivo ed importante \u00e8 il culto mariano per la statua lignea della Madonna, considerata miracolosa e meta, fino agli anni '80, di numerosi pellegrinaggi e alla quale \u00e8 dedicata la festa della prima domenica di settembre.\nAll'interno della chiesa, \u00e8 tuttora conservato un organo a canne costruito e posto in opera nel 1838 da Luigi Cavalletti, uno degli ultimi discendenti di un'importante famiglia di organari italiani di Parma che in Romagna costru\u00ec anche l'organo al santuario della Bata Vergine del Monticino a Brisighella, ancora presente, mentre \u00e8 scomparso l'organo che aveva realizzato per la parrocchia faentina della chiesa di San Vitale.\nDietro all'altare della chiesa c'era un quadro settecentesco raffigurante la folgorazione di San Paolo che cade da cavallo (trafugato dai ladri ai primi degli anni novanta)\nLa chiesa \u00e8 stata interamente affrescata negli anni trenta per opera e interessamento del parroco don Vincenzo Montuschi discendente di un'importante nobile famiglia faentina.\nNell'Archivio parrocchiale \u00e8 custodito un \"Libro della Compagnia del SS Sacramento\", risalente al XIV secolo, nel quale si fa esplicito riferimento al 21 agosto 1574 come data di inizio della costruzione del ponte di Coccolia, il manoscritto, infatti, testualmente riporta: \u201cIn Dei Nominis \u2013 Amen \u2013 il 21 agosto 1574 dall'Ill.mo sig. Marchese Capponi da Fiorenza fu fatto cominciare il ponte della Cuccolia per servizio del med. Molino: et io Cirri Rettore di S. Pavolo in Dussenta viddi piantare li pali della terza pila sotto il 5 di settembre 1574 essendo di et\u00e0 di anni quaranta e del mio Rettorato il sesto\u201d."}
{"id": "2086191", "revid": "599013", "url": "https://it.wikipedia.org/wiki?curid=2086191", "title": "Frank Lopez", "text": ""}
{"id": "2086194", "revid": "247222", "url": "https://it.wikipedia.org/wiki?curid=2086194", "title": "Retail marketing", "text": ""}
{"id": "2086203", "revid": "1086846", "url": "https://it.wikipedia.org/wiki?curid=2086203", "title": "Bologna Football Club 1968-1969", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1968-1969.\nStagione.\nIl Bologna nella Serie A 1968-1969 si classific\u00f2 al nono posto con 29 punti, lo scudetto \u00e8 stato vinto dalla Fiorentina con 45 punti, lo rivince dopo dodici anni, al secondo posto la coppia composta dal Cagliari e dal Milan con 41 punti. retrocedono in Serie B il Varese, il Pisa e l'Atalanta.\nIl cammino in Coppa Italia si arrest\u00f2 al primo turno, classificandosi quarto nel Gruppo 6 dietro alla Roma (qualificata), SPAL e Lazio. In Coppa delle Fiere super\u00f2 il ai trentaduesimi di finale (doppia vittoria 4-1 in casa e 2-1 in Svizzera), quindi fu eliminato dall'OFK Belgrado al turno successivo (sconfitta in trasferta per 1-0 e pareggio in casa per 1-1). Infine in Coppa delle Alpi dopo che la squadra vinse il proprio girone, perse la finale con il col punteggio di 3-1. Miglior marcatore stagionale dei rossobl\u00f9 Lucio Mujesan con 12 reti, di cui 11 in campionato ed una in Coppa delle Fiere con l'OFK Belgrado."}
{"id": "2086204", "revid": "72396", "url": "https://it.wikipedia.org/wiki?curid=2086204", "title": "Marbella F\u00fatbol Club", "text": "Il Marbella F\u00fatbol Club \u00e8 una societ\u00e0 calcistica spagnola."}
{"id": "2086205", "revid": "486946", "url": "https://it.wikipedia.org/wiki?curid=2086205", "title": "Michajlovskij Zamok", "text": ""}
{"id": "2086208", "revid": "287204", "url": "https://it.wikipedia.org/wiki?curid=2086208", "title": "Ra\u02be\u012bs", "text": "Il termine Ra\u02be\u012bs (alternativamente scritto anche Ra\u00efs, Rais, Ra\u00ecs, Raiss, Ra\u00ecss o Reis) \u00e8 una parola di origine araba () che si pu\u00f2 tradurre con \"capo\" o \"presidente\", usata come titolo dai governanti degli stati mediorientali e in Asia meridionale.\nPer esempio viene o veniva usata per indicare:\nIn amarico il \"Ras\" (che prende origine dalla medesima radice semitica triconsonantica &lt;r-\u02be-s&gt;) \u00e8 l'esponente di maggior rilevanza politica e militare di una regione, sottoposto in epoca imperiale al solo Negus neghesti.\nAl giorno d'oggi la parola viene usata comunemente da commentatori e giornalisti per riferirsi a capi politici della zona del Maghreb e del Medio Oriente nell'accezione di autoritari e/o dittatori, come per esempio Saddam Hussein, Mu\u02bfammar Gheddafi, Abdelaziz Bouteflika, Abdel Fattah al-Sisi e Bashar al-Assad."}
{"id": "2086210", "revid": "1632387", "url": "https://it.wikipedia.org/wiki?curid=2086210", "title": "Cerchietto", "text": "Il cerchietto \u00e8 un accessorio che si indossa fra i capelli, o intorno alla fronte, di solito per tenere i capelli lontani dal viso o dagli occhi.\nI cerchietti normalmente consistono in un oggetto a forma di cerchio aperto, di materiale elastico o in un pezzo di plastica flessibile modellato a forma di ferro di cavallo. Esistono in diverse forme e diverse dimensioni e sono usati sia come accessorio di moda che per scopi pi\u00f9 meramente pratici.\nUniversalmente riconosciuti come accessorio di moda femminile (ed in particolar modo infantile-adolescenziale), dagli anni ottanta \u00e8 in parte entrato a far parte anche della moda maschile, in seguito al diffondersi dell'usanza di tenere i capelli lunghi.\nNell'immaginario collettivo il cerchietto a forma di ferro di cavallo \u00e8 spesso associato alla figura di Alice, la protagonista di \"Alice nel Paese delle Meraviglie\", al punto che nei paesi anglosassoni si fa riferimento ad esso con il nome di \"Alice Band\", ossia cerchietto di Alice.\nStoria.\nLa nascita del cerchietto e delle fasce \u00e8 da attribuirsi agli antichi greci che portavano le ghirlande tra i capelli; sia i greci che i romani li indossavano per occasioni particolari. Popoli come quelli degli etruschi e dei romani cominciarono a decorare le loro ghirlande con gioielli in oro ed argento. Mentre le ghirlande erano, sicuramente, i primi cerchietti, alcuni credono che le attuali fasce per capelli abbiano preso forma dall'usanza di mettere le sciarpe intorno alla testa o una modifica delle fascette che si legavano sotto il mento.\nVarianti.\nNel corso del tempo l'uso dei cerchietti \u00e8 cambiato, se prima erano indossati solo per occasioni speciali ben presto sono diventati veri accessori di moda. Le variet\u00e0 sono molteplici, si possono trovare in: pelle, plastica, metallo, tessuto o dentati. I cerchietti di pelle, di solito, sono incollati su una fascia in plastica dura oppure sono cuciti a mano. Quelli di plastica, che sono i pi\u00f9 comuni, possono essere ondulati. dritti o ad angolo e disponibili in un'infinit\u00e0 di colori. I modelli realizzati solo in metallo hanno uno scopo decorativo, molto spesso sono impreziositi da gioielli. I cerchietti in tessuto sono i pi\u00f9 comodi perch\u00e9 grazie alla superficie morbida non segnano la pelle; di solito hanno un elastico in modo che si adattino meglio alla forma della testa.\nI cerchietti dentati presentano dei denti, come quelli dei pettini, nella parte superiore, utili per tenere i capelli in ordine.\nCi sono alcuni tipi che vengono utilizzati solo in determinati periodi come quelli con decorazioni di orecchie di animali, come da coniglio o renna.\nUna variante del classico cerchietto sono i Deely Boppers, nati nel 1982, presentano delle antenne che sembrano pom poms, disponibili in diversi colori.\nNella cultura giapponese, le fasce hachimaki simboleggiano determinazione o devozione."}
{"id": "2086211", "revid": "192549", "url": "https://it.wikipedia.org/wiki?curid=2086211", "title": "Patriarca latino di Gerusalemme", "text": ""}
{"id": "2086212", "revid": "123567", "url": "https://it.wikipedia.org/wiki?curid=2086212", "title": "Isei", "text": ""}
{"id": "2086230", "revid": "1305772", "url": "https://it.wikipedia.org/wiki?curid=2086230", "title": "Cesare (acconciatura)", "text": "Il taglio Cesare o taglio alla Cesare \u00e8 una acconciatura maschile, caratterizzata da una corta frangetta orizzontale.\nSi tratta di un taglio corto, in cui i capelli vengono accorciati ad una lunghezza di 2-5 centimetri. Prende il proprio nome dal generale e dittatore romano Gaio Giulio Cesare, le cui rappresentazioni grafiche lo ritraggono frequentemente con questo tipo di acconciatura.\nTale taglio di capelli \u00e8 stato reso celebre a partire da met\u00e0 anni novanta da George Clooney nella serie televisiva \"E.R. - Medici in prima linea\", ed in alcune varianti \u00e8 comparso anche in \"Battlestar Galactica\"."}
{"id": "2086232", "revid": "2036605", "url": "https://it.wikipedia.org/wiki?curid=2086232", "title": "Flavio Studio", "text": "Biografia.\nStudio fu console del 454, assieme al funzionario Flavio Ezio, anch'egli scelto dalla corte orientale.\nDi nobile nascita e di notevole ricchezza, era un cristiano fervente. Nel 464, anno in cui \u00e8 attestato come \"patricius\", costru\u00ec la chiesa di San Giovanni Battista e l'annesso monastero \"di Studion\"; la chiesa, posta nel quartiere \"Psammathia\" vicino alla moderna chiesa di San Costantino e a poca distanza dalla Porta Aurea, fu parzialmente demolita per edificarvi sopra la moschea dell'emiro Ahor Jamissi."}
{"id": "2086233", "revid": "83531", "url": "https://it.wikipedia.org/wiki?curid=2086233", "title": "Reggia di Pavlovsk", "text": "La reggia di Pavlovsk () si trova nell'omonima citt\u00e0 russa - da cui deriva il nome - a trenta chilometri da San Pietroburgo, a sud di Carskoe Selo.\nNel 1777 Caterina II di Russia assegn\u00f2 circa 362 \"desyatinas\" di terra lungo il fiume Slavjanka a suo figlio Paolo in occasione della nascita del primo figlio. Nel 1780 l'architetto scozzese Charles Cameron, in voga alla corte russa, divenne il soprintendente alla costruzione della reggia: il suo progetto neoclassico venne approvato da Paolo due anni dopo compreso, tutt'intorno al palazzo, un immenso parco, con numerosi templi, colonnati, ponticelli e statue; si aggiunse anche una piccola fortezza, costruita per il divertimento dell'imperatore. Quando Paolo divenne imperatore nel 1796, l'insieme di edifici vicini al palazzo era abbastanza grande da essere considerato una citt\u00e0.\nDopo la morte di Paolo nel 1801 pass\u00f2 alla sua vedova, Maria Feodorovna e da lei ai nipoti del ramo dei Konstantinovi\u010di. Prima della Rivoluzione Pavlovsk era il luogo favorito di villeggiatura estiva per gli abitanti della buona societ\u00e0 dell'allora capitale russa, come viene descritta da F\u00ebdor Michajlovi\u010d Dostoevskij nel suo romanzo \"L'idiota\": per facilitare il collegamento, la prima ferrovia russa fu inaugurata il 10 ottobre 1837 proprio fra San Pietroburgo a Pavlovsk e la sua stazione venne spesso usata come una sorta di sala da concerto, dove Johann Strauss II, Franz Liszt e Robert Schumann suonarono. Il suo \"Vauxhall Pavillion\" era cos\u00ec sontuoso ed ospit\u00f2 tante importanti manifestazioni musicali (spesso di Strauss) che nella lingua russa il termine \"vokzal\" ha preso il significato di \"importante edificio di stazione ferroviaria\".\nIl palazzo del Pavlovsk \u00e8 probabilmente il meglio conservato delle residenze imperiali russe fuori dall'ex capitale: i suoi interni neoclassici vennero ricostruiti fedelmente dopo il grande incendio del 1803 ed i danni subiti durante la seconda guerra mondiale, bench\u00e9 considerevoli, non furono cos\u00ec devastanti come nel caso di Peterhof e di Carskoe Selo.\nLa nascita dello scautismo russo.\nIl 30 aprile 1909 un giovane ufficiale, il colonnello Oleg Ivanovich Pantyukhov, cre\u00f2 a Pavlovsk la pattuglia Castori, la prima unit\u00e0 \"scout\" russa. Nel 1910 il generale Baden-Powell, fondatore dello scautismo, incontr\u00f2 Nicola II a Tsarskoye Selo ed ebbero una conversazione molto piacevole, che lo zar ricord\u00f2 nel suo diario. Nel 1914 Pantyukhov cre\u00f2 un'associazione di nome \"Scout Russi\" (\u0420\u0443\u0441\u0441\u043a\u0438\u0439 \u0421\u043a\u0430\u0443\u0442, \"Russkiy Skaut\"). Il primo fuoco di bivacco degli \"scout\" russi fu acceso proprio nei boschi del parco di Pavlovsk ed una canzone \"scout\" russa ricorda l'avvenimento."}
{"id": "2086234", "revid": "991694", "url": "https://it.wikipedia.org/wiki?curid=2086234", "title": "Museo nacional centro de arte Reina Sof\u00eda", "text": ""}
{"id": "2086236", "revid": "1543377", "url": "https://it.wikipedia.org/wiki?curid=2086236", "title": "Diego de Rojas", "text": "Prese parte alla conquista del Messico, di El Salvador, e dell'Impero Inca. Ricopr\u00ec incarichi importanti fra cui quello di governatore di Charcas, da cui dipendeva un vasto e importante territorio strategico facente oggi parte della Bolivia. Organizz\u00f2 anche una spedizione per l'esplorazione dell'attuale Argentina (zone del Chaco e della Pampa) aprendo un cammino che avrebbe congiunto le Ande peruviane con il R\u00edo de la Plata. In quest'ultima impresa trov\u00f2 la morte per mano degli \"indios\".\nVita e imprese.\nDalla Spagna all'America centrale.\nPoco si conosce della sua vita prima dell'arrivo in terra americana nel 1516. Con sicurezza si sa solo che nacque a Burgos da famiglia appartenente alla piccola nobilt\u00e0 locale, mentre ignoriamo di lui sia l'anno di nascita, che supponiamo compreso fra il 1490 e il 1495, sia gli studi intrapresi prima di lasciare la Spagna.\nNel 1516 sbarc\u00f2 nel porto di Santo Domingo, dove rimarr\u00e0 fino al 1522, anno in cui si trasfer\u00ec in Messico arruolandosi nell'esercito di Hern\u00e1n Cort\u00e9s. Qualche anno pi\u00f9 tardi pass\u00f2 al servizio di Pedro de Alvarado che lo prese a benvolere nominandolo suo luogotenente. Insieme a quest'ultimo e allo stesso Hern\u00e1n Cort\u00e9s prese parte, fra la seconda met\u00e0 degli anni venti e la prima met\u00e0 degli anni trenta del Cinquecento, alla conquista di gran parte dell'America centrale (attuali Stati di Guatemala, El Salvador ed Honduras).\nConquista della Costa del Balsamo.\nDi assoluto rilievo fu soprattutto il suo ruolo nella conquista dell'attuale Stato di San Salvador. Al momento della fondazione di San Salvador da parte di Pedro di Alvarado, nel 1528, gli spagnoli non avevano ancora assunto il controllo del maggior parte del territorio che attualmente conforma lo Stato che dalla sua capitale prese nome. La zona costiera, fra cui la cosiddetta Costa del Balsamo era abitata da una nazione indigena indipendente (quella dei Lenca) e la stessa San Salvador, all'epoca poco pi\u00f9 di un villaggio, era circondata da territori ostili, che ne frenavano lo sviluppo. \nDiego de Rojas, inviato sul posto nel 1529, dopo non poche vicissitudini, fra cui anche alcuni mesi di prigionia comminatagli dal capitano ribelle Mart\u00edn Estete (poi catturato e giustiziato), riusc\u00ec a ridurre all'obbedienza i Lenca (1532-1533). Successivamente, con l'aiuto di un valoroso ufficiale spagnolo, Pedro de Portocarrero, pot\u00e9 pacificare l'intera regione.\nPer\u00f9 e Regione del Plata.\nNel 1536, insieme ad alcuni compagni d'arme restati inoperosi nella citt\u00e0 di San Salvador, si rec\u00f2 in Per\u00f9 dove partecip\u00f2, agli ordini di Francisco Pizarro, alla conquista della futura provincia di Charcas (1538-1539). Le doti di stratega di cui diede mostra nel corso della campagna spinsero lo stesso Pizarro a nominarlo governatore della Regione.\nNel maggio 1543 organizz\u00f2 una spedizione per raggiungere da Cuzco, in Per\u00f9, il R\u00edo de la Plata, fiume scoperto ventisette anni prima, ma poco esplorato. Dopo aver valicato le Ande, raggiunse le \"Valli Calchaqu\u00edes\" e il sud dell'attuale provincia argentina di Tucum\u00e1n. In un giorno non precisato del 1544, non lontano dall'attuale Santiago del Estero in uno scontro con un gruppo di indios della zona, Diego de Rojas fu trafitto da una freccia avvelenata e mor\u00ec.\nIl Cammino Reale.\nDopo la morte di Rojas il comando della spedizione fu preso dal capitano Francisco de Mendoza che riusc\u00ec, alcuni mesi pi\u00f9 tardi, a raggiungere il R\u00edo de la Plata. Il cammino che avrebbe permesso la futura incorporazione del territorio platense alla Corona spagnola era stato finalmente aperto. Il percorso seguito prima da Rojas, poi da Mendoza, venne infatti a conformare, alcuni decenni pi\u00f9 tardi, il cosiddetto \"Cammino reale\" (\"Camino real\"), importante via di comunicazione del Vicereame del Per\u00f9 e spina dorsale del futuro Vicereame del R\u00edo de la Plata. Lungo il cammino vennero fondate le citt\u00e0 di San Miguel de Tucum\u00e1n, Santiago del Estero, C\u00f3rdoba e Santa F\u00e9, fulcri della colonizzazione spagnola in Argentina."}
{"id": "2086245", "revid": "709565", "url": "https://it.wikipedia.org/wiki?curid=2086245", "title": "Roberto il diavolo", "text": "Roberto il diavolo (\"Robert le Diable\") \u00e8 un'opera di Giacomo Meyerbeer, spesso considerata come il primo esempio di Grand op\u00e9ra. Il libretto fu scritto da Eug\u00e8ne Scribe e Germain Delavigne e trae spunto dalla leggenda medioevale di \"Roberto il diavolo\".\nLa musica drammatica, l'armonia e l'orchestrazione dell'opera, il suo impianto melodrammatico e gli effetti scenici sensazionali (specie il balletto delle monache) determinarono un successo immediato e confermarono Meyerbeer come compositore d'opera leader del suo tempo.\n\"Robert le diable\" fu la prima messa in scena di una nuova opera realizzata dal nuovo direttore dell'Opera di Parigi Louis V\u00e9ron e il suo successo lo port\u00f2 a sottoscrivere l'impegno di nuove opere con compositori francesi quali lo stesso Meyerbeer che di l\u00ec a poco scrisse \"Gli ugonotti\", Fromental Hal\u00e9vy con \"La Juive\" e Daniel Auber con \"Gustave III\".\nStoria della prima rappresentazione.\nIl debutto avvenne il 21 novembre, 1831 all'Opera di Parigi, e fu l'opera che diede fama internazionale a Giacomo Meyerbeer. Il successo dell'opera fu comunque dovuto in gran parte ai cantanti Nicolas Levasseur nel ruolo di Bertram e Adolphe Nourrit nel ruolo di Roberto e al provocatorio \"Balletto delle Monache\" (\"Ballet des nonnes damn\u00e9es\") nel terzo atto con la grande ballerina Maria Taglioni.\nLa coreografia del balletto era del padre di Maria, Filippo Taglioni.\nPersonaggi e rappresentazioni.\nNel Regno Unito la premi\u00e8re \u00e8 stata il 20 febbraio 1832 al Drury Lane (teatro) di Londra come \"The Fiend-Father\" nella versione inglese di Michael Rophino Lacy diretta dal compositore, il 21 febbraio al Royal Opera House, Covent Garden per la Charles Kemble Opera Company e l'11 giugno al Her Majesty's Theatre.\nAllo Staatsoper Unter den Linden di Berlino la prima come \"Robert der Teufel\" \u00e8 stata il successivo 20 giugno.\nAd Amburgo la prima \u00e8 stata il 20 novembre 1832.\nA Dresda la prima \u00e8 stata il 25 gennaio 1834.\nNell'aprile 1834 l'opera ha raggiunto 100 recite all'Acad\u00e9mie Royale de Musique di Parigi con Adolphe Nourrit, Prosper D\u00e9rivis come Alberti, Levasseur, la Taglioni e Jules Perrot.\nNourrit ha cantato il ruolo di Roberto fino al 1837 quando fu sostituito da Gilbert Duprez.\nIl 30 novembre 1838 Duprez viene sostituito da Giovanni Matteo De Candia per il quale il compositore scrive una nuova aria di Roberto.\nSempre nel 1938 il ruolo di Bertram viene interpretato da Prosper D\u00e9rivis.\nFino alla morte del compositore nel 1864 l'opera \u00e8 andata in scena 470 volte solo a Parigi, nel 1867 avviene la cinquecentesima recita all'Op\u00e9ra e nel 1877 la seicentesima con Marie Caroline Miolan-Carvalho al Palais Garnier dove nel 1886 avviene la settecentesima.\nA Milano la prima \u00e8 stata il 24 marzo 1835 al Teatro della Canobbiana, nella versione italiana di A. C. di Siena.\nA New Orleans la prima \u00e8 stata il 24 dicembre 1836 ed al Teatro Nacional de S\u00e3o Carlos di Lisbona il 2 settembre 1838.\nAl Teatro della Pergola di Firenze la prima di \"Roberto il diavolo\" con Teresa Brambilla \u00e8 stata il 26 dicembre 1840.\nIl 26 dicembre 1843 ci sono state le prime al Teatro Regio di Parma con Prosper D\u00e9rivis ed al Teatro Verdi (Trieste).\nAl Teatro La Fenice di Venezia la prima \u00e8 stata il 22 gennaio 1845 con Marietta Gazzaniga.\nAl Teatro alla Scala di Milano la prima \u00e8 stata nel 1846 diretta da Eugenio Cavallini con Giacomo Panizza come Maestro al Cembalo.\nAl Teatro Comunale di Bologna la prima \u00e8 stata il 26 dicembre 1846.\nAl Her Majesty's Theatre di Londra la prima in italiano \u00e8 stata il 4 maggio 1847 con Jenny Lind ed a New York in concerto l'11 settembre 1850.\nAl Gran Teatre del Liceu di Barcellona la prima \u00e8 stata il 28 febbraio 1851.\nIl 15 maggio 1852 \u00e8 avvenuta la prima al Teatro Carlo Felice di Genova con Angelo Mariani (direttore d'orchestra) e l'inaugurazione del Teatro Alighieri di Ravenna ed il 25 dicembre la prima al Teatro Regio di Torino con Gaetano Fraschini.\nAl Theatre Royal di Edimburgo la premi\u00e8re \u00e8 stata il 5 febbraio 1855, al Teatro San Carlo di Napoli il 29 luglio 1856 come \"Roberto di Piccardia\", al Teatro Riccardi (poi Teatro Donizetti) di Bergamo il 6 agosto, a Madrid nel 1879 con Jean de Reszke, al Teatro Costanzi di Roma nel 1882 ed al Teatro Coppola di Catania nel 1883.\nAl Metropolitan Opera House di New York la premi\u00e8re \u00e8 stata nel 1883 con Roberto Stagno.\nAl Teatro Comunale di Firenze nel 1968 va in scena con Renata Scotto, Boris Christoff e Giorgio Merighi di cui esiste una registrazione.\nAll'Op\u00e9ra National de Paris va in scena nel 1985 con Rockwell Blake/Alain Vanzo, Samuel Ramey e June Anderson.\nAllo Staatsoper Unter den Linden torna in scena nel 2000 di cui esiste una registrazione.\nNel 2012 torna in scena al Covent Garden diretta da Daniel Oren con Patrizia Ciofi ed al Teatro Verdi (Salerno) in forma di concerto diretta da Oren con la Ciofi e Carmen Giannattasio di cui esiste una registrazione.\nTrama.\nL'opera trae spunto dalla leggenda medioevale di \"Roberto il diavolo\", molte versioni della quale sostenevano che il padre del duca Roberto il Magnifico di Normandia (padre di Guglielmo il Conquistatore) fosse il diavolo.\nAtto primo.\nRoberto ed il suo misterioso amico Bertram gozzovigliano a Palermo. Il menestrello Raimbaud, non riconoscendo Roberto, canta una ballata appellandolo come \"Roberto il diavolo\". Alla fine della ballata Roberto si fa riconoscere e decide di punirlo. Raimbaud implora il perdono e dice di essere fidanzato con Alice, la sorellastra di Roberto. Alice entra e dice a Roberto di essere latrice di un messaggio della loro madre morente. Roberto le dice di soprassedere e la invita a consegnare un suo messaggio alla propria fidanzata principessa Isabelle. Bertram sfida Roberto ad un gioco di dadi e questi perde tutti i suoi averi.\nAtto secondo.\nIl principe di Granada sfida tutti gli invitati per la mano di Isabelle, ma Roberto, distratto dal gioco con Bertram, non risponde.\nAtto terzo.\nBertram deve consegnare Roberto al diavolo entro la fine della giornata; le sue parole sono accompagnate da un coro di demoni che scandiscono il nome di Roberto. Egli dice a Roberto che pu\u00f2 ritornare in possesso dei suoi averi per mezzo di un ramoscello magico che gli dar\u00e0 il dono dell'invisibilit\u00e0. Conduce cos\u00ec Roberto alle rovine di un convento abbandonato dove dice che trover\u00e0 il ramoscello. Un balletto di fantasmi di monache, guidate dalla loro badessa, escono dalle loro tombe ed intonano un sabba infernale.\nAtto quarto.\nL'invisibile Roberto entra nelle stanze di Isabelle mentre ella si stava preparando al matrimonio con il principe di Granada. Egli intende rapire Isabelle ma questa dice di amare il principe. Roberto disperato rompe il ramoscello e con esso l'incantesimo della sua invisibilit\u00e0. Viene cos\u00ec arrestato dalle guardie del principe.\nAtto quinto.\nLa Cattedrale di Palermo. Sullo sfondo di un coro di monaci, Bertram rivela a Roberto di essere il suo vero padre e che \u00e8 disposto a rinnegare il suo voto a consegnarlo al Diavolo. Entra Alice, portando la notizia che il Principe rifiuta di sposare Isabelle. Ella legge anche la lettera della madre che gli dice di evitare l'uomo che la trad\u00ec (Bertram). In tutto questo trambusto il tempo \u00e8 passato e il patto di Bertram con il diavolo non ha avuto successo. Pertanto Bertram precipita nell'inferno e Roberto fra le braccia di Isabelle.\nInfluenze su altri compositori.\nLa brillante trascrizione dei temi dell'opera, realizzata da Franz Liszt, divenne cos\u00ec popolare che il maestro venne spesso interrotto nei suoi concerti con la richiesta di eseguire i suddetti pezzi.\nIl pianista e compositore italiano Adolfo Fumagalli compose una fantasia per pianoforte, su temi dell'opera, che divenne la sua op. 106.\nLa popolarit\u00e0 dell'opera fece s\u00ec che venissero create diverse parodie e fra queste spicca l'opera di W. S. Gilbert, \"Robert the Devil\" che inaugur\u00f2 il \"Gaiety Theatre\" di Londra nel 1868. Offenbach cita il tema di Bertram nel suo \"Monsieur Choufleuri\" nell'aria \"Babylas! Babylas! Babylas!... J'arrive en galant paladin!\"."}
{"id": "2086248", "revid": "6923", "url": "https://it.wikipedia.org/wiki?curid=2086248", "title": "Manuel Garc\u00eda (figlio)", "text": "Biografia.\nFiglio del grande tenore Manuel Garc\u00eda, ebbe da questi i suoi primi insegnamenti di canto e debutt\u00f2 nella sua compagnia di giro, come baritono, interpretando a New York il ruolo di Figaro nel \"Barbiere di Siviglia\" di Rossini, nel 1825. Poich\u00e9 per\u00f2, a differenza del padre e delle sorelle Maria Malibran e Pauline Viardot, aveva mezzi vocali limitati, dopo quattro anni abbandon\u00f2 definitivamente il palcoscenico, dedicandosi quindi a varie attivit\u00e0 ed infine, a quella che lo render\u00e0 famoso, l'insegnamento del canto e l'osservazione analitica del fenomeno vocale. Nel 1835 fu nominato \"Professore di canto\" al Conservatorio di Parigi, nel 1840 pubblic\u00f2 il suo primo studio di filologia vocale, \"M\u00e9moire sur la voix humaine\", e dal 1848 si trasfer\u00ec a Londra, dove divenne \"Professor of voice\" presso la \"Royal Academy of Music\", incarico che egli mantenne fino al 1895, pur non interrompendo mai, fino alla morte, l'insegnamento in privato. Anche suo figlio, Gustave Garcia fu, come lui, un noto baritono e insegnante di canto.\nMor\u00ec a Londra, ultracentenario, nel 1906.\nArte e scienza del canto.\nManuel Garc\u00eda figlio viene concordemente ricordato come il pi\u00f9 illustre docente di canto dell'800, e ci\u00f2 sia in forza della pubblicazione, dal 1840 al 1847, dell'opera pi\u00f9 importante scritta in materia, il \"Trait\u00e9 complet de l'Art du Chant\", sia per l'invenzione del laringoscopio nel 1855, sia per la qualit\u00e0 e il numero dei suoi allievi, da Jenny Lind, a Erminia Frezzolini, a Johanna Wagner, fino a Aleksandr Mihajlovi\u010d Dodonov, Julius Stockhausen e Mathilde Marchesi, destinati a diventare, a loro volta, famosi didatti. In riconoscimento della sua attivit\u00e0 scientifica, nel 1862 l'Universit\u00e0 di K\u00f6nigsberg gli confer\u00ec la laurea honoris causa in medicina.\nGarc\u00eda ebbe il grande merito di cercare di superare il precedente carattere empirico della didattica del canto, sostanziandola con approfondite nozioni di fisiologia. Egli, che Rodolfo Celletti ha definito \"il maggior teorico della scuola vocale rossiniana\", codific\u00f2 e sistematizz\u00f2 i precetti e i princ\u00ecpi appresi dal padre che coincidevano con quelli derivanti dalla tradizione settecentesca dell'arte del canto e che erano particolarmente adatti a rendere gli allievi capaci di affrontare il repertorio belcantista che su tale tradizione era germogliato: Gioachino Rossini quindi, ma, di seguito, Giacomo Meyerbeer, Giovanni Pacini, Vincenzo Bellini e Gaetano Donizetti. Secondo Celletti, le regole enunciate da Garc\u00eda per quanto riguarda il passaggio di registro, lo studio della vocalizzazione, la respirazione diaframmatico-costale, sono state molto discusse nel corso dei decenni, ma mantengono ad oggi inalterata la loro validit\u00e0. Anzi sarebbe stato proprio il mancato rispetto delle stesse a determinare probabilmente la decadenza delle voci femminili nella prima met\u00e0 del XX secolo, e di quelle maschili, dagli anni '50 fino alle nuove leve degli anni '80 e susseguenti."}
{"id": "2086249", "revid": "287204", "url": "https://it.wikipedia.org/wiki?curid=2086249", "title": "Play (Brad Paisley)", "text": "Play \u00e8 il settimo album in studio di Brad Paisley, pubblicato nel 2008. Tra tutti i suoi album, questo \u00e8 sicuramente il pi\u00f9 discostato e differente, principalmente per il fatto che si tratta di un album largamente strumentale, contenente per\u00f2 numerose collaborazioni artistiche."}
{"id": "2086250", "revid": "129019", "url": "https://it.wikipedia.org/wiki?curid=2086250", "title": "Province spagnole", "text": ""}
{"id": "2086251", "revid": "307923", "url": "https://it.wikipedia.org/wiki?curid=2086251", "title": "La resa dei conti (film 1938)", "text": ""}
{"id": "2086252", "revid": "742538", "url": "https://it.wikipedia.org/wiki?curid=2086252", "title": "Belmont Chasma", "text": "Belmont Chasma \u00e8 un canyon situato sulla superficie di Titania, il maggiore dei satelliti di Urano, lungo approssimativamente 250\u00a0km.\nLa formazione deve il suo nome alla localit\u00e0 di \"Belmonte\", luogo citato nella commedia shakespeariana \"Il mercante di Venezia\"."}
{"id": "2086255", "revid": "287204", "url": "https://it.wikipedia.org/wiki?curid=2086255", "title": "I miei americani 2", "text": "I miei americani 2 \u00e8 il 28\u00ba album di Adriano Celentano, pubblicato nel 1986 dalla Clan Celentano.\nIl disco.\nCome \"I miei americani\", anche questo disco contiene cover di canzoni con testi in italiano (ma non tradotte, infatti si discostano spesso notevolmente da quelli originali), non solo statunitensi (come la parola \"americani\" del titolo farebbe presagire): vi sono infatti due brani dei britannici Beatles, \"Eleanor Rigby\" e \"Love me do\".\n\"Gelosia,\" famosa per il suo refrain \"Se amore vuol dir gelosia\", incisa da numerosi artisti italiani e no, \u00e8 stata scritta dal danese Jacob Gade negli anni 20.\n\"Cry\" era gi\u00e0 stata incisa dal Molleggiato nell'album \"Nostalrock\" del 1973, il testo della cover \"\u00c8 finita\" \u00e8 di Miki Del Prete. Esiste anche un'altra versione italiana di \"Cry\" dal titolo \"Tu che piangi\" curata da Elvia Figliuolo (Misselvia) ma interpretata da altri cantanti.\n\"Vivr\u00f2 per lei\", versione italiana di \"My prayer\" dei Platters, era stata incisa con il titolo abbreviato in \"Vivr\u00f2\" nel 1967 da Carmelo Pagano che, con questo brano, aveva partecipato nello stesso anno al Cantagiro.\n\"Mi scade\" \u00e8 invece un brano strumentale, cover di \"She's Got It\" di Little Richard; nelle prime copie distribuite del disco vi era in realt\u00e0 la parte cantata, ma nelle successive venne inserita solo la base con una premessa di Celentano che adduce mancanza di tempo per incidere il cantato (da cui il titolo): il testo fu per\u00f2 stampato nella camicia interna.\n\"Ma come fa la gente sola\", cover di Eleanor Rigby, \u00e8 riproposta rifacendosi alla versione che ne fece Ray Charles. Il titolo originale compare nel testo italiano riferito proprio alla canzone e non al personaggio creato da Paul Mc Cartney. Il titolo in italiano ricalca tuttavia il testo del baronetto \"Look at all the lonely people\".\n\"Un'altra ragazza\", cover di \"Love me do\", viene invece inizialmente registrata con un arrangiamento che rif\u00e0 vagamente il verso al successo coevo \"Kiss\" di Prince, ma nel disco alla fine comparir\u00e0 una versione con arrangiamento pi\u00f9 simile all'originale del quartetto di Liverpool.\nIn \"Seguir\u00f2 chi mi ama\" Celentano duetta con la moglie Claudia Mori.\nIl singolo scelto per lanciare l'album \"Veronica verrai\" \u00e8 infine interamente italiano: l'autore Katamar \u00e8 infatti uno pseudonimo di Giancarlo Bigazzi, che ha scritto il brano a quattro mani con sua moglie Gianna Albini, e dunque il titolo tradotto in inglese messo fra parentesi \u00e8 artificioso."}
{"id": "2086256", "revid": "599013", "url": "https://it.wikipedia.org/wiki?curid=2086256", "title": "P\u00e9ter Lipcsei", "text": ""}
{"id": "2086261", "revid": "228587", "url": "https://it.wikipedia.org/wiki?curid=2086261", "title": "Slavjanka", "text": ""}
{"id": "2086264", "revid": "307923", "url": "https://it.wikipedia.org/wiki?curid=2086264", "title": "Dick Tracy's Amazing Adventure", "text": ""}
{"id": "2086265", "revid": "729019", "url": "https://it.wikipedia.org/wiki?curid=2086265", "title": "Linea S10 (rete celere del Canton Ticino)", "text": "La linea S10 della rete celere del Canton Ticino collega Bellinzona a Como, passando per le citt\u00e0 di Lugano, Mendrisio e Chiasso. Il servizio \u00e8 operato da TiLo.\nStoria.\nLa linea nasce nel 2004 come tratta che collega Bellinzona a Chiasso, andando a sostituire le vecchie corse regionali, effettuando tutte le fermate previste tra le due stazioni. All'entrata in funzione, diventa la linea principale della compagnia lombardo-ticinese TiLo sul versante elvetico, sfruttando la tratta ferroviaria della linea del Gottardo. L'orario prevede una corsa ogni mezz'ora, di cui una all'ora viene anche prolungata fino a Biasca.\nIl 27 aprile 2007 entrano in servizio i nuovi elettrotreni politensione serie RABe 524.\nNel 2008 la linea viene prolungata oltreconfine, andando a raggiungere le stazioni di Como San Giovanni e di Albate-Camerlata, a sud del capoluogo lariano.\nA partire dal 13 dicembre 2008, in accordo con la Regione Lombardia, il Canton Ticino rinumera le proprie linee: la linea S1 diventa S10. A partire dal dicembre 2011 tre corse al giorno proseguono senza cambio come treno regionale fino a Milano Centrale, fermando a Seregno e a Monza (ma non fermando ad Albate-Camerlata).\nCon il cambio orario del 15 dicembre 2013 la linea venne arretrata da Albate a Chiasso, abbandonando il percorso in territorio italiano, gi\u00e0 servito dalla linea S11 del servizio ferroviario suburbano di Milano, a causa del basso afflusso di passeggeri.\nIl cambio orario del 13 dicembre 2015 ripristina la lunghezza della linea S10 fino ad Albate; il 2 settembre 2018 essa viene nuovamente accorciata a Como San Giovanni.\nOrario di servizio.\nA partire dal 13 dicembre, dalle 5.00 alle 24.00 treni ogni 30 minuti, alternativamente Biasca-Chiasso e Bellinzona-Como.\nNelle ore di punta corse supplementari ogni 15 minuti circa, con corse \"S\" (Suburbani, senza numero, fermano a Bellinzona, Giubiasco, Lamone-Cadempino, poi tutte fino a Chiasso) o \"RE\" (RegioExpress, partendo da Bellinzona effettuano le fermate alle stazioni di Lamone-Cadempino, Lugano, Mendrisio per concludere la corsa a Chiasso).\nSono previste le coincidenze a Como San Giovanni con i treni della linea per Lecco, a Chiasso con i treni da e per Milano e a Giubiasco con le corse da e per Locarno mentre a Biasca con le linee automobilistiche della Leventina e della valle di Blenio.\nA partire dal 12 dicembre 2010 anche la stazione di Ambr\u00ec Piotta (rimasta chiusa per 15 anni) \u00e8 servita dalla linea S10 con due corse mattutine in direzione sud e due serali in direzione nord. La tratta Bellinzona-Airolo \u00e8 poi passata in capo alla S20.\nDal 7 gennaio 2018, previa attivazione integrale della ferrovia Mendrisio-Varese, i treni della linea S10 in salita dal comense, una volta arrivati a Mendrisio, vengono agganciati al coincidente treno della linea S50 proveniente da Malpensa Aeroporto: il convoglio cos\u00ec composto prosegue la corsa fino a Bellinzona. Viceversa, sul tragitto opposto, il doppio treno bloccato viene separato a Mendrisio, onde proseguire in composizione singola sulle rispettive tratte.\nPer tutto il 2019 il primo treno mattutino diretto a sud da Bellinzona non ferma nelle stazioni di Rivera-Bironico, Mezzovico, Taverne-Torricella e Lamone-Cadempino.\nMateriale rotabile.\nTutte le corse utilizzano elettrotreni RABe 524 a 4 casse della societ\u00e0 TiLo, appartenenti alla famiglia FLIRT.\nDal cambio d'orario del 12 dicembre 2010 sono state messe in servizio nuove composizioni FLIRT a sei casse (invece delle precedenti 4), pi\u00f9 capienti."}
{"id": "2086266", "revid": "729019", "url": "https://it.wikipedia.org/wiki?curid=2086266", "title": "Flavio Ezio (console 454)", "text": "In qualit\u00e0 di \"comes domesticorum (equitum) et sacrorum stabulorum\", il 25 ottobre 451 presenzi\u00f2 alla sesta sessione del concilio di Calcedonia. Nel 452 gli fu dato il comando di un esercito, col compito di attaccare gli Unni che erano restati nelle loro terre oltre il Danubio mentre Attila e il suo esercito discendevano in Italia: Ezio riusc\u00ec a sconfiggere e a mettere in fuga il loro esercito.\nNel 454, probabilmente come ricompensa per la sua vittoria, ricevette il consolato assieme a Flavio Studio. La storiografia pi\u00f9 recente tuttavia ha assegnato questo consolato all'omonimo e ben pi\u00f9 famoso Flavio Aezio, il Magister militum d'Occidente, assieme alla vittorie sugli Unni. Aezio infatti avrebbe raggiunto Attila sulla via del rientro con un'armata parzialmente costituita da ausiliari forniti dall'Imperatore d'Oriente Marciano. L'eccezionale potere e prestigio assunto da Aezio con il quarto consolato, sarebbe tra i motivi che spinsero Valentiano III ad uccidere il Magister militum."}
{"id": "2086268", "revid": "1782831", "url": "https://it.wikipedia.org/wiki?curid=2086268", "title": "Manhole", "text": " \u00e8 un manga scritto e disegnato da Tetsuya Tsutsui nel 2006, composto da tre tank\u014dbon. In Italia \u00e8 stato pubblicato dalla J-Pop.\nTrama.\nUn uomo nudo e insanguinato vaga per la strada principale di Sasahara. Dopo essere stato spinto da Yoichi Amamiya, un giovane studente, l'uomo si accascia al suolo e muore. Su luogo dell'incidente arrivano il commissario Ken Mizoguchi e la sua assistente Nao Inoue.\nI due poliziotti scopriranno che l'uomo \u00e8 morto a causa della filariosi, mentre le vittime aumentano e l'intero Giappone \u00e8 in pericolo. Ma quella che sembra un'epidemia casuale in realt\u00e0 \u00e8 un complotto ordito da un uomo, Hiroshi Kurosawa."}
{"id": "2086272", "revid": "2056951", "url": "https://it.wikipedia.org/wiki?curid=2086272", "title": "Elke Sommer", "text": "Biografia.\nFiglia di Renata Topp e Peter Schletz, un pastore luterano discendente di una delle pi\u00f9 antiche famiglie nobili, nel 1942, all'et\u00e0 di 2 anni, si trasferisce con la famiglia da Berlino a Niederndorf (frazione di Herzogenaurach), in Franconia. Niederndorf era una comunit\u00e0 idilliaca, circondata da prati, campi e foreste, dove le case avevano tetti con tegole rosse sui cui comignoli nidificavano le cicogne, motivi che si sarebbero trovati spesso in molti dipinti della Sommer. Pi\u00f9 tardi si trasferisce ad Erlangen, citt\u00e0 universitaria bavarese, dove nonostante le difficolt\u00e0 economiche frequenta il prestigioso Gymnasium Fridericianum. La morte del padre le preclude per\u00f2 la possibilit\u00e0 di proseguire gli studi, e pertanto la quattordicenne Elke si trasferisce a Londra come ragazza alla pari per perfezionare il suo inglese e guadagnarsi da vivere come interprete.\nAlla fine degli anni cinquanta, durante una vacanza in Italia, viene eletta inaspettatamente Miss Viareggio. Le sue foto vengono notate dal regista Vittorio De Sica che la invita a Roma per un provino. Nel 1958 gira il suo primo film cambiando il cognome da Schletz a Sommer (in tedesco: \"estate\"), la cui pronuncia era pi\u00f9 facile per la lingua italiana. Dopo essere comparsa in alcuni popolari film italiani del periodo, nel 1959 sottoscrive un contratto di tre anni con il produttore Artur Brauner e gira il suo primo film tedesco, \"S.O.S. York!\" di Georg Tressler, al fianco di Horst Buchholz. Diventata ben presto un noto sex symbol, all'inizio degli anni sessanta si trasferisce a Hollywood, dove posa in diversi servizi fotografici per la rivista \"Playboy\" e diventa una delle pi\u00f9 popolari pin-up dell'epoca.\nIl suo debutto hollywoodiano risale al 1963, con \"Intrigo a Stoccolma\" di Mark Robson, accanto tra gli altri a Paul Newman ed Edward G. Robinson, film di grande successo e che le fa subito ottenere il Golden Globe come migliore attrice esordiente dell'anno, condiviso con Tippi Hedren e Ursula Andress. Nel 1964 si trasferisce a Beverly Hills, ove conosce il suo primo marito, il giornalista e scrittore Joe Hyams, autore delle foto del citato servizio su \"Playboy\".\nLa Sommer diventa rapidamente una delle attrici pi\u00f9 richieste e popolari del decennio, assicurandosi il ruolo di protagonista femminile in vari film, quasi tutti di genere brillante e di buon successo, tra i quali \"Uno sparo nel buio\" (1964) di Blake Edwards, con Peter Sellers, \"L'arte di amare\" (1965) di Norman Jewison, con James Garner e Dick Van Dyke, \"Tramonto di un idolo\" (1966) di Russell Rouse, con Stephen Boyd, \"Un bikini per Didi\" (1966) di George Marshall, con Bob Hope, \"Pi\u00f9 micidiale del maschio\" (1967) di Ralph Thomas, con Richard Johnson, e \"Missione compiuta stop. Bacioni Matt Helm\" (1968) con Dean Martin. Nel 1972 torna in Italia, ove interpreta due film horror diretti da Mario Bava, \"Gli orrori del castello di Norimberga\" e \"Lisa e il diavolo\", diventati entrambi con il tempo due cult movie del genere; viene nuovamente diretta da Bava in \"La casa dell'esorcismo\" (1975), ove recita accanto a Telly Savalas e Sylva Koscina.\nNonostante la notoriet\u00e0 internazionale, intorno alla met\u00e0 degli anni settanta la carriera della Sommer comincia per\u00f2 a declinare. Tra i film di quel periodo si segnalano \"Il complesso del trapianto\" (1971) di Ralph Thomas, \"Zeppelin\" (1971) di \u00c9tienne P\u00e9rier, \"...e poi, non ne rimase nessuno\" (1974) di Peter Collinson, \"Intrigo in Svizzera\" (1976) di Jack Arnold e \"Il prigioniero di Zenda\" (1979) di Richard Quine, ove affianca nuovamente Peter Sellers. La sua ultima apparizione sul grande schermo risale al 1984.\nNel 1981 divorzia dal primo marito e si sposa nel 1993 con Wolf Walther, un albergatore di alcuni anni pi\u00f9 giovane e padre di due figli, Sebastian e Caroline. La Sommer non ha avuto figli da entrambi i matrimoni.\nDopo essersi cimentata con successo anche nel canto, realizzando diversi album, dagli anni novanta la Sommer abbandona progressivamente la recitazione per dedicarsi alla pittura, firmando le proprie opere con lo pseudonimo \"E. Schwartz\". Come attrice ha lavorato in una mezza dozzina di paesi diversi, imparandone la lingua (parla correntemente sette lingue) e raccogliendo immagini utilizzate per la realizzazione delle sue tele. La sua pittura mostra una forte influenza esercitata dalle opere di Marc Chagall.\nElke Sommer ha avuto per anni un'accesa rivalit\u00e0 con Zsa Zsa G\u00e1bor, che \u00e8 culminata in una causa per diffamazione; successivamente si \u00e8 trasferita a Los Angeles, in California.\nDoppiatrici italiane.\nNelle versioni in italiano dei suoi film, Elke Sommer \u00e8 stata doppiata da:"}
{"id": "2086275", "revid": "729019", "url": "https://it.wikipedia.org/wiki?curid=2086275", "title": "Strada statale 289 di Cesar\u00f2", "text": "La strada statale 289 di Cesar\u00f2 (SS 289) \u00e8 una strada statale italiana della Sicilia che attraversa il Parco dei Nebrodi.\nDescrizione.\nLa strada ha origine tra Acquedolci e Sant'Agata di Militello, distaccandosi dalla strada statale 113 Settentrionale Sicula. Puntando in direzione sud, raggiunge San Fratello per poi addentrarsi nel territorio dei monti Nebrodi, attraversando il passo dei Tre Re (782 m s.l.m.) e la Portella Femmina Morta (1.524 m s.l.m.), dove si innesta la strada di collegamento tra la statale e Monte Soro.\nIl tracciato prosegue verso Cesar\u00f2, per innestarsi infine sulla strada statale 120 dell'Etna e delle Madonie poco oltre il centro abitato."}
{"id": "2086282", "revid": "28592", "url": "https://it.wikipedia.org/wiki?curid=2086282", "title": "Decreto presidenziale", "text": ""}
{"id": "2086283", "revid": "729019", "url": "https://it.wikipedia.org/wiki?curid=2086283", "title": "Strada statale 290 di Alimena", "text": "La strada statale 290 di Alimena (SS 290) \u00e8 una strada statale italiana della Sicilia che prende il nome dall'omonimo comune.\nPercorso.\nCollega la strada statale 120 dell'Etna e delle Madonie all'altezza del bivio Madonuzza (nel comune di Petralia Soprana) con la strada statale 121 Catanese all'altezza del quadrivio Misericordia (al confine tra il comune di Calascibetta e quello di Enna).\nLungo il suo percorso attraversa i centri abitati di Alimena nella provincia di Palermo e quello di Calascibetta nella provincia di Enna.La strada \u00e8 un'alternativa alla strada statale 121 Catanese per raggiungere Palermo da Catania, al Quadrivio Misericordia imboccata la SS 290 di Alimena, si prosegue a Bivio Madonnuzza sulla SS 120 delle Madonie e dell'Etna e al Bivio Cerda sulla SS 113 Settentrionale Sicula fino a Palermo.Complessivamente si allungava di 4,9 km rispetto al percorso principale costituito dalla SS 121 Catanese (Quadrivio Misericordia - Palermo)."}
{"id": "2086285", "revid": "729019", "url": "https://it.wikipedia.org/wiki?curid=2086285", "title": "Linea S20 (rete celere del Canton Ticino)", "text": "La linea S20 della Rete celere del Canton Ticino collega la citt\u00e0 di Locarno al comune di Biasca, passando per il nodo ferroviario di Bellinzona.\nInsieme alla linea S60 \u00e8 l'unica relazione del sistema \"S-Bahn\" ticinese a circolare nel solo territorio svizzero.\nStoria.\nLa linea, nata nel dicembre del 2004 con denominazione \"S2\", operava inizialmente la tratta suburbana tra Bellinzona a Locarno, effettuando tutte le fermate intermedie (Giubiasco, S. Antonino, Cadenazzo, Riazzino, Gordola, Tenero) e sostituendo in toto le previgenti corse regionali.\nIl 13 dicembre 2008, previo accordo tra Canton Ticino e Regione Lombardia finalizzato all'armonizzazione della rete celere ticinese col servizio ferroviario suburbano di Milano, la linea muta denominazione in \"S20\".\nA decorrere dal 12 dicembre 2010 capolinea orientale della linea \u00e8 la stazione di Castione-Arbedo, poi oltrepassata e sostituita nella sua funzione dalla stazione di Biasca.\nOrario di servizio.\nDalle 5.00 alle 24.00 i treni operano ogni 30 minuti da entrambe le destinazioni; nelle ore di punta l'aggiunta di corse supplementari porta la cadenza a ogni 15 minuti.\nSono previste le coincidenze a Bellinzona con i treni a lunga percorrenza in tutte le direzioni, a Giubiasco con le corse da e per Chiasso e Varese, mentre a Cadenazzo con la linea S30 da e per Gallarate. A Locarno gli orari sono integrati con quelli della linea internazionale FART per Camedo-Domodossola, la cui stazione \u00e8 contigua a quella delle FFS.\nMateriale rotabile.\nLa maggior parte delle corse utilizza composizioni FLIRT della societ\u00e0 TiLo, alternate a complessi NPZ delle Ferrovie Federali Svizzere."}
{"id": "2086287", "revid": "729019", "url": "https://it.wikipedia.org/wiki?curid=2086287", "title": "Linea S30 (rete celere del Canton Ticino)", "text": "La linea S30 della rete celere del Canton Ticino collega i nodi ferroviari elvetici di Bellinzona/Cadenazzo con Luino e Gallarate in Italia.\nStoria.\nLa linea nacque nel 2004 sulla tratta da Bellinzona a Luino, con la rinumerazione delle vecchie corse regionali, che effettuavano tutte le fermate.\nDa giugno 2007 la linea inizi\u00f2 ad essere servita dai nuovi elettrotreni serie RABe 524.\nNel 2008 dal 13 dicembre, in accordo con la Regione Lombardia, il Canton Ticino rinumer\u00f2 le proprie linee: la linea S3 divenne S30.\nDal 12 dicembre 2011 la linea \u00e8 stata prolungata da Luino all'aeroporto di Malpensa, effettuando tutte le fermate intermedie.\nDopo che il 7 dicembre 2016 \u00e8 stata inaugurata la nuova linea ferroviaria Terminal 1-Terminal 2, dal 18 dicembre successivo la linea S30 \u00e8 stata prolungata di conseguenza fino all'aerostazione secondaria.\nA decorrere da giugno 2018, col prolungamento della linea celere S40 da Varese a Malpensa Aeroporto Terminal 2, la S30 cessa i collegamenti con l'aeroporto, attestandosi al capolinea meridionale di Gallarate.\nOrario di servizio.\nDalle 5.50 (7.05 da Luino) alle 18.01 (19.15 da Luino) i treni circolano a cadenza bioraria (uno ogni due ore) con coincidenze a Cadenazzo con i treni \"IR\" per Zurigo e Lucerna; a Bellinzona, alla sera, con i treni provenienti dal Sottoceneri. Completano l'offerta delle corse automobilistiche operate dalle 07.00 alle 24.00 con cadenza oraria sulla sola tratta in territorio svizzero.\nTra il 2011 e il 2018 alcune corse si attestavano al capolinea meridionale di Malpensa Aeroporto.\nMateriale rotabile.\nSono utilizzati elettrotreni bitensioni a 4 casse serie RABe 524 della societ\u00e0 TiLo, appartenenti alla famiglia dei FLIRT.\nTariffa Speciale Malpensa Aeroporto.\nI treni della linea S30 vengono identificati in Lombardia come semplici treni regionali \"R\"."}
{"id": "2086289", "revid": "729019", "url": "https://it.wikipedia.org/wiki?curid=2086289", "title": "Strada statale 303 del Formicoso", "text": "La strada statale 303 del Formicoso (SS 303), ora \"strada provinciale ex SS 303 del Formicoso (SP ex SS 303)\" in parte della provincia di Avellino e in provincia di Potenza e \"strada provinciale 99 bis di Rocchetta Stazione (SP 99 bis)\" in provincia di Foggia, \u00e8 una strada statale e provinciale italiana che prende il nome dall'omonimo altopiano che attraversa. Il tracciato ricalca, per ampi tratti, il percorso della via Appia Antica.\nPercorso.\nLa strada ha origine in localit\u00e0 Passo di Mirabella, nel comune di Mirabella Eclano, dove si distacca dalla strada statale 90 delle Puglie. La prima parte del tracciato prosegue in direzione sud-est, passando per il bivio di Gesualdo e Frigento e terminando con l'innesto della strada statale 425 di Sant'Angelo dei Lombardi nei pressi di Guardia Lombardi.\nDa questo punto la strada cessa di essere statale e prosegue in direzione est arrivando ad incrociare l'ex strada statale 91 della Valle del Sele proco prima di giungere a Bisaccia. Il percorso continua in direzione nord-est, toccando Lacedonia e sconfinando in Puglia: qui supera il bivio per Rocchetta Sant'Antonio e ripiega verso sud-est giungendo nei pressi di Rocchetta Scalo dove incrocia la strada statale 401 dir dell'Alto Ofanto e del Vulture all'altezza del ponte sull'Ofanto.\nLa strada entra quindi in Basilicata dove, proseguendo sempre in direzione sud-est, raggiunge Melfi (dove incrocia la ex strada statale 401 dell'Alto Ofanto e del Vulture) prima e Rapolla poi dove si innesta sulla strada statale 93 Appulo-Lucana.\nLa strada riveste un ruolo importante, soprattutto nel suo primo tratto, poich\u00e9 arteria di principale raccordo e collegamento con i comuni dell'alta Irpinia, collegando numerosi comuni tra ampi panorami, infatti sono visibili da un lato la valle dell'Ufita, dall'altro la valle dell'Ofanto e i monti Picentini, inoltre al km 14 si ammira la mofeta della valle d'Ansanto, luogo sacro per gli antichi Irpini.\nIn seguito al decreto legislativo n. 112 del 1998, dal 17 ottobre 2001 la gestione del tratto campano da Guardia Lombardi in poi (dal km 20,800 al km 59,090\u00a0km) \u00e8 passata dall'ANAS alla regione Campania, che nella stessa data ha ulteriormente devoluto le competenze alla provincia di Avellino; sempre nel 2001 la gestione del tratto pugliese \u00e8 passata alla regione Puglia, che ha provveduto al trasferimento dell'infrastruttura al demanio della provincia di Foggia e quella del tratto lucano \u00e8 passata alla regione Basilicata che ha provveduto al trasferimento dell'infrastruttura al demanio della provincia di Potenza."}
{"id": "2086295", "revid": "1573940", "url": "https://it.wikipedia.org/wiki?curid=2086295", "title": "Betacismo", "text": "Il betacismo (termine formato a partire dal greco \u03b2\u1fc6\u03c4\u03b1 \"b\u00eata\", \"la lettera \"b\"\") designa l'uso del grafema in luogo di &lt;v&gt; (o ), e in generale una intercambiabilit\u00e0 di tali lettere, rilevabile nella tarda latinit\u00e0, in particolare durante il passaggio dal latino alle lingue romanze. Il fenomeno non \u00e8 solo grafico ma \u00e8 indice di una confusione tra due suoni che in latino classico erano ben distinti.\nGli esempi pi\u00f9 antichi di betacismo risalgono gi\u00e0 alle scritte di Pompei (\"baliat\" per class. \"valeat\", \"berus\" per \"verus\"), nel I secolo d.C., e tracce del fenomeno sono presenti un po' dovunque nelle lingue romanze. Bench\u00e9 il betacismo abbia lasciato poche tracce in Italia, secondo molti studiosi, tra cui Giuliano Bonfante e Benvenuto Terracini, la sua origine andrebbe posta proprio in Italia, come conseguenza della convivenza di forme latine con &lt;v&gt; accanto a forme \"italiche\" con (ad esempio umbro \"benus\" = lat. \"veneris\" \"sarai/sia venuto\")."}
{"id": "2086304", "revid": "287204", "url": "https://it.wikipedia.org/wiki?curid=2086304", "title": "Messina Chasmata", "text": "Messina Chasmata \u00e8 un imponente insieme di canyon situato sulla superficie di Titania, il maggiore dei satelliti di Urano, che si estende per quasi 1500 km (su 5000 totali di circonferenza della luna) raggiungendo una massima separazione di 75 km in larghezza.\nSi ritiene che Messina Chasmata sia una delle formazioni pi\u00f9 recenti di Titania poich\u00e9 attraversa spezzandolo in due il cratere Ursula.\nLa formazione deve il suo nome, regolato dall'Unione Astronomica Internazionale, all'omonima citt\u00e0 siciliana, luogo d'ambientazione della commedia shakespeariana \"Molto rumore per nulla\"."}
{"id": "2086305", "revid": "219110", "url": "https://it.wikipedia.org/wiki?curid=2086305", "title": "Autodromo nazionale Franco di Suni", "text": "L'autodromo nazionale Franco di Suni \u2013 noto anche come autodromo Mores o autodromo Sardegna \u2013 \u00e8 il primo ed unico impianto presente in Sardegna, in grado di ospitare gare automobilistiche e motociclistiche, in conformit\u00e0 con le norme tecniche e sportive emanate dalle federazioni garanti delle varie discipline, ossia FIA, CSAI ed FMI.\n\u00c8 dedicato al marchese Franco di Suni, che per molti anni \u00e8 stato presidente dell'Automobile Club di Sassari, ed ha contribuito in modo rilevante, allo sviluppo dell'automobilismo sportivo sardo, fondando ad esempio la cronoscalata Alghero-Scala Piccada nel 1955.\n\u00c8 uno dei pi\u00f9 recenti tra gli autodromi italiani, essendo stato inaugurato il 15 marzo 2003, dopo tre anni di lavori, iniziati il 15 luglio del 2000.\nUbicazione.\nL'impianto \u00e8 sito vicino al paese di Mores, in provincia di Sassari, pi\u00f9 precisamente nella cosiddetta localit\u00e0 \"Su Sassu\".\nIn questa maniera \u00e8 posto a circa met\u00e0 strada tra l'aeroporto Riviera del Corallo di Alghero-Fertilia, e quello Costa Smeralda di Olbia, nonch\u00e9 relativamente vicino e dunque facilmente raggiungibile dal porto di Porto Torres, importante scalo commerciale, industriale e turistico, non solo della Sardegna settentrionale ma di tutta l'isola.\nIdeazione e inserimento nel contesto sardo.\nNato dall'idea dell'imprenditore e pilota automobilistico sardo, Uccio Magliona, \u00e8 stato progettato dall'ingegner Pier Luigi De Biasio, altro appassionato di motori, e realizzato dall'impresa edile di Uccio Magliona.\nHa contribuito alla progettazione e realizzazione, anche Omar Magliona, figlio di Uccio, ed anch'egli pilota automobilistico.\nNonostante la famiglia Magliona, si sia distinta particolarmente nell'ambito delle cronoscalate, anche a livello europeo, con la gestione di prototipi, ha focalizzato l'attenzione su un circuito permanente, destinato per lo pi\u00f9 alle gare di velocit\u00e0 su pista.\nOltre alla passione degli imprenditori, il circuito \u00e8 dovuto anche all'attenzione che gli stessi, hanno voluto regalare al proprio territorio, in quanto gli sport motoristici non hanno mai preso piede in maniera forte, nell'isola.\nDa una parte per via della condizione geografica, che tende a lasciarla un po' in disparte rispetto al resto della Nazione e dell'Europa, un po' perch\u00e9 non essendo mai stata una regione particolarmente ricca, nonch\u00e9 basata essenzialmente su attivit\u00e0 come agricoltura e pastorizia, ha risentito molto degli elevati costi da sostenere, per portare avanti un'attivit\u00e0 quale quella di pilota automobilistico e motociclistico.\nIl circuito pertanto, assume un'importanza notevole nella storia e nella cultura sarda, dando vita ad una nuova epoca nonch\u00e9 a focalizzare l'attenzione anche a livello internazionale sull'isola.\nIl tutto infatti si inserisce in un particolare contesto, di cui fa parte il campionato del Mondo Rally, che da alcuni anni ormai fa tappa in Sardegna, con prove molto impegnative, quali quelle previste dai luoghi della Costa Smeralda.\nIl circuito di Mores dunque, ha dato l'input per una nuova valorizzazione dell'isola, con l'organizzazione di eventi internazionali legati ai motori, ma che al tempo stesso ben si inseriscono nell'ambiente e nelle tradizioni sarde, poich\u00e9 ogni manifestazione, viene accompagnata da mostre tematiche che illustrano la vita e le tradizioni sarde, dove \u00e8 possibile vivere l'isola per ci\u00f2 che \u00e8, ossia non solo mare e spiagge, ma anche paesaggi interni perlopi\u00f9 incontaminati, con la possibilit\u00e0 di acquistare e utilizzare oggetti tipici del luogo, nonch\u00e9 assaggiare i cibi e le bevande locali.\nNatura della pista.\nPer quanto riguarda la parte tecnica, il circuito \u00e8 caratterizzato da carreggiate abbastanza ampie, poich\u00e9 \u00e8 largo da un minimo di 12 metri a un massimo di 14.\nTuttavia non \u00e8 molto lungo, tant'\u00e8 che non arriva ai due chilometri, bens\u00ec a 1650 metri, nonostante siano in corso, anche se a fasi alterne, lavori di ampliamento che prevedono una lunghezza complessiva minima di 3000 metri.\nIl senso di marcia \u00e8 antiorario, ed \u00e8 munito di nove curve, di cui quattro a destra e cinque a sinistra.\nIl nastro d'asfalto \u00e8 contornato per tutta la sua lunghezza da ambo i lati, da banchine in erba, mentre le vie di fuga sono tutte cosparse di ghiaia.\nAl termine delle stesse, sono presenti diverse barriere composte da pneumatici, che servono ad assorbire eventuali urti coi guardrail.\nPu\u00f2 ospitare in tutto ventiquattro motociclette e venti automobili."}
{"id": "2086306", "revid": "889336", "url": "https://it.wikipedia.org/wiki?curid=2086306", "title": "Nedo Fiano", "text": "\u00c8 stato uno dei pi\u00f9 attivi testimoni dell'Olocausto in Italia.\nBiografia.\nPrimi anni.\nNato a Firenze da Olderigo Fiano e Nella Castiglioni, aveva un fratello maggiore, Enzo. Dopo la promulgazione delle leggi razziali fasciste nel 1938 dovette abbandonare la scuola, tredicenne, perch\u00e9 di religione ebraica. Prosegu\u00ec gli studi presso una piccola scuola organizzata autonomamente all'interno della comunit\u00e0 ebraica fiorentina. Cinque anni dopo l'Italia firm\u00f2 l'armistizio con gli Alleati, mentre i tedeschi occuparono l'Italia centro settentrionale. Fiano e la sua famiglia, tutti di origine ebraica, fuggirono da casa cercando rifugio nelle dimore di amici. Dopo le difficolt\u00e0 incontrate nel trovare una dimora, trovarono ospitalit\u00e0 presso la casa di un amico del padre (Armando Sontes).\nIl 6 febbraio 1944, all'et\u00e0 di 18 anni, la polizia fascista lo arrest\u00f2 mentre passeggiava in via Cavour a Firenze e lo rinchiuse nel carcere della citt\u00e0 per il suo essere ebreo. Successivamente venne trasferito al campo di transito di Fossoli, insieme con altri undici membri della sua famiglia.\nDeportazione.\nIl 16 maggio 1944 fu deportato, insieme con tutti i suoi familiari arrestati, presso il campo di concentramento di Auschwitz.\nViaggio.\nIl viaggio dur\u00f2 sette giorni e sette notti all'interno di un vagone usato per il trasporto di bestiame, senza sapere cosa stesse succedendo e il perch\u00e9. Alle sei del mattino dell'ottavo giorno il treno si ferm\u00f2 e le persone all'interno del vagone caddero una sopra l'altra. All'entrata del campo, Fiano intravide, immerse nel buio, solo quattro ciminiere riconducibili alla presenza di un complesso industriale.\nAd Auschwitz arriv\u00f2 il 23 maggio. La sua matricola di prigioniero era A5405.\nLa vita nel campo.\nUna volta raggruppati, gli ignari internati erano divisi tra uomini e donne. Le persone venivano messe in fila e si decideva la loro sorte. La madre di Fiano mor\u00ec il giorno stesso dell'arrivo al campo, mandata nelle camere a gas. Le persone mandate alle camere a gas dovevano attraversare tre camere differenti. Nella prima, un complesso di docce, venivano fatte spogliare; nella seconda erano radunate e controllate in caso avessero nascosto qualche cosa; nella terza si procedeva all'uccisione mediante il meccanismo del gas, che impiegava una quindicina di minuti a fare effetto. Una volta morte venivano tradotte nei forni crematori e bruciate; le ceneri erano infine utilizzate come mangime per i pesci o concime per la terra. Questi forni crematori restavano in funzione tutto il giorno tranne la notte perch\u00e9 il fumo poteva essere scoperto dagli aerei bombardieri nemici.\nI bambini di et\u00e0 inferiore ai 14 anni incontravano anche loro la morte appena arrivati nel campo. Talora accadeva che i neonati, presi alle madri, davanti ai loro occhi venivano lanciati in aria e uccisi con un colpo di pistola. Una volta morti venivano bruciati anche loro nei forni crematori come le madri.\nNel campo tutti gli uomini dovevano radunarsi alle quattro e trenta del mattino nella piazza centrale disposti in una geometria perfetta. Tutti i compiti e i diversi ordini dovevano essere svolti in pochi minuti e rispettando il tempo prestabilito altrimenti si era malmenati o anche uccisi.\nAttivit\u00e0 dopo la liberazione.\nL'11 aprile 1945 fu liberato dalle forze alleate nel campo di concentramento di Buchenwald, dove era stato trasferito dai nazisti in fuga, unico superstite della sua famiglia.\nLa mattina seguente al suo rientro a Firenze, decise di ritornare nella sua vecchia casa a Spinetoli per vedere cosa era rimasto dopo la sua deportazione, ritrovando per\u00f2 solo macerie. In condizioni di grave indigenza, fu aiutato dai cugini, unici familiari rimasti in vita perch\u00e9 non deportati. In seguito, riprese gli studi con l'obiettivo di diventare perito tessile per avere un diploma che gli permettesse un accesso al mondo del lavoro.\nIn questo periodo di difficolt\u00e0 economiche, Fiano partecip\u00f2 a una festa religiosa ebraica al Teatro della Pergola di Firenze dove ritrov\u00f2 Rina Lattes. Rir\u00ec, pseudonimo della donna, alla quale il signor Fiano \u201ctirava le trecce ai tempi nella scuola della comunit\u00e0 ebraica di Firenze frequentata al posto di quelle governative vietate dalle leggi razziali\u201d, rappresenta per lui il ritrovamento di un affetto perduto.\nI due si sposarono il 30 ottobre 1949; dopo un anno, nel 1950, nacque il primogenito Enzo, nel 1955 il secondo figlio Andrea.\nL'anno seguente la famiglia si trasfer\u00ec a Milano dove Fiano aveva trovato un impiego nell'industria tessile. Nel 1963 decise di iscriversi all'universit\u00e0 Bocconi di Milano, in concomitanza con l'arrivo del terzo figlio, Emanuele. Nonostante gli impegni familiari e lavorativi, si laure\u00f2 nel 1968. Diede una svolta alla sua carriera: si mise in proprio e fond\u00f2 societ\u00e0 di marketing. Di l\u00ec a poco, inizi\u00f2 a portare la sua testimonianza in giro per l'Italia, soprattutto nelle scuole.\nNel 1997 fu fra i testimoni del film-documentario \"Memoria\" presentato al Festival di Berlino.\nNel 2003 pubblic\u00f2 il libro \"A 5405. Il coraggio di vivere\", nel quale raccont\u00f2 la sua esperienza di deportato.\n\u00c8 stato uno dei consulenti di Roberto Benigni nel film \"La vita \u00e8 bella\"; \u00e8 apparso in numerosi programmi televisivi di divulgazione e ha preso parte a molti documentari, tra i quali \"Volevo solo vivere\" di Mimmo Calopresti, \"Un treno per Auschwitz\" di Bruno Capuana, \"Un giorno qualunque\" di Hendrick Wijmans.\nIl 7 dicembre 2008 ha ricevuto l\"'Ambrogino d'oro\", conferitogli dal Comune di Milano. Il 22 maggio 2010 a Pontremoli ha ricevuto il Premio Bancarellino, per il libro \"Il passato ritorna\" (Editrice Monti).\nMassone, il 2 aprile 2011 \u00e8 stato nominato Gran Maestro Onorario del Grande Oriente d'Italia durante la riunione della \"Gran Loggia\" a Rimini. Si \u00e8 spento il 19 dicembre 2020, a 95 anni, in una casa di riposo milanese ed \u00e8 stato sepolto nel Cimitero ebraico del Cimitero Maggiore di Milano.\nIl messaggio agli studenti.\nL'esperienza della deportazione gli ha provocato la perdita della famiglia e un doloroso ricordo. L'Italia e la Germania erano sottomesse al potere di Hitler, per questo motivo Fiano ritiene la democrazia, ovvero il potere del popolo, un bene irrinunciabile. Le sue speranze si rivolgono soprattutto ai giovani, portando avanti il ricordo dei fatti, della sofferenza, degli errori e dell'alienazione.\nDurante il suo racconto su Auschwitz, Fiano ricollega tutte le situazioni sempre a due importanti elementi: la madre e il treno. Parlando della madre si paragona a Primo Levi il quale, sopravvissuto allo sterminio torna a Torino e sulle scale di casa trova la madre ad aspettarlo. Nedo, a differenza di Primo Levi, perse la madre fin dall'inizio, quando sorpass\u00f2 i cancelli di Auschwitz. Quando arriv\u00f2 la libert\u00e0, Levi era in fin di vita nella baracca dove aveva alloggiato dal primo giorno dell'internamento."}
{"id": "2086311", "revid": "1566286", "url": "https://it.wikipedia.org/wiki?curid=2086311", "title": "Frances Fisher", "text": "Biografia.\nFisher \u00e8 nata a Milford-on-Sea, nello Hampshire, figlia di Olga Moen, casalinga, e William I. \"Bill\" Fisher Sr., dirigente di una raffineria di petrolio. Fino all'et\u00e0 di quindici anni si \u00e8 trasferita nove volte a causa del lavoro del padre. Proprio a quell'et\u00e0, l'attrice ha perso la madre a causa di un'insufficienza cardiaca. Dopo aver studiato al liceo di Orange, Texas, ha lavorato come segretaria fino a quando non si \u00e8 trasferita in Virginia per recitare al Barter Theatre.\nFisher si \u00e8 fatta conoscere recitando il ruolo del Detective Deborah Saxon nella soap opera \"The Edge of Night\" dal 1976 al 1981; pi\u00f9 tardi ha fatto parte del cast di \"Sentieri\" col ruolo di Suzette Saxon. Ha fatto poi teatro per altri dieci anni lavorando su palcoscenici a New York e in teatri regionali per tutta l'East Coast. Dopo aver ricoperto la parte di Lucille Ball nel film del 1991 \"\", ha avuto numerosi ruoli nella tv americana, incluse parti nella serie \"Maledetta fortuna\", \"Becker\", e \"Titus\". Ha anche avuto un ruolo chiave nel dramma \"The Lyon's Den and Glory Days\". In base alla prima scelta del produttore recit\u00f2 il ruolo di Jill Taylor nella sitcom \"Quell'uragano di pap\u00e0\", ma fu sostituita da Patricia Richardson a causa di dissapori con Tim Allen. Il suo ruolo pi\u00f9 famoso, comunque, \u00e8 stato quello della matrona di societ\u00e0 Ruth DeWitt Bukater, la madre di Rose DeWitt Bukater (Kate Winslet), nel kolossal \"Titanic\" del 1997. \nNel 1999, ha ritratto la figura della madre di Audrey Hepburn, Ella Hepburn, nel film autobiografico \"The Audrey Hepburn Story\". Fisher \u00e8 apparsa in altri due film premiati con l'Oscar, \"La casa di sabbia e nebbia\" e \"Gli spietati\". Pi\u00f9 recentemente \u00e8 apparsa nell'ultima rappresentazione scritta da Arthur Miller, \"Finishing the Picture\" al Goodman Theatre a Chicago, e \"Il giardino dei ciliegi\", al Mark Taper Forum a Los Angeles nel 2006. Fra gli altri suoi lavori figura la serie televisiva \"Eureka\", dove recita il personaggio di Eva Thorne. Fisher lavora all'interno del consiglio nazionale del sindacato attori cinematografici.\nVita privata.\nA 18 anni, nel 1970 spos\u00f2 Billy Mack Hamilton, da cui divorzi\u00f2 due anni dopo. Dal 1990 al 1995 \u00e8 stata legata all'attore Clint Eastwood, da cui ha avuto una figlia, Francesca, anch'ella attrice.\nDoppiatrici italiane.\nNelle versioni in italiano dei suoi film, Frances Fisher \u00e8 stata doppiata da:"}
{"id": "2086313", "revid": "1005847", "url": "https://it.wikipedia.org/wiki?curid=2086313", "title": "Air Ministry", "text": "L'Air Ministry, in inglese Ministero dell'Aria, era un dipartimento del governo britannico che aveva la responsabilit\u00e0 di gestire gli affari della Royal Air Force, la forza aerea del Regno Unito. Il ministero era sotto l'autorit\u00e0 politica del Segretario di Stato per l'aeronautica.\nFondato ufficialmente il 2 gennaio 1918, l'Air Ministry eman\u00f2 le specifiche per la fornitura di velivoli sia militari che civili alle aziende di produzione aeronautica britanniche.\nNel 1964 si fuse con l'Ammiragliato ed il War Office per formare il Ministero della Difesa britannico.\nStoria.\nThe Air Committee.\nIl 13 aprile 1912, meno di due settimane dopo la creazione del Royal Flying Corps che inizialmente consisteva in un piccolo stormo navale e un piccolo stormo terrestre, venne istituito un Comitato aereo che fungesse da intermediario tra l'Ammiragliato e l'Ufficio della guerra in materia relative all'aviazione. Il nuovo Comitato aereo era composto da rappresentanti dei due ministeri della guerra e, sebbene potesse formulare raccomandazioni, mancava dell'autorit\u00e0 esecutiva. Le raccomandazioni del Comitato aereo dovevano essere ratificate dal Consiglio dell'Ammiragliato e dallo Stato Maggiore Imperiale e, di conseguenza, il Comitato non fu particolarmente efficace. La crescente separazione tra esercito e aviazione navale dal 1912 al 1914 non fece che esacerbare l'inefficacia del Comitato aereo e il Comitato non si riun\u00ec dopo lo scoppio della prima guerra mondiale. \nThe Joint War Air Committee.\nNel 1916 la mancanza di coordinamento del Royal Flying Corps dell'esercito e del Royal Naval Air Service aveva portato a seri problemi, non solo nell'approvvigionamento di motori aeronautici, ma anche nella difesa aerea della Gran Bretagna. Sono stati i problemi di approvvigionamento le ragioni per cui \u00e8 stato fatto per la prima volta un tentativo di rettifica. La riunione del Comitato di guerra del 15 febbraio 1916 decise immediatamente di istituire un comitato permanente congiunto per coordinare sia la progettazione che la fornitura di materiale per i due servizi aerei. Il comitato, denominato Comitato congiunto per la guerra aerea (inglese: Joint War Air Committee) e a capo di tale comitato venne nominato Lord Derby. Nella riunione del 15 febbraio il marchese George Curzon propose la creazione di un Ministero dell'Aria. Come per l'Air Committee prebellico, il Joint War Air Committee mancava di poteri esecutivi dimostrandosi quindi inefficace. Dopo solo otto sedute, Lord Derby si \u00e8 dimesso dal Comitato, affermando che \"a lui sembrava del tutto impossibile avvicinare le due formazioni aeree fino a quando l'intero sistema del servizio aereo non fosse stato cambiato e sarebbero stati amalgamati in un servizio. \nThe Air Board.\nIl tentativo successivo di stabilire un coordinamento efficace tra i due servizi aerei fu la creazione di un Air Board. Il primo Air Board nacque il 15 maggio 1916 con Lord Curzon presidente. L'inclusione di Lord Curzon, un ministro del Gabinetto e altre figure politiche aveva lo scopo di conferire all'Air Board uno status maggiore rispetto al Joint War Air Committee. Nell'ottobre 1916 l'Air Board pubblic\u00f2 il suo primo rapporto che era molto critico nei confronti degli accordi all'interno dei servizi aerei britannici. Il rapporto osservava che, sebbene le autorit\u00e0 dell'esercito fossero pronte e disponibili a fornire informazioni e prendere parte alle riunioni, la Royal Navy era spesso assente dalle riunioni del consiglio e spesso si rifiutava di fornire informazioni sull'aviazione navale.\nNel gennaio 1917 il primo ministro David Lloyd George sostitu\u00ec il presidente Lord Curzon con Lord Cowdray. Godfrey Paine, in qualit\u00e0 di Primo lord del mare e Direttore dell'Aviazione Navale, si \u00e8 seduto nel consiglio e questa rappresentanza di alto livello della Royal Navy ha contribui a migliorare le cose. Inoltre, poich\u00e9 la responsabilit\u00e0 per la progettazione degli aeromobili era stata rimossa dalle mani di un solo servizio e affidata al Ministero delle munizioni, alcuni dei problemi della concorrenza tra i servizi furono evitati.\nIstituzione del Ministero dell'Aria.\nNonostante i tentativi di riorganizzazione dell'Air Board, i problemi precedenti non sono stati completamente risolti. Inoltre, il numero crescente di raid aerei tedeschi contro la Gran Bretagna caus\u00f2 inquietudine nella pubblica opinioni e crescenti richieste di qualcosa da fare. Di conseguenza, Lloyd George, primo ministro britannico, istitu\u00ec un comitato composto da egli stesso e dal generale Jan Smuts, che aveva il compito di indagare sui problemi delle difese aeree britanniche e sulle difficolt\u00e0 organizzative che avevano afflitto l'Air Board.\nVerso la fine della prima guerra mondiale, il 17 agosto 1917, il generale Smuts present\u00f2 al Consiglio di guerra un rapporto sul futuro della forza aerea, rimarcando il sui potenziale devastante \"per i territori nemici e la distruzione di centri industriali e popolosi su vasta scala\", e raccomandando la formazione di una nuova forza aerea che sarebbe stata al livello del British Army e della Royal Navy. La nuova forza armata doveva ricevere la direzione da un nuovo ministero e il 29 novembre 1917 l'Air Force Bill ricevette il Royal Assent e il Ministero dell'Aria venne costituito poco pi\u00f9 di un mese dopo, il 2 gennaio 1918. Lord Rothermere fu nominato Presidente dell'Air Council, ma a causa di enormi pressioni politiche in un clima di spese militari significativamente ridotte, che portarono alle dimissioni nel dicembre 1918 di William Weir, presidente dell'Air Council, l'organo di governo della Royal Air Force. cosa che spinse il Primo Ministro, Lloyd George, a creare un Segretario di Stato per l'aeronautica, ma non come una posizione di Gabinetto, e il 9 gennaio 1919 venne offerto a Winston Churchill la carica di Segretario di Stato per la guerra, che era una posizione di Gabinetto, e Segretario di Stato per l'aeronautica.\nL'affidamento delle due cariche ad un'unica persona \u00e8 stata criticata sia dalla stampa che dal Parlamento, tuttavia, Churchill ha ribadito che l'indipendenza della Royal Air Force sar\u00e0 stata mantenuta. \nL'Esercito e l'Ufficio della Guerra avevano ampiamente concordato sull'autonomia della RAF a causa, in parte, dell'entusiasmo per il servizio aereo del leader politico dell'esercito Winston Churchill. Tuttavia, una delle principali difficolt\u00e0 per la RAF e il Ministero dell'Aria nel 1919 fu l'opposizione della Royal Navy alla perdita del proprio servizio aereo e le successive pressioni affinch\u00e9 il personale aereo di bordo fosse costituito da ufficiali della marina e fosse ricostuiton l'ormai sciolto Royal Naval Air Service. Questa negoziazione port\u00f2 alla creazione della RAF Coastal Area, il predecessore del RAF Coastal Command per occuparsi dei suoi rapporti con la Marina. Per tutto il 1919 ci furono discussioni tra Sir Hugh Trenchard Capo della Royal Air Force e Sir Rosslyn Wemyss Primo lord del mare sulla natura del rapporto tra l'Air Force e il Ministero dell'Aria da una parte e la Marina e l'Ammiragliato dall'altra parte.\nNel 1919 il Ministero dell'Aria prese formalmente il controllo della fornitura, progettazione e ispezione di tutti gli aerei (aeroplani e dirigibili) dal Ministero delle munizioni, ha contribuendo a solidificare le basi dell'esistenza del Ministero dell'Aria.\nPer tutto il 1919 Churchill sostenne costantemente una forza aerea indipendente, presentando il Libro bianco, in gran parte scritto da Sir Hugh Trenchard, sul futuro della RAF il 12 dicembre 1919. Era questo Libro bianco che doveva essere la carta effettiva per la RAF e il Ministero dell'Aria negli anni successivi. \nNel maggio 1923 Stanley Baldwin diventato Primo Ministro confer\u00ec alla carica lo status di Gabinetto. "}
{"id": "2086318", "revid": "228587", "url": "https://it.wikipedia.org/wiki?curid=2086318", "title": "Campionato del mondo di scacchi 2000", "text": ""}
{"id": "2086328", "revid": "486946", "url": "https://it.wikipedia.org/wiki?curid=2086328", "title": "A.C. Legnago Salus", "text": ""}
{"id": "2086340", "revid": "767487", "url": "https://it.wikipedia.org/wiki?curid=2086340", "title": "Guden\u00e5", "text": "Guden\u00e5 \u00e8 il fiume pi\u00f9 lungo della Danimarca, scorre nella penisola dello Jutland della quale attraversa la parte centrale.\n\u00c8 lungo 176\u00a0km e sfocia nel Randers Fjord."}
{"id": "2086348", "revid": "767487", "url": "https://it.wikipedia.org/wiki?curid=2086348", "title": "Dick Tracy e il gas misterioso", "text": "Dick Tracy e il gas misterioso (\"Dick Tracy Meets Gruesome\") (conosciuto anche come Dick Tarcy incontra Gruesome, Dick Tracy Meets Gruesome o Dick Tracy's Amazing Adventure) \u00e8 il 4\u00ba ed ultimo capitolo della serie cinematografica, costituita da quattro film in b/n di modesta durata (intorno a 60-70 minuti), ispirata al celebre fumetto Dick Tracy di Chester Gould prodotta dalla casa statunitense RKO Pictures, che affid\u00f2 la realizzazione dei film a registi professionisti .\nTrama.\nTracy e il fidato Pat Patton cercano di identificare i misteriosi autori di una rapina a una banca, guidati dal malvagio Gruesome (Boris Karloff), i quali hanno utilizzato un gas misterioso che paralizza le persone per alcuni minuti senza che queste se ne accorgano.\nEpisodi della serie.\nLa RKO non aveva voluto Ralph Byrd, protagonista di Dick Tracy il serial del 1937 della Republic Pictures e lo sostitu\u00ec per i primi due film. Accetto, comunque, di fare tornare Ralph Byrd per i due capitoli successivi, girati nel 1947.\nSerial cinematografici.\nLa Republic Pictures tra il 1937 e il 1941 produsse ben quattro serial sul personaggio."}
{"id": "2086349", "revid": "1962316", "url": "https://it.wikipedia.org/wiki?curid=2086349", "title": "Museo delle culture (Lugano)", "text": "Il MUSEC, Museo delle Culture di Lugano \u00e8 inaugurato il 23 settembre 1989 con lo scopo di conservare la maggior parte delle opere d'arte etnica collezionate da Serge Birignoni e provenienti in particolare dall'Estremo Oriente, dall'India, dal Sud-Est asiatico, dall'Indonesia e dall'Oceania. \nNel corso degli anni il MUSEC accresce le sue collezioni grazie alle numerose donazioni (per maggiori approfondimenti vedi ). \nIl museo nasce con il nome di Museo delle culture extraeuropee, nel 2007 \u00e8 rinominato Museo delle Culture e nel 2017 MUSEC. Fa parte del polo culturale della citt\u00e0 di Lugano e la sua sede \u00e8 la centrale Villa Malpensata. L\u2019accesso al museo \u00e8 possibile sia da via Mazzini, sia da Riva Caccia.\nEdificio.\nNel 2017 il MUSEC si trasferisce a Villa Malpensata. La villa fu costruita dalla famiglia Caccia alla met\u00e0 del Settecento secondo lo stile che a quel tempo caratterizz\u00f2 il riassetto monumentale e paesaggistico delle rive dei grandi laghi alpini. Utilizzata dal 1893 in poi come museo, divenne dal 1973 sede stabile del Museo d\u2019Arte e di esposizioni temporanee di diversi generi.\nIl restauro concepito nel 2014 per dare una sede pi\u00f9 ampia e pi\u00f9 centrale al MUSEC ha coinvolto, oltre all\u2019edificio principale, sia le due palazzine che lo fiancheggiano a nord \u2013 destinate agli uffici e al Centro di ricerca e di documentazione \u2013 sia il giardino terrazzato a sud, riorganizzato per ospitare gli spazi all\u2019aperto del MUSEC e la terrazza rialzata che introduce al nuovo ingresso principale. Tutti gli spazi sono riallestiti secondo gli standard internazionali climatici e museotecnici e dotati delle migliori condizioni di sicurezza.\nLa Storia\nSin dalla sua apertura al pubblico, avvenuta il 23 settembre 1989 e fino al 2016, l'Heleneum fu la sede del MUSEC. L'Heleneum \u00e8 una villa in riva al Lago di Lugano costruita fra il 1930 e il 1934 sul modello architettonico del \u00abPetit Trianon\u00bb di Versailles da H\u00e9l\u00e8ne Bieber, una volitiva signora cosmopolita che ambiva a trasformarla in un centro di animazione mondana e culturale e che vi abit\u00f2 sino al 1967. Soprattutto per la crisi economica degli anni \u201830, H\u00e9l\u00e8ne Bieber non riusc\u00ec nei suoi intenti e l'Heleneum rimase una dimora poco abitata sin quando, nel 1969, fu acquistato dal Comune di Castagnola, ora quartiere della Citt\u00e0 di Lugano.\nDal 1969 al 1971 l'Heleneum fu sede dei corsi di perfezionamento pianistico tenuti da Carlo Florindo Semini, Franco Ferrara e Arturo Benedetti Michelangeli. Dal 1971 al 1973, la villa ospit\u00f2 i corsi e seminari estivi dell'Istituto ticinese di alti studi, diretto da El\u00e9mire Zolla, che riun\u00ec importanti studiosi di diverse discipline sui temi della conoscenza religiosa.\nIn seguito, fino al '76, l'Heleneum fu sede del Centro di studi semantici e cognitivi dell'Istituto Dalle Molle, che operava nel campo dell'intelligenza artificiale, a quei tempi agli esordi, e che organizz\u00f2 vari seminari ai quali parteciparono studiosi e ricercatori provenienti da tutto il mondo. La villa fu infine l'asilo d'infanzia di Castagnola e fu adoperata come set di produzioni cinematografiche cui presero parte, fra gli altri, anche Bruno Ganz e Aldo Fabrizi.\nCollezioni.\nLa collezione Brignoni\nIl MUSEC apre i battenti nel 1989 grazie al lascito di opere d'arte etnica che l'artista e collezionista svizzero Serge Brignoni (1903-2002) raccolse nel lungo periodo che va dal 1930 alla met\u00e0 degli anni '80, quando decise di donarle alla citt\u00e0 di Lugano. La collezione testimonia dunque, in primo luogo, il legame fra le forme della creativit\u00e0 delle culture dei \u00abMari del Sud\u00bb e l'oggetto che le avanguardie artistiche del '900 discussero nei loro circoli e cercarono di realizzare nelle loro opere. Le opere sono espressione d'una scelta raffinata che privilegia i manufatti di migliore fattura e sa riconoscere fenomenologicamente le espressioni di un'arte non ancora acculturata. I generi e le provenienze geografiche, seppur con qualche significativa eccezione, rispecchiano quelli maggiormente diffusi nelle raccolte europee, australiane e nordamericane della met\u00e0 del Novecento e non manca quasi nessun \u00abpezzo\u00bb di quelli che furono considerati gli oggetti irrinunciabili del collezionismo dell'epoca. Particolarmente evidente \u00e8 il gusto per opere scultoriche, segnate da contenuti e modalit\u00e0 creative di carattere espressionistico e da una particolare ricchezza del disegno e della decorazione pittorica.\nAltre Collezioni\nA seguito dell'apertura del museo e soprattutto a partire dal suo rilancio avvenuto nel 2005, il MUSEC ospita e valorizza numerose altre Collezioni, ne citiamo alcune: la Collezione Ceschin Pilone-Fagioli (fotografie giapponesi all\u2019albumina dipinte a mano, risalenti alla fine dell\u2019Ottocento e agli inizi del Novecento); la Collezione Pilone (comprende oltre 400 opere o gruppi di opere del teatro cinese, fra le quali maschere e visi dipinti, copricapi, accessori per il trucco e costumi, ventagli, strumenti musicali e, intere scenografie); la collezione e il fondo Nodari (un migliaio di opere d'arte e oggetti di cultura materiale, di due grandi imbarcazioni fluviali, di circa 6.000 fotografie, di 71 filmati documentari e di oltre sessanta ore di registrazioni sonore su cassetta o su nastro, raccolti sul campo, nel corso di una serie di viaggi in Africa -soprattutto nell'Alto Congo- negli anni '50 e '60 del Novecento) e la Collezione Antonini (oltre 1100 pettini ornamentali provenienti da tutto il mondo). Per la lista completa si rimanda alla pagina \nEsposizioni.\nIl MUSEC conserva e valorizza collezioni d\u2019arte delle civilt\u00e0 dell\u2019Estremo Oriente, dell\u2019India, del Sud-Est asiatico e dell\u2019Oceania. La nuova sede, la settecentesca Villa Malpensata, situata sul lungolago di Lugano, prevede un allestimento in continuo divenire seguendo i pi\u00f9 moderni canoni della museologia. Il museo, importante centro di ricerca sull\u2019antropologia dell\u2019arte, offre contemporaneamente al pubblico almeno tre esposizioni in grado di comunicare, ciascuna secondo le proprie peculiarit\u00e0 tematiche, la ricchezza e l\u2019articolazione complessiva del suo progetto culturale.\n- Lo \"Spazio Tesoro\", situato all\u2019entrata del museo e con accesso gratuito, accompagna il visitatore in un percorso periodicamente rinnovato, con opere della Collezione Brignoni e delle altre principali collezioni del museo. Un itinerario ricco di significati permette fra l\u2019altro al visitatore di interagire dinamicamente con i temi e le opere presentate negli altri spazi espositivi del museo, a volte anticipandoli, a volte fornendogli preziose chiavi di interpretazione, utili a cogliere l\u2019unitariet\u00e0 del progetto museografico.\n- Lo \"Spazio Maraini\" presenta le esposizioni del ciclo \u201cEsovisioni\u201d dedicate alla fotografia di viaggio e al tema dell\u2019esotismo nell\u2019opera di grandi fotografi.\n- Lo \"Spazio Cielo\" \u00e8 interamente dedicato a ospitare le esposizioni del progetto \"Cameredarte\", dedicato alle nuove acquisizioni, ai collezionisti che collaborano col MUSEC e agli artisti contemporanei che nel corso degli anni si sono avvicinati alle attivit\u00e0 del Museo.\n- All'interno dello \"Spazio Mostre\" che occupa due piani del museo, sono esposti a rotazione i cicli \"Altrarti\u201d dedicato ai vari generi delle arti etniche; \u201cOrientArt\u201d che si occupa invece delle diverse forme di derivazione e d\u2019integrazione fra l\u2019arte contemporanea e le tradizioni culturali locali da cui gli artisti dell\u2019Asia, dell\u2019Africa e dell\u2019Oceania attingono i loro linguaggi e infine le mostre del ciclo espositivo \u201cEthnopassion\u201d, dedicato all\u2019analisi del ruolo che le arti tribali, orientali e popolari ebbero nello sviluppo dei linguaggi delle avanguardie europee.\nAttivit\u00e0, strutture e servizi.\nLe attivit\u00e0 del MUSEC si fondano sulla ricerca scientifica svolta dal suo staff e dagli altri collaboratori, in raccordo con musei, atenei e istituzioni culturali di tutto il mondo. Per tale motivo, il Museo \u00e8 inoltre sede d'attivit\u00e0 seminariali e d'alta formazione: insegnamenti universitari, corsi d'aggiornamento e laboratori d'antropologia e museografia. I depositi del MUSEC sono visitabili su appuntamento e ospitano un laboratorio di conservazione e museotecnica attrezzato per le necessit\u00e0 del Museo e per eventuali consulenze specialistiche a terzi.\nL'offerta educativa \u00e8 svolta da personale specializzato e prevede laboratori per l'infanzia, visite guidate, visite-conferenza e altre forme divulgative che possono anche adattarsi su misura alla richiesta dell'utenza.\nSu appuntamento, il MUSEC offre ai visitatori anche una visita guidata della villa. Il Museo mette inoltre a disposizione i suoi spazi architettonici per meeting, eventi speciali e quale set per servizi fotografici e riprese cinematografiche."}
{"id": "2086356", "revid": "287204", "url": "https://it.wikipedia.org/wiki?curid=2086356", "title": "Rimas Alvarez Kairelis", "text": ""}
{"id": "2086359", "revid": "729019", "url": "https://it.wikipedia.org/wiki?curid=2086359", "title": "Stazione di Grigno", "text": "La stazione di Grigno \u00e8 una stazione ferroviaria sulla linea della Valsugana Trento-Venezia a servizio del paese di Grigno. La stazione si trova tra quelle di Ospedaletto e quella di Tezze di Grigno.\nStrutture e impianti.\nIl fabbricato viaggiatori ricalca lo stile gi\u00e0 utilizzato per le stazioni di Calceranica e di San Cristoforo. L'edificio \u00e8 chiuso al pubblico, e gli unici servizi (biglietteria self-service e obliteratrici elettroniche) si trovano sotto la veranda esterna.\nMovimento.\nNella stazione fermano tutti i treni con destinazioni per Trento, Bassano del Grappa, Venezia e Padova, a servizio dei pendolari.\nServizi.\nLa stazione dispone di:"}
{"id": "2086363", "revid": "767487", "url": "https://it.wikipedia.org/wiki?curid=2086363", "title": "Cattive ragazze", "text": "Cattive ragazze \u00e8 un film del 1992 diretto da Marina Ripa di Meana.\nIl film segn\u00f2 il debutto di Marina Ripa di Meana come regista. Dopo essere stato distribuito, ottenne scarsi incassi al botteghino e un responso estremamente negativo da parte di critica e pubblico; e tutto ci\u00f2 contribu\u00ec a bloccare ogni ipotesi di carriera cinematografica della Ripa di Meana.\nConsiderato uno tra i peggiori film italiani mai realizzati, il film viene ricordato per avere attirato molte polemiche a causa dei finanziamenti ottenuti con i fondi pubblici dell'art. 28 e per essere uno dei pi\u00f9 noti \"flop\" del cinema italiano degli ultimi trent'anni.\nTrama.\nAlma ha divorziato da poco e questo le causa una profonda depressione. Mentre sta festeggiando i venticinque anni da sola, qualcuno bussa alla sua porta: \u00e8 Brian, uno spogliarellista, regalo di compleanno di due sue colleghe, che cercano di rallegrarla. Mentre Brian inizia lo spogliarello, sopraggiunge Milli, l'ex suocera malata di mente di Alma, che comincia a fare una scenata nei confronti dell'ex nuora, accusandola d'avere rovinato la reputazione di suo figlio, lasciandolo e divorziando. Il figlio di Milli, ex marito di Alma, invece, non \u00e8 altro che uno smidollato dipendente in tutto e per tutto dalle violente posizioni della madre. Vista la situazione, Alma e Brian decidono di fuggire sull'Harley Davidson di lui in Venezuela.\nInizia cos\u00ec un'avventura per i due amanti. Entrambi, infatti, devondo lasciare la citt\u00e0 al pi\u00f9 presto perch\u00e9 vi sono alcuni pazzi criminali che attentano alla loro salute; per Alma il pericolo \u00e8 costituito da Milli, mentre per Brian dall'ex fidanzata Marylin, una ladra e aspirante killer appena scarcerata con la sua complice Amy, una nana lesbica. I due si rifugiano da Esmeralda, sorella di Brian, ex diva delle telenovelas che ha mire incestuose verso il fratello. Nel frattempo Amy si suicida, dopo che Marylin l'ha offesa riversandole addosso ogni tipo di rigetto nei suoi confronti.\nMarylin s'impossessa d'una partita di diamanti che aveva rubato insieme a Amy e si dirige alla ricerca di Brian. Milli, invece, durante la ricerca di Alma, subisce un incidente d'auto insieme al figlio, ex marito di Alma, che muore mentre Milli sopravvive e, raggiunto un camion di suore poco distante, si fa accogliere da queste. Milli, malridotta dall'incidente, racconta loro d'essere stata ridotta cos\u00ec dal marito, poich\u00e9 non tifa per la stessa squadra di calcio del consorte. Le suore credono alla bugia di Milli e, mosse da compassione, soccorrono la donna, dopodich\u00e9 l'accompagnano dove chiede. Dopo alcuni inseguimenti e sparatorie, tutto finisce con un tragico epilogo.\nAlma e Brian si rifugiano in un hotel, alloggiando in una stanza all'ultimo piano, ma Marylin riesce comunque a trovare i due amanti e, dopo essersi intrufolata nella loro camera, presa da un raptus di gelosia, si dice ancora innamorata di Brian e inizia a darle di santa ragione ad Alma mentre l'uomo resta incatenato al letto dove, pochi minuti prima, aveva iniziato un gioco sadomasochista con Alma, assistendo impotente alla lotta tra le due donne. Mentre le due rivali s'azzuffano, l'ambiente viene scosso da alcuni colpi di pistola sparati da Milli che, accompagnata dalle suore, ha raggiunto l'hotel dove alloggiano Alma e Brian e che uccidono quest'ultimo.\nUccidendo Brian, Milli ha finalmente vendicato l'onore del figlio, morto nel frattempo. A questo punto Alma e Marylin, accortesi che Brian \u00e8 morto, iniziano a urlare disperate: Marylin, in particolare, corre incontro a Milli tentando d'ucciderla. Nella lotta, le due donne sfondano la vetrata della parete della camera e precipitano nel vuoto, sfracellandosi a terra. Alma, scossa dagli eventi e dalla morte dell'uomo che amava, perde completamente la testa. Rimasta vedova dell'ex marito e ora senza Brian, ricomincia a lavorare, ma \u00e8 assente e cambiata. Dopo questi fatti, riesce a conoscere un'altra parte di se stessa e ora \u00e8 una nuova donna, forte e determinata. Grazie a ci\u00f2, Alma riesce a uscire fuori dal suo stato di depressione, riuscendo a emanciparsi consumando rapporti sessuali occasionali con uomini belli e disponibili ma, forse, sta solo cercando, in altri uomini, la presenza di quello che fu il suo unico amore, Brian.\nProduzione.\nIl primo approccio con il cinema la Ripa di Meana lo ebbe nel 1979 quando ottenne il ruolo di protagonista nel film \"Assassinio sul Tevere\". Successivamente vennero realizzati due film da due suoi best seller letterari, \"I miei primi 40 anni\" di Carlo Vanzina, e \"La pi\u00f9 bella del reame\" diretto da Cesare Ferrario nel 1989. Dopo questi film la Ripa di Meana scrisse la sceneggiatura di \"Cattive ragazze\", che parlava di femminismo.\nAnche il cast scelto era composto prevalentemente da donne, tra cui Eva Grimaldi, Florence Gu\u00e9rin ed Anita Ekberg. Tra gli esordienti nella pellicola oltre che la Ripa di Meana dietro la macchina da presa, Eva Grimaldi alla sua prima prova come attrice drammatica, e l'attore Brando Giorgi.\nSulla sua esperienza la Ripa di Meana disse \u00abGirare questo film \u00e8 stata un'esperienza stimolante anche se molto faticosa\u00bb. Le riprese iniziarono il 30 settembre 1991, e il montaggio venne terminato verso la fine di marzo.\nIl film venne girato in Venezuela e a Citt\u00e0 del Messico per ammortizzare i costi di produzione. Il budget messo a disposizione per realizzare il film \u00e8 stato di 2 miliardi e 350 milioni di lire.\nPer promuovere il film vennero realizzati due brevi trailer, in uno dopo alcune scene del film appariva la Ripa di Meana brandendo in mano un paio di forbici, mentre nel secondo presentava il film con l'attrice Debbie Lee Carrington. La colonna sonora venne cantata da Donatella Rettore e scritta da Claudio Rego e M.T. Brill. La canzone in questione, intitolata \"Bad Girl\", \u00e8 presente nei titoli di coda, ma non venne mai distribuita ufficialmente.\nControversie legali.\nIl caso dell'articolo 28 attir\u00f2 anche la stampa estera, tant'\u00e8 che il quotidiano colombiano \"El Tiempo\" riport\u00f2 nel 1994 la vicenda in un articolo.\nAccoglienza.\nDistribuzione.\nIl film venne distribuito nel circuito cinematografico italiano il 15 agosto del 1992.\nIncassi.\nIl film \u00e8 stato un flop al botteghino ed i suoi guadagni non riuscirono a coprire i costi di produzione. Dopo esser stato distribuito nelle sale, nella prima settimana il film ha incassato 24.887.000 lire e in totale ha incassato 29.967.000 lire. Il film venne proiettato per pochi giorni a ferragosto, e durante questo periodo venne visto da 2.701 spettatori. In due occasioni \"Il Corriere della Sera\" ha riportato che gli spettatori lasciavano la sala prima della fine del film e che dopo la recensione alcuni lettori indignati e allibiti telefonarono alla redazione. Alla fine dell'anno il film non riusc\u00ec ad entrare nella classifica dei 100 film pi\u00f9 visti durante la stagione 1992/1993. Il film nel 1993 apparve in un articolo de \"La Repubblica\" per essere stato uno dei maggiori insuccessi dell'annata cinematografica, insieme al film \"Jackpot,\" scritto e interpretato da Adriano Celentano. La Ripa di Meana dopo l'insuccesso del film sostenne che il film \u00ab\u00e8 andato male perch\u00e9 \u00e8 stato demonizzato fin dal primo giorno. [...] tutti mi si sono buttati addosso perch\u00e9 avevo ottenuto il finanziamento\u00bb.\nCensura.\nIl film fu approvato dalla censura il 25 marzo 1992, con il visto n. 87596.\nCritica.\nIl film ha ricevuto recensioni estremamente negative da parte della critica cinematografica italiana, tant'\u00e8 che \"Cattive ragazze\" \u00e8 stato uno dei fiaschi pi\u00f9 clamorosi della stagione cinematografica 1992-1993. Il critico Paolo Mereghetti rimase particolarmente sconcertato, scrivendo nel suo \"Dizionario dei film\" che \u00ab\u00e8 un pasticciaccio insulso che pu\u00f2 servire solo a capire cosa non \u00e8 il cinema\u00bb, attaccando soprattutto i dialoghi e la recitazione; Mereghetti poi termin\u00f2 la recensione con una delle critiche pi\u00f9 famose mosse al film: \u00abPu\u00f2 concorrere al titolo di film pi\u00f9 brutto della storia del cinema e vincere\u00bb.\nG. Giraud scrisse ne \"Il Lavoro\" che \u00ab\"Cattive ragazze\" non somiglia in nulla a un film vero e proprio, cos\u00ec come non ricorda nemmeno nient'altro visto in precedenza al cinema, anche l\u00e0 dove si voglia richiamare alla memoria il peggio sfornato nei periodi di vacche magre\u00bb. Nella sua breve recensione de \"Il Morandini\", Morando Morandini lo defin\u00ec come un \u00abfilm insulso di immedicabile volgarit\u00e0 intellettuale [...]\u00bb, mentre nella recensione de \"Il Farinotti\" viene citato lo scandalo dell'articolo 28: \u00abSe si cerca un esempio di come l'articolo 28 [...] sia stato utilizzato per fini tutt'altro che limpidi, questo \u00e8 il film da vedere. In caso contrario \u00e8 meglio evitarsi l'esperienza.\u00bb\nRenato Venturelli, mentre recensiva \"Goodbye Mama\", ha ricordato \"Cattive ragazze\" tra \u00able bufale dei Grandi Raccomandati\u00bb.\nRisposte alle critiche.\nDopo che apparve ne \"Il Corriere della Sera\" la recensione del film, la Ripa di Meana invi\u00f2 una lettera, scrivendo che \u00abnon ho mai pensato di fare una seconda Corazzata Pot\u00ebmkin\u00bb.\nDopo la lettera, la Ripa di Meana rispose alle critiche sostenendo che \u00abNon credo che fosse un brutto film, e in ogni caso ce ne sono di pi\u00f9 brutti\u00bb e inoltre dichiar\u00f2 che entro cinque anni avrebbe vinto il premio Oscar.\nHome Video.\nIl film \u00e8 stato distribuito in versione VHS dalla Manzotti Home Video, anche se tutt'oggi la VHS originale \u00e8 difficile da reperire. Il film non \u00e8 invece mai uscito n\u00e9 in DVD n\u00e9 in Blu-ray."}
{"id": "2086365", "revid": "3082", "url": "https://it.wikipedia.org/wiki?curid=2086365", "title": "Chronica gallica anno 452", "text": ""}
{"id": "2086368", "revid": "2071655", "url": "https://it.wikipedia.org/wiki?curid=2086368", "title": "Escape to the Stars", "text": "Escape to the Stars (letteralmente \"Fuggire verso le stelle\") \u00e8 un singolo pubblicato dalla band tedesca Cinema Bizarre nel 2007; \u00e8 anche la sesta traccia dell'album \"Final Attraction\".\nLa canzone usa l'arrangiamento di \"Everything Counts\" dei Depeche Mode.\nVideo musicale.\nIl videoclip di \"Escape to the Stars\", diretto dal regista tedesco Marcus Sternberg, \u00e8 stato girato all'International Congress Centrum di Berlino, in Germania, in una giornata. Fortemente influenzato dalla fantascienza, si ispira direttamente al film \"Blade Runner\", come ha dichiarato Strify in un'intervista alla televisione tedesca. Enormi parti del video sono state animate in 3d e girate davanti allo schermo verde. Il video \u00e8 ambientato in una citt\u00e0 futuristica con molte torri e la band suona davanti a un muro metallico su un ponte."}
{"id": "2086370", "revid": "20280428", "url": "https://it.wikipedia.org/wiki?curid=2086370", "title": "Gran Rabbino", "text": ""}
{"id": "2086377", "revid": "709565", "url": "https://it.wikipedia.org/wiki?curid=2086377", "title": "Nicolas Levasseur", "text": "Biografia.\nStudi\u00f2 al Conservatorio di Parigi, dal 1807 al 1811, con Pierre-Jean Garat. Fece il suo debutto all'Op\u00e9ra di Parigi nel 1813, nel ruolo di Osman Pacha, in \"La caravane du Caire\" di Andr\u00e9 Gr\u00e9try. \nCant\u00f2 a Londra al Her Majesty's Theatre dal 1815 al 1817 debuttando come Aleramo in Adelasia e Aleramo, poi principalmente nel ruolo del Conte nell'opera \"Le nozze di Figaro\" di Mozart. \nNel 1817 \u00e8 Grand-Pr\u00eatre nel successo di \"Fernando Cortez\" diretto da Rodolphe Kreutzer all'Acad\u00e9mie Royale de Musique di Parigi.\nI suoi grandi successi, comunque, li ottenne al Th\u00e9\u00e2tre-Italien a Parigi, dove cant\u00f2 dal 1819 quando fu il conte Almaviva ne \"Le nozze di Figaro\", al 1828. \nQui il suo nome fu associato a quello delle opere di Rossini. \nEgli cant\u00f2 Elmiro nella prima di Otello (Rossini) nel 1821 con Giuditta Pasta, Manuel Garc\u00eda (padre) e Marco Bordogni alla presenza del compositore, Orbazzano nella prima di Tancredi (opera) con la Pasta e Bordogni, nella prima esecuzione parigina in \"Mos\u00e8 in Egitto\" con la Pasta, Garc\u00eda e Bordogni nel 1822, Creonte nella prima di Medea in Corinto (Mayr) con la Pasta, Garc\u00eda e Bordogni nel 1823, Douglas nella prima di \"La donna del lago\" con Ester Mombelli e Bordogni nel 1824, partecip\u00f2 alla creazione come Don Alvaro nel successo di \"Il viaggio a Reims\" diretto dal compositore con la Mombelli, la Pasta, Bordogni e Domenico Donzelli alla presenza di Carlo X di Francia ed Oroe nella prima di Semiramide (Rossini) con Bordogni e Filippo Galli (basso) nel 1825, Polidoro nella prima di Zelmira con la Pasta, Giovanni Battista Rubini e Bordogni nel 1826, Tebaldo nella prima di Giulietta e Romeo (Vaccaj) con Bordogni nel 1827, \"Ricciardo e Zoraide\" e \"La Cenerentola\".\nCant\u00f2 anche al Teatro alla Scala dal 1820 come Don Basilio ne Il barbiere di Siviglia (Rossini) diretto da Alessandro Rolla con Nicola Tacchinardi e Carlo Belmonte nella prima assoluta di Margherita d'Anjou di Giacomo Meyerbeer diretto dal compositore con Tacchinardi al 1822.\nRitorn\u00f2 a cantare all'Op\u00e9ra di Parigi nel 1827 come Mo\u00efse nella prima assoluta di Mo\u00efse et Pharaon con Adolphe Nourrit, Oroe nella prima di \"Semiramide\" con Maria Malibran, Benedetta Rosmunda Pisaroni, Bordogni e Galli, Don Basilio nella prima di \"Il barbiere di Siviglia\" con Bordogni e Francesco Graziani (baritono) e gouvernoir nella prima assoluta di \"Le comte Ory\" con Nourrit nel 1828 e vi rimase fino al 1853, dove interpret\u00f2 tutti i grandi ruoli di basso, particolarmente nelle opere \"Guillaume Tell\", \"Robert le diable\", \"La Juive\", \"Les Huguenots\", \"La Favorite\", \"Dom S\u00e9bastien\", \"Le proph\u00e8te\" ed altre ancora.\nLevasseur fu considerato senza rivali durante tutto l'arco della sua carriera, per la possanza, grandiosit\u00e0 e bellezza della sua voce. Insegn\u00f2 al Conservatorio di Parigi dal 1841 al 1870.\nAlla morte la sua salma fu inumata nel cimitero di Montmartre. Un suo ritratto, opera della pittrice Marie-Ernestine Serret, si trova nelle collezioni del Museo della musica di Parigi."}
{"id": "2086378", "revid": "20280490", "url": "https://it.wikipedia.org/wiki?curid=2086378", "title": "Ebrei ortodossi", "text": ""}
{"id": "2086380", "revid": "20280497", "url": "https://it.wikipedia.org/wiki?curid=2086380", "title": "Ebraismo Ortodosso", "text": ""}
{"id": "2086382", "revid": "253269", "url": "https://it.wikipedia.org/wiki?curid=2086382", "title": "Ralph Byrd", "text": "\u00c8 principalmente noto per aver dato il suo volto al personaggio di Dick Tracy, in ben 4 serial cinematografici, 3 lungometraggi e 33 episodi di una serie televisiva, tra il 1937 e il 1951, un anno prima della sua morte prematura, all'et\u00e0 di 43 anni, per un attacco cardiaco.\nDick Tracy.\nFilm.\nSerie della RKO Pictures.\nLa RKO non aveva voluto Ralph Byrd, protagonista di Dick Tracy, il serial del 1937 della Republic Pictures e lo sostitu\u00ec per i primi due film con Morgan Conway. Accett\u00f2, comunque, di fare tornare Ralph Byrd per i due capitoli successivi.\nSerie televisive.\nRalph Byrd torn\u00f2 (dopo il serial e i tre film) anche per la serie televisiva del 1951"}
{"id": "2086383", "revid": "729019", "url": "https://it.wikipedia.org/wiki?curid=2086383", "title": "Patricio Albacete", "text": "Biografia.\nCresciuto in Argentina al Belgrano, fu ingaggiato in Francia nel 2003 dal Colomiers.\nIn tale club trascorse una sola stagione, nella quale tuttavia fece anche l'esordio in campo europeo (in Challenge Cup contro il Petrarca), prima di essere ingaggiato per un biennio dal Pau.\nNel 2006 fu ingaggiato dal Tolosa che lo acquist\u00f2, di fatto, sulla fiducia, essendo all'epoca infortunato a una gamba e inabile a scendere in campo; nel prosieguo di stagione esord\u00ec con il club rossonero in Heineken Cup, a Belfast contro l'Ulster.\nCon il Tolosa si laure\u00f2 nel 2008 campione di Francia, impresa ripetuta nel 2011, e campione d'Europa nel 2010; nel 2011 ha rinnovato il contratto per quattro stagioni a partire dal 2011-12.\nA livello internazionale, esord\u00ec nel corso del campionato sudamericano 2003 contro il a Montevideo; prese parte alla e, successivamente, a quella del 2007, dove l' si classific\u00f2 terza assoluta; a seguire, ha partecipato alla sua terza Coppa consecutiva nel 2011."}
{"id": "2086385", "revid": "20280512", "url": "https://it.wikipedia.org/wiki?curid=2086385", "title": "Ebreo ortodosso", "text": ""}
{"id": "2086386", "revid": "20280513", "url": "https://it.wikipedia.org/wiki?curid=2086386", "title": "Ebrei Ortodossi", "text": ""}
{"id": "2086388", "revid": "20280522", "url": "https://it.wikipedia.org/wiki?curid=2086388", "title": "Ortodossia ebraica", "text": ""}
{"id": "2086390", "revid": "20280531", "url": "https://it.wikipedia.org/wiki?curid=2086390", "title": "Ortodossia Ebraica", "text": ""}
{"id": "2086398", "revid": "486946", "url": "https://it.wikipedia.org/wiki?curid=2086398", "title": "Mare di Galilea", "text": ""}
{"id": "2086407", "revid": "125863875", "url": "https://it.wikipedia.org/wiki?curid=2086407", "title": "Festivalbar 1969", "text": "Il sesto Festivalbar si \u00e8 svolto a Sistiana, per la serata inaugurale, e ad Asiago, per la finale, il 12 settembre 1969 in onda sul Primo Canale Nazionale, oggi Rai 1.\nIl regista della manifestazione canora fu Antonio Moretti, il conduttore fu Vittorio Salvetti, il patron del \"Festivalbar\".\nQuesta sesta edizione del Festivalbar venne vinta da Lucio Battisti che pass\u00f2 nella sezione Big, con il brano \"Acqua azzurra, acqua chiara\", mentre il Premio della Critica and\u00f2 ai Dik Dik con \"Il primo giorno di primavera\".\nNella sezione Festivalbar DiscoVerde (detta anche sezione Giovani) vinse Romina Power con \"Acqua di mare\"."}
{"id": "2086409", "revid": "1543377", "url": "https://it.wikipedia.org/wiki?curid=2086409", "title": "Pauline Viardot", "text": "Biografia.\nFiglia del grande tenore Manuel Garc\u00eda e sorella di Maria Malibran, che mor\u00ec per\u00f2 quando lei aveva solamente 15 anni, intraprese dei solidi studi musicali, sotto la guida del padre, per quanto riguarda il canto, con Reicha per quanto riguarda la composizione e con Liszt e Meysemberg per il pianoforte. \nAlla morte prematura del patriarca, la sua educazione canora pass\u00f2 nelle mani della madre, il soprano Joaqu\u00edna Sitchez: questa la indirizz\u00f2 alla fine verso la carriera di cantante, inducendola ad abbandonare il prediletto pianoforte, al quale Pauline rimase comunque legata tutta la vita producendosi sovente come pianista, anche a quattro mani con la sua grande amica Clara Schumann.\nPauline Garc\u00eda diede il suo primo \"r\u00e9cital\" canoro a Bruxelles all'et\u00e0 di sedici anni nel 1837 con Charles Auguste de B\u00e9riot e debutt\u00f2 in palcoscenico a Londra, nel maggio 1839, nel ruolo di \"Desdemona\" nell'Otello di Rossini. Il successo riscosso fu tale da indurre il direttore del parigino \"Th\u00e9\u00e2tre des Italiens\", Louis Viardot, ad ingaggiarla immediatamente e a farla esordire nella capitale francese, nel mese di ottobre, con lo stesso ruolo di Desdemona. Meno \"funambolica\", su un piano strettamente vocale, della sua defunta sorella, fu per le sue doti drammatiche, intellettuali e musicali che riusc\u00ec a lasciare una profonda traccia di s\u00e9.\nAnche su consiglio di un'altra grande amica, George Sand, Pauline accett\u00f2 di sposare Viardot, che era di oltre venti anni pi\u00f9 anziano di lei, nel 1840 e fu con il suo cognome maritale che si afferm\u00f2 definitivamente, passando alla storia come una delle pi\u00f9 grandi cantanti dell'Ottocento. Nel dicembre 1841 nacque a Parigi la prima figlia della coppia, Louise H\u00e9ritte-Viardot, che diventer\u00e0 una musicista. Pauline sarebbe stata per George Sand il modello per la figura della protagonista del suo romanzo, \"Consuelo\", una cantante italo-spagnola del XVIII secolo. Della Sand frequent\u00f2 anche, fin dal 1841, la residenza di Nohant, cantando e suonando con Fryderyk Chopin di cui diventer\u00e0 una cara amica; il musicista avr\u00e0 una notevole influenza sulla sua arte di interprete che andr\u00e0 affinandosi con i consigli del compositore. \nPochi anni, alcuni dei quali trascorsi nella compagnia del Teatro Imperiale di San Pietroburgo al fianco di personalit\u00e0 del calibro del tenore Giovanni Battista Rubini, del baritono Antonio Tamburini e del contralto Marietta Alboni, le furono sufficienti per imporsi: divenuta amica di Meyerbeer interpret\u00f2 per lui il ruolo di Fid\u00e9s ne \"Il profeta\" nel 1849, mentre Berlioz volle riadattare per la sua voce l'\"Orfeo ed Euridice\" di Gluck (1859), in una versione che sarebbe diventata per un secolo la base di quelle correnti di repertorio (nel 1861 un'analoga operazione fu ripetuta per l'\"Alceste\" dello stesso autore); Gounod per parte sua le affid\u00f2 il ruolo protagonistico nella sua opera \"Saffo\" (1851) con l'aria \u00ab\u00d4 ma lyre immortelle\u00bb. Nel 1849 partecip\u00f2 alle esequie solenni di Chopin interpretando la parte di contralto nella \"Messa di Requiem\" di Mozart, nell'\"\u00c9glise de la Madeleine\" a Parigi.\nNel 1855 La Viardot volle acquistare, con il sacrificio di una parte consistente della sua fortuna, la partitura autografa del \"Don Giovanni\" di Mozart, del quale ella aveva interpretato il ruolo di Zerlina a San Pietroburgo, mentre suo padre ne era stato un formidabile protagonista.\nFin dalla sua permanenza in Russia negli anni '40 la Viardot aveva stretto un rapporto strettissimo con il grande scrittore russo Ivan Turgenev, che visse per tutto il resto della sua vita a stretto contatto, quasi in coabitazione, con i coniugi Viardot. Le rispettive residenze di campagna, a Bougival, separate, ma edificate sullo stesso terreno, sono state oggi trasformate in musei: sulla vera natura del rapporto tra la cantante e lo scrittore appare oggi difficile decifrare se si trattasse di un grande amore e se fosse invece soltanto reciproca ammirazione.\nUn rapporto di stima reciproca leg\u00f2 la Viardot anche a Richard Wagner, come testimoniato ad esempio dalla lettera che invi\u00f2 al compositore il 6 febbraio 1869, in cui la cantante scrisse: \"Lei non ha ammiratore pi\u00f9 sincero ed entusiasta di me.\" Secondo quanto riportato da Cosima Wagner il rapporto si deterior\u00f2 tuttavia nel marzo dello stesso anno, in seguito alla ripubblicazione del pamphlet antisemita \"Das Judentum in der Musik.\"\nDopo il ritiro dalle scene nel 1863, la Viardot si stabil\u00ec a Baden-Baden dedicandosi all'insegnamento, riservato ad allieve di sesso femminile (per qualche tempo anche al Conservatorio di Parigi, dove aveva insegnato pure il fratello Manuel Garc\u00eda) e si esib\u00ec ancora in concerto, nell'oratorio di Massenet, \"Marie-Magdeleine\" (Parigi, 11 aprile 1873), e nella prima esecuzione pubblica (Jena, 3 marzo 1870) della \"Rapsodia per contralto\" che Johannes Brahms aveva composto come regalo di nozze per la figlia di Clara e Robert Schumann. \nElla si dedic\u00f2 altres\u00ec alla composizione di liriche per voce e pianoforte e di diverse opere da camera su libretti di Turgenev o suoi propri (tra i quali ultimi \"Cendrillon\" nel 1903).\nLa voce.\nAl suo primo affacciarsi sulle scene parigine, all'inizio del 1839, Berlioz rilasci\u00f2 un giudizio stroncatorio nei confronti della sorellina della Malibran: \u00abMlle Pauline Garcia mi \u00e8 risultata molto sgradita, non valeva la pena fare tutto questo chiasso per un tale asserito talento, \u00e8 una diva mancata.\u00bb Dopo pochi mesi tuttavia, il compositore francese ebbe modo di ricredersi pubblicando sul \u00abJournal des D\u00e9bats\u00bb, la seguente argomentata rivalutazione, che capovolgeva completamente la sua precedente impressione ed apriva la strada ad un rapporto di stima che sarebbe culminato con le produzioni gluckiane di fine anni Cinquanta: \u00abLa voce di Mlle Garcia, eguale in tutti i registri, giusta, vibrante e agile, si eleva dal fa grave al do sovracuto, e cio\u00e8 per due ottave e una quinta, e tale estensione \u00e8 immensa perch\u00e9 riunisce tre generi vocali che non si trovano mai insieme: il contralto, il mezzosoprano e il soprano.\u00bb.\nL'estensione della voce della Viardot, in effetti, \u00e8 rimasta leggendaria ed \u00e8 dimostrata dall'ampiezza e dalla variet\u00e0 del suo repertorio: da Rossini (\"Tancredi\", \"Otello\", \"La Cenerentola\", \"La gazza ladra\", \"Semiramide\"), a Bellini (\"La sonnambula\", \"Norma\"), da Beethoven (\"Fidelio\") a Meyerbeer (\"Gli ugonotti\", oltre alla gi\u00e0 citata \"Il profeta\"), da Mozart a Donizetti (\"Lucia di Lammermoor\"), da Gluck fino ad arrivare a Verdi (\"Macbeth\" e \"Trovatore\" nel ruolo di Azucena) e a Massenet. Ma la Viardot, degna epigona della famiglia Garc\u00eda, eccelleva anche nell'agilit\u00e0, nel fraseggio, nella tecnica, e possedeva una notevole carica drammatica.\nGenio musicale e teatrale, la Viardot, scomparsa quasi nonagenaria all'epoca del grammofono, ha portato con s\u00e9, nella tomba, il suono della sua voce che Saint-Sa\u00ebns, il quale aveva dedicato a lei il suo capolavoro \"Samson et Dalila\", volle paragonare al gusto delle arance amare."}
{"id": "2086412", "revid": "1543377", "url": "https://it.wikipedia.org/wiki?curid=2086412", "title": "NBA All-Star Game 1971", "text": "L'NBA All-Star Game 1971, svoltosi a San Diego, vide la vittoria finale della Western Conference sulla Eastern Conference sulla per 108 a 107.\nLenny Wilkens, dei Seattle SuperSonics, fu nominato MVP della partita."}
{"id": "2086417", "revid": "767487", "url": "https://it.wikipedia.org/wiki?curid=2086417", "title": "Suburban Studs", "text": "I Suburban Studs sono stati una punk rock band formatasi a Birmingham nel 1976.\nIl gruppo aveva un contratto con la Pogo Records, un'etichetta indipendente che aveva un accordo per la distribuzione con il Warner Music Group. L'unico album della band, \"Slam\", fu pubblicato nel 1977 ed \u00e8 stato recentemente ripubblicato su Anagram Records con alcune tracce extra. La band registr\u00f2 anche due singoli, Questions/No Faith e I Hate School/Young Power.\nLa band \u00e8 anche presente nella compilation Hope &amp; Anchor Front Row Festival del Marzo 1978.\nConcerti.\nLa fama dei Suburban Studs proviene dai concerti live. La band infatti ha suonato al 100 Club nel 1976 con i Sex Pistols e i Clash e ha fatto da warm-up ai Clash a Birmingham lo stesso anno.\nIl gruppo ha anche fatto un tour con gli AC/DC, ha suonato una John Peel Session ed \u00e8 apparso in uno speciale sul punk dell'ATV.\nIl sassofonista Steve Heart form\u00f2 in seguito i Neon Hearts, che divennero molto popolari nelle Midlands."}
{"id": "2086418", "revid": "110157", "url": "https://it.wikipedia.org/wiki?curid=2086418", "title": "Museo delle navi vichinghe di Oslo", "text": "Il Museo delle navi vichinghe (in norvegese: \"Vikingskipshuset\", letteralmente \"Casa delle navi vichinghe\") si trova a Bygd\u00f8y, nei pressi di Oslo, in Norvegia. Esso fa parte del Museo di storia culturale dell'Universit\u00e0 di Oslo e deve la sua fama alle 3 grandi navi che ospita al suo interno, risalenti all'epoca vichinga: la \"Oseberg\", la \"Gokstad\" e la \"Tune\"; oltre a ci\u00f2, sono conservati nel museo numerosi manufatti provenienti dal Cimitero di Borre e da altri siti archeologici vichinghi.\nStoria.\nNel 1913 il professore svedese Gabriel Gustafson propose la costruzione di un edificio dedicato alla conservazione dei ritrovamenti di epoca vichinga venuti alla luce alla fine del XIX ed all'inizio del XX secolo. Le navi di \"Goksted\" e di \"Oseberg\" erano infatti gi\u00e0 state trasportate in siti temporanei appartenenti all'Universit\u00e0 di Oslo. Venne bandito un concorso architettonico il cui vincitore risult\u00f2 essere Arnstein Arneberg. La sala dedicata alla nave di \"Oseberg\" venne costruita grazie a finanziamenti del governo norvegese e la nave vi venne trasportata nel 1926.\nLe ali dell'edificio dedicate alle altre navi vennero ultimate nel 1932, ma il completamento del museo venne ritardato a causa dello scoppio della Seconda guerra mondiale; l'ultima sezione (quella dedicata agli altri ritrovamenti di epoca vichinga) venne quindi portata a termine solamente nel 1957.\nLe navi.\nLe navi \"Oseberg\", \"Gokstad\" e \"Tune\" sono i tre unici drakkar ritrovati in buono stato di conservazione in Norvegia e questo si deve al fatto che essi furono utilizzati come tombe ed interrati, ed al loro interno furono trovati numerosi monili ed oggetti d'oro. La nave \"Oseberg\", lunga 21,50 metri e larga 5,00, fu ritrovata a nord di T\u00f8nsberg nel 1904, essa risale al IX secolo e fu utilizzata per il funerale della regina \u00c5sa; la nave \"Gokstad\", lunga 23,30 metri e larga 5,24, inizialmente destinata a solcare il mare in quanto dotata di strutture per i remi e la velatura, venne comunque utilizzata per la sepoltura; la nave \"Tune\", lunga 22,00 metri e larga 4,50, fu scoperta nel 1867 nei pressi di Fredrikstad ed \u00e8 la meno conservata delle tre.\nLo spostamento delle navi.\nIl 20 dicembre 2006 l'Universit\u00e0 di Oslo support\u00f2 una proposta avanzata da parte del Museo storico, secondo la quale tutti i reperti archeologici conservati nel Museo delle navi vichinghe dovrebbero venire spostati in un nuovo edificio da costruirsi a Bj\u00f8rvika, nella zona orientale di Oslo. L'idea ha per\u00f2 sollevato un dibattito fra favorevoli e contrari, sia nel mondo accademico e museale che nel mondo dei media. Chi \u00e8 contrario sostiene che le navi siano troppo fragili per poter essere spostate senza arrecare loro alcun danno, mentre chi \u00e8 favorevole sostiene che \u00e8 ancora pi\u00f9 rischioso lasciare le navi in un edificio piccolo come l'attuale, con notevoli rischi dovuti a possibili incendi e dovuti soprattutto all'enorme afflusso di turisti, in numero maggiore rispetto a quanto fosse stato pensato all'epoca del progetto. Una prova al fine della valutazione di questi rischi \u00e8 stata eseguita su di un lato della nave di Oseberg, con la conclusione che lo spostamento potrebbe essere portato a termine senza far subire danni gravi a ci\u00f2 che resta delle navi."}
{"id": "2086419", "revid": "211345", "url": "https://it.wikipedia.org/wiki?curid=2086419", "title": "Lorenzo Cusani Visconti Botta Adorno", "text": ""}
{"id": "2086427", "revid": "466539", "url": "https://it.wikipedia.org/wiki?curid=2086427", "title": "Massimo De Santis (attore)", "text": "Biografia.\nSi forma presso la scuola di recitazione diretta da Beatrice Bracco.\nLo ritroviamo anche nel ruolo del cattivo in \"Distretto di polizia 8\" (Valerio Flaviano). Divide la sua attivit\u00e0 di attore tra la televisione e le produzioni cinematografiche italiane. Nel 2008 Spike Lee lo ha scelto per ruolo del prete-coraggio nel suo film \"Miracolo a Sant'Anna\".\nDopo R.I.S. Roma e Tutti pazzi per amore 3, nel 2010 lo ritroviamo come protagonista nel film \"Sono Viva\", mentre nel 2012 torna in televisione interpretando il ruolo del mafioso Armando Mezzanotte nella quarta stagione di \"Squadra antimafia - Palermo oggi\"."}
{"id": "2086429", "revid": "201394", "url": "https://it.wikipedia.org/wiki?curid=2086429", "title": "The Masque", "text": "Il The Masque \u00e8 stato un piccolo locale di musica punk rock nel centro di Hollywood, Los Angeles, California, rimasto aperto tra il 1977 ed il 1979. \u00c8 ricordato per essere stato parte chiave della scena punk di Los Angeles.\nStoria.\nIl The Masque viene fondato dallo scozzese Brendan Mullen, al 1655 North Cherokee Avenue, tra Hollywood Boulevard e Selma Avenue. Molti gruppi losangelini vi hanno suonato frequentemente, tra i quali X, The Germs, The Mau-Mau's, The Weirdos, The Quick, Avengers, The Dils, The Skulls, The Go-Gos ed altri. I Rhino 39, uno dei primi gruppi punk di Long Beach, vi ha suonato molto spesso. Sono state pubblicate due raccolte di performance dal vivo al The Masque.\nIl The Masque venne chiuso dal dipartimento di polizia di Los Angeles nel 1978, per poi riaprire dopo breve tempo, chiudendo definitivamente nel 1979. Il palazzo \u00e8 stato ristrutturato nel 2006, ciononostante molti dei graffiti nello stabilimento sono rimasti sui muri.\nMolti fanzine, come Flipside e Slash si sono occupati della scena del The Masque."}
{"id": "2086430", "revid": "1926649", "url": "https://it.wikipedia.org/wiki?curid=2086430", "title": "Antonio Giammarinaro", "text": " Secondo quanto riportato nelle figurine della Lavazza, edite nel 1950, egli sarebbe nato a Hammam Lif, citt\u00e0 a 16\u00a0km a sud della Capitale.\nCarriera.\nGiocatore.\nComponente delle giovanili del Torino, fa parte della formazione ragazzi schierata dalla societ\u00e0 granata, opposta a compagini di pari et\u00e0, nelle quattro partite conclusive del campionato di Serie A 1948-1949, dopo la tragedia di Superga, e schierato come mezzala va a segno 2 volte.\nPassato nella rosa della prima squadra nella stagione successiva, resta coi granata per cinque stagioni senza riuscire mai ad imporsi come titolare fisso, risultando tuttavia un rincalzo a centrocampo affidabile e spesso efficace in zona gol (8 reti in 41 partite complessive fra i piemontesi).\nNell'estate 1954 si trasferisce al per disputare due stagioni fra i cadetti, quindi passa al dove disputa 4 stagioni di Serie B, fra le quali \u00e8 da ricordare l'annata 1956-1957 quando Giammarinaro pur essendo essenzialmente un centrocampista offensivo e non un attaccante vero e proprio realizza 15 reti. La stagione 1960-1961, nelle file dell'Ozo Mantova, si chiude con la prima storica promozione dei virgiliani in massima serie.\nA fine stagione viene riacquistato dal Torino, che tuttavia, dopo una sola partita disputata in campionato, lo cede nella sessione autunnale del calciomercato al , nuovamente fra i cadetti. Resta coi biancorossi tre stagioni centrando nella seconda la promozione in A e disputando nella terza 20 incontri in massima serie, realizzando anche una rete contro l'Inter Campione d'Italia.\nA fine stagione passa al in Serie C dove conclude la sua quasi ventennale carriera.\nIn carriera ha totalizzato complessivamente 62 presenze e 9 reti in Serie A, e 280 presenze e 58 reti in Serie B.\nAllenatore.\nAltrettanto lunga \u00e8 la carriera di allenatore di Giammarinaro, da fine anni sessanta fino agli anni novanta. Ha guidato prevalentementemente formazioni di Serie C, quasi esclusivamente al Centro-Sud. Ha ottenuto i migliori risultati alla guida dell', conducendolo nella stagione 1972-73 alla prima storica promozione in B, e guidandolo poi fra i cadetti fino al 1975."}
{"id": "2086434", "revid": "33689", "url": "https://it.wikipedia.org/wiki?curid=2086434", "title": "Elvira Hancock", "text": ""}
{"id": "2086435", "revid": "125863701", "url": "https://it.wikipedia.org/wiki?curid=2086435", "title": "Festivalbar 1968", "text": "Il quinto Festivalbar si svolse ad Asiago il 19 settembre 1968 in onda sul Programma Nazionale della Rai, l'attuale Rai 1.\nIl regista della manifestazione canora fu Antonio Moretti, il conduttore fu Vittorio Salvetti, ideatore e organizzatore del Festivalbar, accompagnato dall'annunciatrice RAI Rosanna Vaudetti.\nDa questa edizione, il Festivalbar acquisisce la fisionomia di una vera e propria manifestazione canora, mettendosi in concorrenza con altre gare musicali. Grazie al suo cast di interpreti, il Festivalbar 1968 \u00e8 una delle pi\u00f9 importanti manifestazioni degli anni sessanta.\nSalvatore Adamo con il brano \"Affida una lacrima al vento\" con 24.718 ascolti vinse la serie Disco Oro, mentre Sergio Leonardi si classific\u00f2 in testa alla sezione giovani Disco Verde con un numero di 29.683 ascolti in Juke-box nei bar di tutta Italia con il brano \"Non ti scordar di me\", in una versione moderna riarrangiata dal maestro Enrico Polito che incontr\u00f2 il favore del pubblico.\nCantanti partecipanti.\nSERIE ORO\nSERIE VERDE\nDirezione artistica.\nVittorio Salvetti \nOrganizzazione.\nRAI"}
{"id": "2086438", "revid": "767487", "url": "https://it.wikipedia.org/wiki?curid=2086438", "title": "Consorzio di bonifica Pedemontano Brentella di Pederobba", "text": "Il consorzio di Bonifica Pedemontano Brentella di Pederobba era un consorzio di bonifica che opera in un'area del Veneto centrale compresa nella provincia di Treviso centrale. Nel 2009 \u00e8 stato unito ai consorzi di bonifica Pedemontano Sinistra Piave e Destra Piave per formare il nuovo consorzio di bonifica Piave con sede a Montebelluna.\nIl territorio interessato si estende per 64.699 ettari, coinvolgendo in tutto trentaquattro comuni. Nella zona di pianura il consorzio compie soprattutto opere irrigue (quest'area \u00e8, per sua natura, siccitosa), mentre nell'area pedemontana si adopera per la difesa idraulica. L'operato dell'ente fa perno sul canale Brentella di Pederobba (donde la denominazione).\nSebbene l'area sia attraversata da corsi d'acqua di particolare rilievo, non tutti sono gestiti dal consorzio (secondo la delibera regionale n\u00b0 3260 del 15 novembre 2002): \u00e8 il caso del Piave, del Soligo, del Raboso, del Curogna, del Muson dei Sassi, del Muson di Monfumo, del Lastego e del Brenton Pighenzo.\nLa gestione delle acque nel territorio ha origini antichissime: sin dal 1436 la Repubblica di Venezia aveva assegnato alle comunit\u00e0 locali la manutenzione dell'area compresa tra i bacini del Piave e del Muson, dove fu artificialmente realizzata la Brentella di Pederobba. Dal 1942 il consorzio estese la propria giurisdizione anche sui canali secondari."}
{"id": "2086439", "revid": "1543377", "url": "https://it.wikipedia.org/wiki?curid=2086439", "title": "Sabar", "text": "Il Sabar \u00e8 uno strumento musicale a percussione della famiglia dei membranofoni originario del Senegal, pi\u00f9 precisamente, del popolo Wolof. Di solito esso viene suonato con una mano ed una lunga bacchetta in legno oppure con le sole mani. Ne esistono di sette diversi tipi e con diverse funzioni; i pi\u00f9 importanti sono:\nQuesto strumento era usato dai Griot per comunicare fra i vari villaggi Wolof, grazie alla sua capacit\u00e0 di sentirsi a chilometri di distanza. Viene chiamato \"Sabar\" anche il genere musicale attinente allo strumento.\nCollegamenti esterni.\n sito dedicato al Sabar"}
{"id": "2086448", "revid": "729019", "url": "https://it.wikipedia.org/wiki?curid=2086448", "title": "PZL I-22 Iryda", "text": "Il PZL I-22 Iryda, era un aereo da addestramento prodotto dall'azienda polacca Pa\u0144stwowe Zak\u0142ady Lotnicze (PZL) negli anni novanta, realizzato anche nelle versioni M93 Iryda ed M96 Iryda, mai entrato in servizio operativo.\nStoria del progetto.\nNel 1976 venne avviato, all\"'Instytut Lotnictwa\" (Istituto d'Aeronautica) un programma per lo sviluppo di un nuovo addestratore destinato all'aeronautica militare polacca, in sostituzione del PZL TS-11 Iskra.\nIl progetto fu cancellato negli anni novanta, principalmente, a causa di problemi finanziari. Un'altra ragione della cancellazione, fu l'incidente occorso ad un velivolo di pre-produzione, avvenuto per via del superamento dei limiti strutturali dell'aereo troppo sollecitato dalle vibrazioni prodotte dal flusso dell'aria sulla fusoliera.\nImpiego operativo.\nL'Iryda rimase in servizio per soli 4 anni tra le file dell'aeronautica militare polacca e ne vennero costruiti 8 esemplari.\nAlcuni di questi sono tuttora in esposizione statica nei musei a tema aeronautico."}
{"id": "2086449", "revid": "104265", "url": "https://it.wikipedia.org/wiki?curid=2086449", "title": "Margherita d'Anjou", "text": "Margherita d'Anjou \u00e8 un'opera lirica in due atti di Giacomo Meyerbeer. Il libretto in italiano \u00e8 stato scritto da Felice Romani sulla base di un soggetto di Ren\u00e9 Charles Guilbert de Pix\u00e9r\u00e9court. Fu la quarta opera di Meyerbeer in italiano e il primo suo vero successo. Nel 2015 Ricordi Berlino ha pubblicato l'edizione critica dell'opera, curata da Paolo A. Rossini e Peter Kaiser, nell'ambito dell'edizione completa delle opere di Meyerbeer (Giacomo Meyerbeer, \"Margherita d'Anjou\", Herausgegeben von Paolo A. Rossini und Peter Kaiser, Giacomo Meyerbeer Werkausgabe, Abteilung 1, Band 7, Ricordi, Berlin, 2015, ISMN 979-02042-5606-8.)\nStoria delle rappresentazioni.\n\"Margherita d'Anjou\" ebbe la sua prima al Teatro alla Scala, riscuotendo un buon successo nell'ambito della stagione scaligera; venne poi rappresentata in tutta Europa, oltre che in italiano, anche in francese e tedesco. La prima versione francese fu data al Theatre Od\u00e9on di Parigi il 3 novembre 1826 in edizione modificata con l'aggiunta di musiche da altre opere del compositore francese. Venne poi eseguita a New Orleans il 17 aprile 1854. &lt;br&gt;Recentemente \u00e8 stata rappresentata, sotto forma di concerto, anche a Londra alla Royal Festival Hall nel novembre 2002; la prima rappresentazione in tempi moderni in forma scenica avviene nell'estate 2017 al Festival della Valle d'Itria di Martina Franca."}
{"id": "2086452", "revid": "241195", "url": "https://it.wikipedia.org/wiki?curid=2086452", "title": "Molten globule", "text": ""}
{"id": "2086453", "revid": "119982", "url": "https://it.wikipedia.org/wiki?curid=2086453", "title": "Margaret Court Smith", "text": ""}
{"id": "2086454", "revid": "119982", "url": "https://it.wikipedia.org/wiki?curid=2086454", "title": "Maureen Connolly Brinker", "text": ""}
{"id": "2086462", "revid": "118952261", "url": "https://it.wikipedia.org/wiki?curid=2086462", "title": "Orgoglio (serie televisiva)", "text": "Orgoglio \u00e8 una serie televisiva italiana, trasmessa in prima serata su Rai 1 dal 2004 al 2006.\nDescrizione.\nDi genere sentimentale e drammatico, \"Orgoglio\" \u00e8 uno sceneggiato in costume prodotto da Rai Fiction e Titanus in occasione del centesimo anniversario di quest'ultima. Per il grande impiego di mezzi, le antiche location e l'accurata produzione di costumi d'epoca premiata con diversi riconoscimenti, rappresenta un vero e proprio colossal per la Rai.\nLa storia narrata si svolge nell'Italia del primo Novecento, e principalmente nell'agro romano, tra le stanze e i giardini del Palazzo Chigi di Ariccia. Viene trasmessa per la prima volta su Rai 1, e replicata negli anni a venire in svariate fasce orarie da diversi canali televisivi Rai. Durante la prima stagione conquista dati d'ascolto da record, toccando un picco che supera il 40% di share e appassionando una media di circa 10 milioni di telespettatori a serata, ma subisce un brusco crollo durante la terza quindi ultima stagione, quando conseguentemente all'abbandono dell'attrice protagonista, i risultati auditel arrivano addirittura a dimezzarsi.\nIl dispiegamento di mezzi.\nVennero coinvolti pi\u00f9 di 200 attori, di cui 30 protagonisti, 4000 le figurazioni, 300 i ballerini e musicisti per le scene di ballo e feste, con una troupe di oltre 200 persone per 40 settimane di riprese. 3300 i costumi realizzati appositamente per la serie da Valter Azzini. 400 cavalli, carrozze, calessi, motociclette, auto e altri mezzi d'epoca. 400 tonnellate di sabbia per ricostruire vicino a Roma un angolo di deserto africano finalizzato alle scene di guerra in Libia. 150 le location utilizzate, fra cui Parco Veio, il Palazzo Brancaccio di Roma, Villa Parisi e Villa Falconieri, oltre al Palazzo Chigi di Ariccia, il quale era gi\u00e0 stato il set del celebre film \"Il Gattopardo\" di Luchino Visconti.\nTrama.\n\"Orgoglio\", ambientato nell'agro romano tra il 1911 ed il 1913, narra la storia della marchesa Anna Obrofari, innamorata da giovane di Pietro Pironi, il figlio del suo fattore. La loro storia era finita a causa di una serie di malintesi: i genitori di lei avevano mandato Pietro in America con un pretesto dopo aver saputo che Anna era rimasta incinta. Lui torner\u00e0 dopo 16 anni proprio mentre lei si sta sposando con il conte Herman Ludovici, obbligata dal padre per salvare la famiglia dalla bancarotta. Baster\u00e0 un solo sguardo e Anna e Pietro si innamorano come prima.\nNella terza stagione troviamo Anna e Pietro che possono stare insieme: Aurora la loro figlia, ha scoperto tutta la verit\u00e0 su di lei e ha perdonato la madre per non averle detto nulla. Anna muore e arriva un nuovo personaggio, Celeste Dubois, amica della donna, lei e Pietro si innamorano, e Aurora si sente tradita da Celeste ritenendo che lei le era diventata amica solo per avvicinare il padre. Aurora vive un momento molto triste anche perch\u00e9 Tommaso Amedei, il suo fidanzato, viene dato per morto in guerra. In realt\u00e0 era in Sardegna privo di memoria.\nElisa Deodato ha perso Francesco perch\u00e9 viene arrestato, si sente tradita dai genitori di lui perch\u00e9 non solo non l'hanno aiutata, ma l'hanno accusata di una fuga di notizie; perder\u00e0 anche il suo bambino, tornando a essere cattiva. Alla fine Tommaso torna da Aurora dopo aver riacquistato la memoria, lei perdona Celeste, Elisa scappa con Francesco dopo aver perdonato i suoi genitori. Herman finge di morire. Celeste ritrova suo figlio e vive felice con Pietro.\nAvrebbe dovuto essere realizzata anche una quarta stagione della fiction (di cui l'autrice della serie, Maria Venturi, aveva gi\u00e0 iniziato a scriverne il soggetto), nella quale sarebbero stati chiariti i molti punti lasciati in sospeso alla fine della terza (il segreto di Charles Dubois, il mistero della madre di Celeste, il destino di Hermann...), ma il progetto fu accantonato a causa dell'importante calo d'ascolti registrato dal terzo capitolo, imputabile all'uscita di scena della prima protagonista, interpretata da Elena Sofia Ricci.\nColonna sonora.\nLa colonna sonora \u00e8 stata composta e diretta da Stefano Mainetti, su un impianto classico volutamente scelto per la trama della storia ambientata nell'Italia del primo '900. L'orchestra \u00e8 la Sif 309, Bulgarian Symphony Orchestra di Sofia. Il tema principale \u00e8 \"Per Lei\", leitmotiv della fiction. Tra i solisti spiccano tre collaborazioni di rilievo: il violino di Dorina Marcova, la viola di Gabriele Croci e il pianoforte di Riccardo Biseo. La colonna sonora \u00e8 stata pubblicata in 3\u00a0cd usciti contestualmente alle 3 stagioni trasmesse da Rai Uno: il primo nel 2004, il secondo nel 2005 e il terzo nel 2006, pubblicati dalla Warner Chappell in collaborazione con la Titanus. \"Durante il corso dell'ascolto spicca soprattutto la generosit\u00e0 tematica e strumentale dell'autore, una qualit\u00e0 che non si ritrova facilmente nella gran parte delle colonne sonore per le odierne fiction italiane\" (recensione di Maurizio Caschetto per la rivista italiana \"Colonne Sonore\"). Tra il 2004 e il 2006 la colonna sonora di \"Orgoglio\" ha ricevuto diversi riconoscimenti tra cui il premio Cinemusic al Festival di Ravello come miglior colonna sonora della fiction Italiana nel 2005."}
{"id": "2086464", "revid": "300067", "url": "https://it.wikipedia.org/wiki?curid=2086464", "title": "Valerij Tichonenko", "text": ""}
{"id": "2086466", "revid": "339392", "url": "https://it.wikipedia.org/wiki?curid=2086466", "title": "Valery Aleksandrovi\u010d Tikhonenko", "text": ""}
{"id": "2086468", "revid": "339392", "url": "https://it.wikipedia.org/wiki?curid=2086468", "title": "Valeri Tikhonenko", "text": ""}
{"id": "2086469", "revid": "339392", "url": "https://it.wikipedia.org/wiki?curid=2086469", "title": "Valery Tikhonenko", "text": ""}
{"id": "2086475", "revid": "339392", "url": "https://it.wikipedia.org/wiki?curid=2086475", "title": "Valerij Tikhonenko", "text": ""}
{"id": "2086477", "revid": "773636", "url": "https://it.wikipedia.org/wiki?curid=2086477", "title": "Chiesa del Madonnino", "text": "La chiesa del Madonnino \u00e8 una chiesa situata a Castiglioncello Bandini, frazione del comune di Cinigiano. La sua ubicazione \u00e8 lungo via del Madonnino.\nStoria.\nL'edificio religioso fu costruito durante il XVII secolo nell'area esterna al borgo castellano, quando era probabilmente adibita ad oratorio, vista l'estrema vicinanza della chiesa di San Nicola al Castiglion del Torto, il castello di Castiglioncello Bandini).\nNel XX secolo fu posta la lapide sulla facciata anteriore all'esterno della chiesa in ricordo dei caduti.\nDescrizione.\nLa chiesa del Madonnino si presenta come un edificio religioso con alcuni elementi stilistici tipici del barocco senese.\nLa facciata anteriore, con paramento murario rivestito in pietra, \u00e8 caratterizzata dalla presenza del portale d'ingresso ligneo, preceduto da una coppia di gradini, di forma rettangolare, che si apre in posizione centrale, racchiuso tra due lesene in laterizi che sostengono l'architrave sommitale che costituisce la base di appoggio per il timpano di forma triangolare, che con il vertice giunge quasi sul lato inferiore della finestra rettangolare che si apre al centro della parte superiore della facciata. Su ciascun lato a fianco del portale d'ingresso si apre ad altezza d'uomo una finestra di forma quadrangolare, che consentiva in passato la sosta per la preghiera anche rimanendo all'esterno dell'edificio religioso; sopra la finestra laterale sinistra ha trovato collocazione la lapide in ricordo dei caduti.\nIl fianco laterale sinistro della chiesa \u00e8 addossato ad un corpo di fabbrica, sul quale \u00e8 collocata la doppia cella campanaria, che fin dalle origini doveva ospitare la sagrestia.\nL'interno si presenta ad aula unica, con il tetto a capriate ed un pregevole altare in stucco addossato alla parete posteriore."}
{"id": "2086488", "revid": "123303142", "url": "https://it.wikipedia.org/wiki?curid=2086488", "title": "Museo delle navi vichinghe di Roskilde", "text": "Il Museo delle navi vichinghe di Roskilde \u00e8 il museo nazionale della Danimarca dedicato a questo tipo di imbarcazioni, ai viaggi in mare ed alle tecniche di costruzione navale nelle epoche preistoriche e medievali.\nIl museo deve il suo nome a 5 navi di epoca vichinga che vennero deliberatamente affondate a Skuldelev, nel fiordo di Roskilde, nel 1070 circa, con lo scopo di bloccare un'importante via commerciale e di proteggere la citt\u00e0 (che all'epoca era la capitale danese) da attacchi nemici provenienti dal mare. Queste imbarcazioni, conosciute col nome di Navi di Skuldelev, vennero recuperate nel 1962. La loro importanza \u00e8 dovuta anche al fatto che si tratta di 5 diversi tipi di nave, dal cargo alla nave da guerra, compreso l'unico knarr mai recuperato in buone condizioni.\nIl Museo delle navi vichinghe si trova nella parte terminale del fiordo di Roskilde e venne costruito nel 1969, al fine di ospitare le imbarcazioni appena recuperate."}
{"id": "2086493", "revid": "767487", "url": "https://it.wikipedia.org/wiki?curid=2086493", "title": "Terza liceo", "text": "Terza liceo \u00e8 un film del 1954 diretto da Luciano Emmer.\nTrama.\nUltimo anno di scuola per la III C del liceo Gobetti di Roma: le vicende dei ragazzi e delle ragazze che devono affrontare l'esame di maturit\u00e0 si intrecciano tra amori pi\u00f9 o meno felici, timide contestazioni e piccoli drammi. Lucia, rampolla di una ricca famiglia, ma di animo generoso e ribelle, condivide con Andrea, che invece proviene da una famiglia di modesta condizione, il progetto di un giornale della scuola. I contenuti del fascicolo li mettono in urto col preside, ma uniscono i due ragazzi, che alla fine si innamorano. La loro relazione \u00e8 per\u00f2 contrastata dalla famiglia di Lucia, che la vuole in coppia con lo stolido ma ricco Pupo.\nGiulia si oppone alla volont\u00e0 del padre, vedovo, di risposarsi. In cerca di indipendenza, accetta la proposta di Maria, sua compagna di banco ed amica, di fare da segretaria nello studio di architettura del padre, dove lavora anche Carlo, di cui Maria \u00e8 innamorata. Tra Giulia e Carlo nasce subito una simpatia. Giovanna non si accorge dei sentimenti che verso di lei nutre il timido Piero ed ha una storia con Franco: quando lui la lascia si inventa una gravidanza per poterlo trattenere, ma rimedier\u00e0 solo un ceffone, di cui prontamente si consoler\u00e0 facendo gli occhi dolci al nuovo ed aitante professore di storia e filosofia. Tra Camilla, campionessa sportiva, e Bruno, studioso e sognatore, nasce una cotta che resiste a tutte le avversit\u00e0: quando le famiglie vorranno dividere i due ragazzi, questi inizieranno uno sciopero della fame, riuscendo cos\u00ec a spuntarla su ogni opposizione.\nArriva il giorno degli esami ed anche la fine delle varie vicende. Giulia soppianter\u00e0 Maria nel cuore di Carlo, ma la sua amica, dopo un momento di rabbia, comprender\u00e0 e la perdoner\u00e0. Il nuovo sentimento render\u00e0 Giulia pi\u00f9 comprensiva nei confronti della nuova moglie del padre. Lucia, invece, dopo aver parlato con il padre di Andrea, un ferroviere, si rende conto che le differenze sociali che li separano non permettono che la loro storia prosegua, con il rischio che Andrea, travolto dalla passione, abbandoni gli studi in cui eccelle, vanificando cos\u00ec tutti i sacrifici che la sua modesta famiglia ha fatto. Allora, senza dirgli i veri motivi della sua scelta, con infinita tristezza, metter\u00e0 fine alla relazione con Andrea e si trasferir\u00e0 altrove. Giovanna continua a fare la corte al nuovo professore, cos\u00ec come, da tempo, sta facendo Maria, dopo aver interrotto il proprio rapporto affettivo con Carlo.\nProduzione.\nSoggetto e sceneggiatura.\n\"Terza liceo\" \u00e8 il quarto lungometraggio diretto da Emmer, con cui egli prosegue il racconto di un mondo \"minore\" e di figure non eroiche, con una \u00abinclinazione per le vicende collettive centrate non su uno o due personaggi, ma spezzettati in numerosi casi legati dall'ambiente\u00bb, ribadendo tematiche che avevano gi\u00e0 ispirato le sue opere precedenti. \u00abMi sento attratto - ha spiegato Emmer - dai film che raccontano le storie della gente comune nelle quali scopro la possibilit\u00e0 di identificarmi; sono le storie che accadono tutti i giorni ed i personaggi che incontriamo per la strada quelli che riconosco come i pi\u00f9 consoni alla mia sensibilit\u00e0\u00bb.\nLa sceneggiatura nacque dalle ricerche condotte da Amidei, che gir\u00f2 a lungo per vari licei, raccogliendo storie raccontate da studentesse, che andavano \u00abdalle bambinate al tentato suicidio\u00bb. Con Amidei, Emmer aveva stretto un forte sodalizio artistico basato sul comune interesse per raccontare piccole storie di vita, e molti episodi presero spunto anche da esperienze e ricordi personali: \u00abIn \"Terza liceo\" - ha detto - ci sono ricordi autobiografici nostri e degli interpreti, che scegliemmo proprio tra gli studenti. Questa ricerca degli attori non professionisti, era il momento saliente della preparazione del film\u00bb. \nRiprese.\nLe riprese del film iniziarono nella seconda met\u00e0 del mese di gennaio 1953. Gli interni furono girati a Cinecitt\u00e0, mentre per gli esterni furono utilizzati la Villa Borghese, e la spiaggia di Torvaianica per le poche scene in cui due dei protagonisti si trovano in riva al mare. L'edificio scolastico che compare in alcune scene esterne \u00e8 il Liceo Mamiani di Roma. La lavorazione termin\u00f2 alla fine del mese di aprile dello stesso 1953. La pellicola usc\u00ec per\u00f2 nelle sale cinematografiche quasi un anno dopo, nell'aprile 1954.\nInterpreti.\nEmmer ricorse in prevalenza a giovani attori ed attrici non professionisti, come gi\u00e0 aveva fatto in \"Domenica d'agosto\". Si trattava di \u00absei ragazzi e sei ragazze presi tutti (tranne una, la Carr\u00e8re) da scuole italiane e chiamati a Roma per impersonare i dodici protagonisti\u00bb. Ad essi furono affiancati pochissimi professionisti, quali Turi Pandolfini, Paola Borboni, Antonio Battistella o Manlio Busoni, comunque in ruoli non di primo piano. Le sole giovani che avevano gi\u00e0 al proprio attivo un'esperienza cinematografica erano appunto la Carr\u00e8re, che aveva iniziato la sua attivit\u00e0 in Francia nel 1951 partecipando ad alcune pellicole, e la Sandri, che aveva gi\u00e0 lavorato con Matarazzo e Soldati.\nPer molti di questi neo attori \"Terza liceo\" rest\u00f2 l'unica esperienza nel mondo del cinema. Soltanto per Ilaria Occhini (che qui si fa chiamare Isabella Redi) il film di Emmer, in cui dimostra una \u00abrecitazione essenziale, scabra, tagliente, una spanna al di sopra di tutte le sue frivole coetanee\u00bb sar\u00e0 l'inizio di una lunga e prestigiosa carriera nel mondo dello spettacolo. Anche Giulia Rubini proseguir\u00e0 l'attivit\u00e0 cinematografica negli anni cinquanta e sessanta. Ferdinando Cappabianca interpreter\u00e0 pochi altri film, per poi abbandonare quasi subito il cinema. Ugo Amaldi diventer\u00e0 un importante fisico, mentre Eriprando Visconti, che nei titoli di testa compare come Prando, far\u00e0 il regista, cos\u00ec come Giuliano Montaldo. Per la Carr\u00e8re questa rimase una delle due esperienze nel cinema italiano: nel 1954 recit\u00f2 diretta da Vittorio Cottafavi in \"Una donna libera\", quindi torn\u00f2 in Francia dove la sua carriera prosegu\u00ec sino alla fine degli anni cinquanta. Anche la Sandri, che partecip\u00f2 senza molta fortuna a pellicole francesi ed inglesi si ritir\u00f2 due anni dopo. Tutti gli altri principali e giovani interpreti non comparvero pi\u00f9 in altri film. Avr\u00e0 invece successo un'attrice, che in \"Terza liceo\" non \u00e8 neanche accreditata ed appare fugacemente soltanto in pochissime scene, ma che poi l'anno successivo Lattuada lancer\u00e0 come immagine \"sexy\" ne \"La spiaggia\": Valeria Moriconi.\nAccoglienza.\nRisultato commerciale.\n\"Terza liceo\" ebbe un buon riscontro di pubblico, ottenendo un incasso di circa 410 milioni di lire, dato su cui concordano sia il \"Catalogo Bolaffi\" che il \"Dizionario del cinema\". In questo modo il film di Emmer si classific\u00f2 tra i primi 20 rispetto ai circa 150 prodotti in Italia nel 1953-54. Nel 1954 campioni di incasso furono \"Ulisse\" di Camerini con circa 1 miliardo e 800 milioni di introito, seguito dal \"sequel\" \"Pane, amore e gelosia\" di Comencini con quasi 1 miliardo e mezzo. Il successo del film innesc\u00f2, come Emmer ricorder\u00e0 molti anni dopo, \u00abuna sequela di richieste da parte dei produttori affinch\u00e9 girassi il seguito\u00bb, cosa che il regista rifiut\u00f2 di fare, se non moltissimi anni dopo quando realizz\u00f2 \"Basta! Ci faccio un film\".\nGiudizi contemporanei.\nIl film di Emmer ricevette giudizi contrastanti, ma in prevalenza positivi, questi ultimi basati essenzialmente sulla simpatia dei ricordi evocati dalle storie dei ragazzi. Cos\u00ec il commento del \"Corriere della Sera\", secondo il quale \u00ab\"Terza liceo\" \u00e8 come una voliera in cui si siano raccolti decine di uccelli, un film pigolante. Gli adolescenti di una scuola dicono le stesse cose senza senso che a suo tempo dicevamo noi e che poi diranno i nipoti (...) Si ha la sensazione che invece di un film a soggetto questo sia un documentario sul liceo. Nei limiti della sua labilit\u00e0 questo film di appunti scritti col lapis a noi non dispiace, n\u00e9 dispiacer\u00e0 ai molti che riconosceranno, pur tra i luoghi comuni ed i tipi della convenzione, qualcosa di s\u00e9 stessi di ieri in questi ragazzi di oggi\u00bb.\nAnalogo il giudizio de \"La Stampa\" che scrisse di \u00abun mosaico abbastanza piacevole, qua e l\u00e0 divertente\u00bb, pur contestando l'immagine di \u00abuna giovent\u00f9 vista per archetipi, dove prevale la cottarella (...) Comunque, bastano queste apparizioni a suscitare simpatie, bastano poche battute e suscitare sorrisi e bastano pochi episodi a suscitare altri ricordi, facendo di ogni spettatore un inconscio ma validissimo collaboratore del regista e dei suoi disinvolti ed improvvisati attori\u00bb.\nMa se per alcuni commentatori il richiamo ai ricordi di giovent\u00f9 era motivo di simpatia, altri vi videro invece un elemento di distanza dalla realt\u00e0, come sostenuto da \"L'eco del cinema\", secondo cui \u00abEmmer ha avuto il torto di seguire la strada dei ricordi pi\u00f9 piacevoli in un momento in cui pi\u00f9 che mai si prospetta come la pi\u00f9 inadeguata per esprimere i dubbi e le angosce della giovent\u00f9 di oggi (per cui) il risultato conseguito non \u00e8 del tutto convincente, nonostante l'indubbio buon gusto nella scelta dei motivi\u00bb.\nAnche per \"Terza liceo\" non manc\u00f2 la valutazione, ricorrente nella critica del tempo, del rapporto con il neorealismo, come fece \"Cinema nuovo\": \u00abBattute di lieve comicit\u00e0, misurata e non completamente scontata, spunti originali non mancano a questo film (ma) se voleva essere una descrizione idillica dell'anno pi\u00f9 scabroso e felice della nostra vita studentesca, che bisogno c'era di intavolarvi questioni sommariamente sociali ? Questo non \u00e8 il servizio migliore che si possa fare al neorealismo, che viene a scadere nel tritume macchiettistico\u00bb.\nLa critica pi\u00f9 severa provenne dal periodico di ispirazione cattolica \"Rivista del cinematografo\" che scrisse di \u00abdifetti di superficialit\u00e0, di gusto, di convenzionalit\u00e0 di caratteri, di sciatteria narrativa; i diversi caratteri dei personaggi appaiono soltanto superficialmente accennati; ambiente convenzionale nell'impostazione, banale nelle indagini (con) un risultato del tutto sconfortante; tutto appare nel film orientato verso un facile sfruttamento di motivi scarsamente originali\u00bb.\nCommenti successivi.\nCon il passare degli anni, nei giudizi retrospettivi, \"Terza liceo\" fu considerato, assieme alle altre opere di Emmer, quale elemento rappresentativo di un particolare periodo della societ\u00e0 italiana. \u00abI film di Emmer - ha scritto Brunetta - appaiono oggi tutt'altro che \"modesti\", n\u00e9 tantomeno cascami di neorealismo. Rappresentano una fenomenologia dell'epica quotidiana, di una societ\u00e0 piccolo borghese che affronta con forza, coraggio ed ottimismo i rigori del clima degli anni Cinquanta. Propongono tutti insieme un messaggio ed un richiamo alla solidariet\u00e0, alla tolleranza ed al rispetto umano\u00bb.\nInoltre, come sostenuto da Spinazzola, i film di Emmer, assieme a quelli di altri registi e pellicole anche molto diverse tra di loro (da \"Due soldi di speranza\" di Castellani a \"Pane, amore e fantasia\" di Comencini) rientrano nel filone conosciuto come \"neorealismo rosa\", nel quale tuttavia \u00abpi\u00f9 immediatamente efficace proprio perch\u00e9 meno complesso ed impegnativo era l'esempio offerto dai bozzetti di Emmer, tenui, sommessi, inclini al sentimentalismo\u00bb. Ancor pi\u00f9 recentemente il \"Mereghetti\" presenta \"Terza liceo\" come un \u00abpiacevole ed accorato ritratto dell'Italia degli anni Cinquanta. Pur senza grandi colpi di reg\u00eca, Emmer tratteggia con abilit\u00e0 i personaggi e regge con disinvoltura i fili di una storia impostata in modo corale\u00bb."}
{"id": "2086498", "revid": "124641722", "url": "https://it.wikipedia.org/wiki?curid=2086498", "title": "Edoardo Sylos Labini", "text": "Ha fondato e lanciato nel febbraio del 2018 il movimento culturale CulturaIdentit\u00e0, associazione del quale \u00e8 Presidente e che nel febbraio del 2019 ha dato vita all'omonimo mensile cartaceo \"#CulturaIdentit\u00e0\", del quale \u00e8 editore. Attualmente \u00e8 consulente artistico del Teatro Manzoni di Milano.Ha organizzato negli anni scorsi le interviste \"Mondadori OFF\" per Mondadori Store. Nel 2013 fonda e dirige il web magazine \"IlGiornaleOff.it\", approfondimento dell\u2019inserto OFF cartaceo del sabato del quotidiano Il Giornale, che ha vinto il Premio Margutta - la via delle arti per l\u2019Editoria 2017. Il suo debutto sulle scene avviene nel 1995, al fianco di Alida Valli, in \"Questa sera si recita a soggetto\" di L. Pirandello, regia di Giuseppe Patroni Griffi. Nel 1998 \u00e8 stato segnalato come autore al Premio Riccione con la sua opera prima Scritti metropolitani per violino. \u00c8 stato protagonista di numerose fiction e ha calcato i palcoscenici dei pi\u00f9 importanti teatri italiani diretto, tra gli altri, da G. Sepe, A. Pugliese, R. Guicciardini, S. Marconi, A. D\u2019Alatri. \u00c8 il protagonista con Luisa Ranieri nel 2001 del famoso spot tormentone \"Ant\u00f2 fa caldo\". Avvia poi un percorso autoriale interpretando i grandi personaggi della storia e della letteratura italiana, da F. T. Marinetti a Italo Balbo, da Giuseppe Mazzini a Gabriele D\u2019Annunzio passando per l\u2019imperatore Nerone. Nel marzo 2011 ha ricevuto la medaglia dalla Presidenza della Repubblica in occasione del 150\u00b0 dell\u2019Unit\u00e0 d\u2019Italia per lo spettacolo Disco Risorgimento, una storia romantica, di F. Gili, regia di A. D\u2019Alatri. \nDal 2015 \u00e8 direttore artistico del Teatro Civico di Norcia. Nel 2016 riceve il Premio Penisola Sorrentina per lo spettacolo \"D\u2019Annunzio Segreto\" di Angelo Crespi, regia di F. Sala. La sua attivit\u00e0 di editore e di animatore culturale continua in questi anni con la creazione dei Festival di CulturaIdentit\u00e0 che raccontano, in un mondo globalizzato, la storia e le radici del territorio italiano. La prima edizione si \u00e8 svolta al Castello Dentice di Frasso di San Vito dei Normanni (BR), la seconda nella citt\u00e0 di La Spezia, la terza nella Citt\u00e0 dei Papi, Anagni, l'ultima a Casale Monferrato.Nel 2021 ha messo in scena il libro campione d'incassi di Alessandro Sallusti e Luca Palamara, Il Sistema, con l'adattamento teatrale di Angelo Crespi.\nAttivit\u00e0 politica.\n\u00c8 stato in Forza Italia nel 2014 partecipando al Comitato di Presidenza del partito per cui \u00e8 nominato Responsabile del Dipartimento Cultura. In seguito si avvicina a Fratelli d'Italia con il suo mensile \"Cultura Identit\u00e0\".\nVita privata.\nIl 16 settembre 2011 ha sposato Luna Berlusconi, figlia di Paolo, il fratello di Silvio, da cui ha avuto il 17 gennaio 2012 la piccola Luce. La coppia ha annunciato la separazione a fine settembre 2015."}
{"id": "2086500", "revid": "767487", "url": "https://it.wikipedia.org/wiki?curid=2086500", "title": "Assia-Philippsthal-Barchfeld", "text": "L'Assia-Philippsthal-Barchfeld fu dal 1721 al 1918 uno stato del Sacro Romano Impero con la qualifica di langraviato. Esso appartenne ad una linea cadetta del langravi d'Assia-Kassel, i quali avevano designato la citt\u00e0 di Barchfeld a propria capitale, comprendendo nello stato (sino al 1\u00ba luglio 1944) anche l'exclave di Smalcalda nell'attuale Turingia.\nIniziatore di questa linea fu il langravio Guglielmo d'Assia-Philippsthal-Barchfeld, figlio secondogenito del langravio Filippo I d'Assia-Philippsthal, col quale era iniziata la linea d'Assia-Philippsthal nel 1685.\nSede della famiglia fu il castello di Barchfeld, costruito in forme barocche tra il 1690 ed il 1732 sull'area di un precedente castello.\nNel 1866 il langraviato fu annesso dalla Prussia, che per\u00f2 concesse agli ex-langravi una pensione annua di 300.000 marchi, oltre al dominio dei castelli di Rotenburg e Sch\u00f6nfeld, dal 1880 (nel'Assia-Kassel).\nAttualmente la famiglia risiede a Herleshausen."}
{"id": "2086509", "revid": "125360200", "url": "https://it.wikipedia.org/wiki?curid=2086509", "title": "Suge Knight", "text": "Suge Knight \u00e8 anche conosciuto per i suoi numerosi problemi legali. Nel settembre 2018 Knight \u00e8 stato accusato di omicidio volontario ed \u00e8 stato condannato a 28 anni di carcere.\nBiografia.\nLa giovinezza e i primi contatti con la musica.\nMarion Knight nasce a Compton, in California. Il suo soprannome, \"Suge\", deriva da un soprannome d'infanzia, quando veniva chiamato \"Sugar Bear\". Durante gli anni della scuola \u00e8 un ottimo studente e un ottimo atleta, giocando a football americano a buoni livelli quando studia alla University of Nevada a Las Vegas. Dopo la scuola partecipa ad una partita dei Los Angeles Rams, squadra di football americano che milita nell'NFL, durante lo sciopero del 1987. \nFinita la scuola comincia a lavorare nel campo della musica, inizialmente come organizzatore di concerti e come guardia del corpo, proteggendo anche celebrit\u00e0 come Bobby Brown. I suoi problemi legali hanno inizio nel 1987, quando viene accusato di vari reati, tra cui il furto d'auto, l'occultamento di armi ed il tentato omicidio. Due anni dopo fonda la sua etichetta musicale e i primi a firmare sono i rapper della West Coast The D.O.C. e Dj Quik. Grazie a questi primi contatti riesce a conoscere alcuni rapper, tra cui gli N.W.A.\nDeath Row Records.\nNel 1991 Dr. Dre decide di lasciare sia il suo gruppo, gli N.W.A., sia la sua etichetta, la Ruthless Records, gestita da un altro membro del gruppo, il rapper Eazy-E. Suge coglie l'occasione e negozia un contratto per il rapper con Jerry Heller, manager degli N.W.A., Dre si unisce a Knight e nel 1991 fondano l'etichetta Death Row Records.\nSuge garantisce a Dre la distribuzione della Interscope Records e \"The Chronic\", il disco di debutto del rapper pubblicato nel 1992. Un altro amico di Dre, Snoop Dogg, firma per la Death Row; il suo album di debutto, \"Doggystyle\", ottiene un grande successo. Dr. Dre crea uno stile personale, il G-funk, e la Death Row diventa un punto di riferimento per i fan del gangsta rap e anche i suoi dischi minori hanno delle buone vendite. Nonostante il successo, Knight continua ad avere problemi legali: durante le registrazioni di \"The Chronic\", infatti, viene arrestato per aver aggredito due rapper, che avrebbero usato il suo telefono senza il permesso.\nL'arrivo di Tupac Shakur.\nIntanto, la faida con il rapper dell'East Coast Puff Daddy prende una brutta piega quando Suge insulta la Bad Boy Records ai Source Awards nell'agosto del 1995. Il produttore di Compton attacca Puff sulla sua abitudine di partecipare spesso nei pezzi o anche solamente apparire nei video degli artisti della sua etichetta, affermando: \u00abQualunque artista l\u00e0 fuori che vuole rimanere una stella, ma non vuole preoccuparsi di avere il produttore esecutivo che tenta di immischiarsi in tutti i video e in tutte le registrazioni, pu\u00f2 venire alla Death Row\u00bb.\nNello stesso anno riesce a fare firmare per l'etichetta il rapper Tupac Shakur, che nel 1996 pubblica l'album \"All Eyez on Me\", da cui estrae due singoli, \"California Love\" e \"How Do U Want It\". Shakur aiuta la Death Row a rimanere in cima alle classifiche, che si stanno progressivamente spostando verso la East Coast, con il suo stile innovativo di interpretare l'Hardcore hip hop. Un anno dopo, anche il gruppo di Shakur, gli Outlawz, si unir\u00e0 alla Death Row.\nIl caso Tupac e Biggie.\nNel 1996 Tupac Shakur rimane misteriosamente ucciso a Las Vegas, all'uscita del combattimento fra i pugili Mike Tyson e Bruce Seldon. Il noto rapper viene raggiunto da pi\u00f9 colpi di arma da fuoco, tra cui uno al petto che gli danneggia un polmone. Quando il rivale di Tupac, il rapper dell'East Coast The Notorious B.I.G., viene ucciso in circostanze simili alcuni mesi dopo, Suge viene subito sospettato di aver commissionato l'omicidio.\nSuccessive indagini portano a galla una rete che lega la Death Row Records ad alcuni gangster di bande locali e anche alla polizia di Las Vegas. Viene sospettato anche un coinvolgimento di Knight nell'omicidio dello stesso Tupac. Tuttora, infatti, entrambi gli omicidi sono rimasti irrisolti, ma \u00e8 anche vero che i sospettati coinvolgimenti di Knight in entrambi i moventi non sono stati mai provati e dimostrati, bench\u00e9 verosimili. Suge Knight venne per\u00f2 arrestato e successivamente condannato a 7 anni di carcere per falsa testimonianza riguardo al fatto di aver partecipato ad una rissa con Orlando Anderson (avvenuta alcune ore prima che Tupac venisse assassinato).\nL'abbandono di Dr. Dre e degli Outlawz.\nL'etichetta subisce una grave perdita quando Dr. Dre, stanco della reputazione da gangster e dall'inclinazione alla violenza di Suge Knight, lasci\u00f2 l'etichetta, fondandone una propria, l'Aftermath Entertainment. A inizio 2000 anche gli Outlawz decisero di abbandonare la casa discografica, ma per fattori economici, avendo infatti appena vinto una causa da 4,5 milioni di dollari contro la stessa Death Row per il fatto di non essere stati pagati e di essere stati spesso ostacolati nella propria carriera in presenza di prospettive economiche vantaggiose. Come nel caso di Dre, essi daranno vita a una propria etichetta discografica, la \"Outlaw Records\".\nProblemi successivi.\nNel 2006 Knight viene attaccato da un ex membro della Death Row, il rapper di Long Beach Snoop Dogg (nel frattempo passato alla No Limits Records), che rilascia dichiarazioni contro il produttore di Compton sulla rivista \"Rolling Stone\". Suge risponde alle accuse sul sito pagesix.com, affermando che Snoop non \u00e8 altro che \"una spia\" (\"a rat\") e \"un piagnucolone\" (\"a crybaby\") e accusandolo di non essere mai andato in prigione solo per le sue buone relazioni con le forze dell'ordine.\nIl 10 maggio 2008 Suge viene coinvolto in una rissa per questioni economiche al di fuori di un night club di Hollywood: in seguito rimane in uno stato di incoscienza per 3 minuti e all'ospedale non collabora con la polizia. Circa un mese dopo la rissa vende la Death Row alla Global Music Group per 24 milioni di dollari.\nIl 27 agosto dello stesso anno Knight viene arrestato mentre trasporta droga dopo aver lasciato uno strip club di Las Vegas. Quando la polizia sopraggiunge, il produttore sta minacciando con un coltello la sua ragazza. Gli agenti fermano l'uomo e nella macchina trovano dell'ecstasy e dell'idrocodone. La fidanzata di Suge, Melissa Isaac, viene poi chiamata come testimone al processo contro l'uomo, ma poco dopo sparisce e i sospetti ricadono sul produttore discografico.\nIl 30 gennaio 2015 viene arrestato con l'accusa di omicidio dalla polizia di Los Angeles per aver investito con il suo furgoncino due uomini, il regista Cle Sloan e Terry Carter (fondatore della Heavyweight Records), uccidendo il secondo e fuggendo senza prestare soccorso. Testimoni affermeranno di aver visto Knight seguire i due dopo un litigio riguardo alla sua rappresentazione nel film \"Straight Outta Compton\", e che l'impatto sembrava intenzionale.\nIl 22 giugno 2016 un giudice di Los Angeles vieta a Suge Knight il diritto di conoscere le identit\u00e0 di diversi testimoni chiave riguardo al sospetto omicidio di Terry Carter, a causa dei suoi trascorsi violenti. Ad agosto 2016 viene dichiarato da una guardia del corpo che nel 2001 Suge avrebbe commissionato anche l'omicidio di Eminem. Il tentato omicidio sarebbe avvenuto ai Source Awards del 2001, durante i quali Eminem venne salvato dal bodyguard stesso e da alcuni bodyguard di Dr. Dre. Il 6 aprile 2017 il \"Los Angeles Times\" ha indicato che un giudice ha fissato la data finale del processo, rimandato per anni per motivi di salute da Knight, all'8 gennaio 2018.. Il 20 settembre dello stesso anno l'imputato patteggia in via definitiva una sentenza a 28 anni di reclusione per il reato di omicidio."}
{"id": "2086516", "revid": "767487", "url": "https://it.wikipedia.org/wiki?curid=2086516", "title": "Doudou N'diaye Rose", "text": "\u00c8 noto per aver diffuso la fama del Sabar, uno dei pi\u00f9 importanti strumenti musicali dell'etnia Wolof. Tra i suoi \"discepoli\" ha avuto l'artista italiano Bruno Gen\u00e8ro."}
{"id": "2086529", "revid": "106738444", "url": "https://it.wikipedia.org/wiki?curid=2086529", "title": "Assia-Philippsthal", "text": "L'Assia-Philippsthal fu un territorio del Sacro Romano Impero dato in appannaggio ad un ramo secondario del casato d'Assia. Incentrato sulla citt\u00e0 di Philippsthal, comprendeva anche le municipalit\u00e0 di Vacha e Werra.\nLa linea ebbe inizio nel 1685 con Filippo I d'Assia-Philippsthal (14 dicembre 1655 - 18 giugno 1721), terzo figlio del langravio Guglielmo VI d'Assia-Kassel e della principessa Edvige Sofia di Brandeburgo. Lo stato prese il nome dal castello di Philippsthal, la cui costruzione fu iniziata anch'essa nel 1685 da Filippo I.\nUn ramo cadetto di questa casa, quello degli Assia-Philippsthal-Barchfeld, ebbe origine nel 1721 da uno dei figli di Filippo I, Guglielmo."}
{"id": "2086532", "revid": "399", "url": "https://it.wikipedia.org/wiki?curid=2086532", "title": "Caso Fritzl", "text": "Il caso Fritzl si riferisce al sequestro di Elisabeth Fritzl, una donna austriaca che ha vissuto imprigionata per 24 anni \u2013 dall'et\u00e0 di 18 anni a quella di 42 \u2013 in un bunker sotterraneo costruito dal padre, l'ingegnere Josef Fritzl, nella cantina di casa nella cittadina austriaca di Amstetten. Durante tutto il periodo della prigionia, dal 1984 al 2008, si sono susseguiti vari abusi sessuali da parte dell'uomo nei confronti della figlia e da questi rapporti incestuosi sono nati sette figli.\nStoria.\nJosef Fritzl.\nNato ad Amstetten il 9 aprile 1935, figlio unico di Maria e Josef Sr., Fritzl viene cresciuto dalla sola madre. Suo padre, che nel frattempo aveva abbandonato la famiglia quando il figlio aveva quattro anni, in seguito combatter\u00e0 come soldato della Wehrmacht durante la seconda guerra mondiale, rimanendo ucciso in azione, nel 1944. Durante l'infanzia subisce continuamente maltrattamenti e umiliazioni da parte della madre. L'unica manifestazione d'affetto da parte di lei era l'andare insieme in chiesa la domenica. Questi eventi gli causarono dei disturbi della personalit\u00e0 e, si vedr\u00e0 poi nel processo a suo carico, anche l'incapacit\u00e0 di comprendere appieno la gravit\u00e0 e le conseguenze dei suoi crimini.\nDopo aver completato i suoi studi in ingegneria elettrica, Fritzl, ottiene un lavoro a Linz e, nel 1956, all'et\u00e0 di 21 anni, sposa la diciassettenne Rosemarie, che lo render\u00e0 padre di due figli e cinque figlie. Amici e parenti della coppia dichiararono che il rapporto tra i due era pessimo, con frequenti aggressioni fisiche e verbali di Fritzl nei confronti della moglie e dei figli, sei dei quali (eccetto Elisabeth) non appena maggiorenni ruppero ogni rapporto con il genitore.\nLa sua prima condanna risale al 1967 quando viene arrestato e sconta diciotto mesi di carcere per stupro nei confronti di una donna di 24 anni residente nella citt\u00e0 di Linz. In quel caso Fritzl aveva fatto irruzione nella casa della donna e, approfittando dell'assenza del marito che era via per lavoro, l'aveva sottoposta a violenza sessuale, minacciandola con un coltello alla gola. Dopo il suo rilascio Fritzl trova lavoro in una ditta di materiale da costruzione per poi diventare venditore di attrezzature tecniche, impiego che lo porta a viaggiare in tutta l'Austria.\nNel 1995, compiuti i 60 anni d'et\u00e0, si ritira dal servizio.\nIl finto rapimento.\nIl 24 agosto 1984 i coniugi Rosemarie e Josef Fritzl denunciarono la fuga della figlia diciottenne Elisabeth che, al seguito di una setta religiosa, si sarebbe allontanata da Amstetten, cittadina della Bassa Austria. Si sarebbe trattato quindi di un allontanamento volontario, il secondo della ragazza che gi\u00e0 due anni prima aveva tentato la fuga da casa prima di essere riconsegnata alla famiglia dalla polizia.\nQuel giorno del 1984 per\u00f2, come si scoprir\u00e0 in seguito, Elisabeth non si era affatto allontanata di nuovo da casa ma, contro la sua volont\u00e0, era stata rinchiusa nella cantina di casa dal padre Josef. La ragazza racconter\u00e0 poi di aver cercato di fuggire di casa poco prima del rapimento e di aver chiesto aiuto ai poliziotti raccontando loro dei primi abusi subiti da parte del genitore. Non essendo per\u00f2 creduta, le sue affermazioni caddero nel vuoto e fu quindi riaffidata alla famiglia. E proprio a seguito di quest'ultimo episodio, il padre decise definitivamente di segregarla tenendola nascosta al mondo intero per ben 24 anni.\nNei primi sei mesi della sua prigionia, Elisabeth rimane sempre legata a un letto, drogata e costretta a scrivere una lettera (che il padre consegner\u00e0 poi alla polizia) in cui racconta ai genitori di essere scappata all'estero, chiedendo loro di non essere cercata. Elisabeth descrive cos\u00ec i primi mesi in catene nel \"bunker\": \u00abLuci spente, stupro, luci accese, muffa, umidit\u00e0 e lui che va via\u00bb.\nNel corso dei successivi 24 anni, Josef Fritzl visita la cantina mediamente ogni tre giorni per portare cibo e altri rifornimenti alla figlia e, soprattutto, per abusare sessualmente di lei. A causa di queste violenze, Elisabeth dar\u00e0 alla luce sette figli, senza alcuna assistenza.\nUno di questi (Michael) morir\u00e0 tre giorni dopo la nascita, mentre altri tre neonati (Lisa a nove mesi nel 1993, Monika a dieci mesi nel 1994, e Alexander a 15 mesi nel 1997) verranno invece poi tolti dalla cantina e portati dal padre/nonno a vivere con lui e con sua moglie, spacciati per figli adottivi e fingendo di averli trovati sulla porta di casa insieme a dei (falsi) biglietti scritti della figlia che ne chiedeva la presa in carico da parte dei propri genitori. Il tutto avviene con la piena consapevolezza delle autorit\u00e0 locali e dei servizi sociali che, per molto tempo, fino alla scoperta della verit\u00e0, crederanno alla tesi di Fritzl. I restanti tre figli (Kerstin, Stefan e Felix) invece rimarranno sempre nel \"bunker\" insieme a Elisabeth, senza mai avere la possibilit\u00e0 di vedere l'esterno e la luce del sole, sin dal giorno della nascita.\nQuando Fritzl si recava in cantina lo faceva sin dalla mattina, apparentemente per progettare piani per macchine che vendeva alle imprese, spesso rimanendovi per tutta la notte e impedendo alla moglie anche solo di portargli il caff\u00e8. Un inquilino, affittuario di una camera al piano terra della casa che ha vissuto per 12 anni nello stesso stabile dei Fritzl, rivel\u00f2 in seguito di aver sentito rumori provenire dal piano interrato e di averne poi chiesto spiegazione allo stesso Fritzl che, minimizzando la cosa, avrebbe attribuito il tutto al sistema di riscaldamento a gas. Il \"bunker\" era sprovvisto di riscaldamento e di isolamento termico, per cui in inverno faceva freddo mentre in estate il caldo diventava soffocante.\nQuando un giorno Kerstin, la figlia maggiore, si ammal\u00f2 gravemente, Josef Fritzl dovette cedere alle richieste di portare la ragazza (allora diciannovenne) in un ospedale, si innescarono una serie di eventi che alla fine portarono alla scoperta della macabra storia.\nL'omicidio del neonato.\nNel 1996 uno dei figli nati dal rapporto incestuoso, di nome Michael, mor\u00ec solo tre giorni dopo la nascita a causa di problemi respiratori, essendo privato di qualsiasi assistenza medica. Elisabeth afferma che Fritzl era presente quando il volto del bambino inizi\u00f2 a diventare viola per problemi di respirazione e che lo stesso si rifiut\u00f2 di portarlo dal medico, replicando con un secco \"succeder\u00e0 quel che deve succedere\".\nIn seguito Fritzl fece scomparire il corpo del neonato, bruciando il cadavere nell'inceneritore di casa e gettando le ceneri in giardino, all'interno della sua propriet\u00e0. Al processo, in un primo momento, Fritzl cerc\u00f2 di difendersi da quell'accusa di omicidio, che sarebbe potuto costargli l'ergastolo, affermando che il bambino non era morto mentre lui era presente. Solo dopo ritratt\u00f2 tutto, confessando le proprie responsabilit\u00e0 nell'omicidio.\nLa scoperta.\nIl 19 aprile 2008 Kerstin (di 19 anni), la figlia maggiore nata dall'incesto, venne trasportata in gravi condizioni dal padre/nonno Josef nel vicino ospedale, afflitta da sintomi causati da una malattia di cui non fu rivelata la natura. I medici del pronto soccorso, ancora ignari della drammatica situazione in cui \u00e8 vissuta la ragazza, decisero di fare un appello affinch\u00e9 la madre si mettesse in contatto con loro e raggiungesse la figlia in ospedale. Kerstin, che si trovava in condizioni molto gravi, pass\u00f2 diversi giorni in coma farmacologico.\nLe forze dell'ordine avvisate dai sanitari obbligarono Fritz ad aprire il bunker e liberare la figlia Elisabeth e gli altri due figli ancora rinchiusi. La polizia locale decise di riaprire il fascicolo sulla fuga di Elisabeth.\nLe indagini.\nIl 27 aprile, nel corso dell'interrogatorio a cui \u00e8 sottoposta, rassicurata riguardo a una sua futura protezione nei confronti del padre, la donna rivela la storia dei suoi 24 anni in prigionia, accusando il genitore di tutte le nefandezze subite in quel periodo di tempo. Conseguentemente la confessione di Elisabeth, quindi, poco dopo la mezzanotte di quello stesso giorno, gli agenti di polizia arrestano Josef Fritzl accusandolo di gravi crimini contro i membri facenti parte della sua famiglia: sequestro di persona, stupro, omicidio colposo per negligenza e incesto.\nSubito dopo l'arresto l'uomo si chiude in un mutismo totale. Solo il giorno successivo, il 28 aprile, Fritzl confessa ammettendo le proprie responsabilit\u00e0 in relazione ai principali capi d'accusa a suo carico e rivelando l'esistenza di uno scantinato suddiviso in diverse camere tutte prive di finestre, col soffitto alto 1,70 metri e accessibile attraverso una porta blindata nascosta in una parete del suo laboratorio, che poteva essere aperta solo con un meccanismo elettrico del quale solo Fritzl conosceva il codice di azionamento. Vi erano poi altre sette porte da superare per arrivare al \"bunker\", l'ultima era di nuovo elettrica e alta solo 83\u00a0cm.\nQuello che ancora non \u00e8 completamente chiaro, invece, \u00e8 il ruolo di Rosemarie, madre di Elisabeth e moglie di Josef Fritzl: il suo silenzio nei 24 anni del sequestro resta uno dei punti oscuri di questa vicenda. La donna ha sempre dichiarato di non essersi mai resa conto (fino a una settimana prima dell'arresto) dell'esistenza di un bunker, n\u00e9 tanto meno della presenza al suo interno di sua figlia e dei suoi sette nipoti. In seguito, Rosemarie dichiar\u00f2 di aver sempre creduto alla versione del marito quando sostenne che Elisabeth era fuggita di casa per aggregarsi ad una setta religiosa.\nFritzl afferm\u00f2 che non vedeva Elisabeth come una figlia, ma come una compagna. Tuttavia egli stesso ha confessato di averla legata a un palo per 9 mesi e di averla ammanettata pi\u00f9 volte durante le molestie, obbligandola a guardare film pornografici e costringendola poi a ripeterne le scene. In una testimonianza videoregistrata della durata di alcune ore, trasmessa durante il processo, Elisabeth dichiar\u00f2 di subire violenze sessuali da parte del genitore sin dall'et\u00e0 di dodici anni, sconfessando cos\u00ec la difesa del padre che aveva precedentemente dichiarato come le molestie nei suoi confronti sarebbero iniziate per la prima volta nel 1985, quando sua figlia era ormai diciannovenne. Amici ed ex compagni di scuola della ragazza dichiararono che Elisabeth aveva pi\u00f9 volte confidato loro che il padre la picchiava, mostrando anche i lividi delle percosse subite, senza per\u00f2 mai fare cenno a violenze sessuali.\nDurante il suo interrogatorio, Fritzl dichiar\u00f2 di provare affetto nei confronti dei figli nati dall'incesto e di come, poco dopo la nascita di Kerstin, avesse portato in regalo un libro di puericultura ad Elisabeth. Disse anche di aver cercato di rendere la vita dei figli il pi\u00f9 felice possibile, tenendo conto delle condizioni imposte dalla cantina, rifornendo il congelatore di cibo sufficiente e curando il sistema di aerazione. Queste affermazioni furono per\u00f2 sconfessate al processo dalla figlia che ricord\u00f2 come, in occasione di un viaggio all'estero del padre durato venti giorni, lei e i suoi bambini fossero sul punto di morire per inedia.\nSecondo gli psichiatri, Fritzl avrebbe dimostrato verso i famigliari \"un amore infinito e un odio spietato\".\nIl processo.\nIl 13 novembre 2008 Josef Fritzl, 73 anni, viene incriminato per riduzione in schiavit\u00f9, sequestro di persona, stupro, coercizione, incesto e per l'omicidio colposo del neonato Michael. La perizia psichiatrica attester\u00e0 la capacit\u00e0 di intendere dell'uomo, pur riscontrando gravi disturbi di personalit\u00e0.\nIl 16 marzo 2009 si apre, a Sankt P\u00f6lten, il processo a suo carico presieduto dal giudice Andrea Humer. Fritzl si dichiara colpevole di tutte le accuse ascritte con l'eccezione dell'omicidio e dell'aggressione con la minaccia di uccidere con il gas i suoi prigionieri, se loro avessero disobbedito.\nIl 19 marzo 2009 Josef Fritzl viene condannato al carcere a vita, senza possibilit\u00e0 di libert\u00e0 condizionale per i seguenti 15 anni. L'uomo ha accettato la sentenza senza ricorrere in appello e sta attualmente scontando la sua pena a Stift Garsten, un ex-monastero dell'Alta Austria trasformato in prigione, in una sezione speciale del carcere per malati psichiatrici.\nI sette figli di Josef ed Elisabeth Fritzl.\nI figli nati e vissuti nel bunker non erano mai stati visitati da un medico, n\u00e9 da un dentista, tanto che Kerstin aveva perso quasi tutti i denti. La ragazza, quando \u00e8 stata ricoverata in ospedale, soffriva di un deficit funzionale multiorgano. Tutti e tre, inoltre, avevano sviluppato problemi al sistema immunitario, soffrivano di anemia e di mancanza di vitamina D. I tre fratelli non avevano mai visto la luce del sole e questo aveva provocato loro qualche problema alla vista; inoltre, Stefan aveva sviluppato una postura ricurva a causa dei soffitti alti circa 1,70 metri. Negli anni di prigionia, la madre ha insegnato ai figli a scrivere qualche parola, ma nel bunker non c'erano libri, solo una televisione ed una radio.\nAppena dopo la liberazione di Elisabeth e dei suoi figli, usc\u00ec dai quotidiani una indiscrezione secondo cui Josef Fritzl abus\u00f2 anche della figlia/nipote primogenita Kerstin sin da quando aveva 12 anni, ma la notizia non venne n\u00e9 smentita n\u00e9 confermata.\nDopo la liberazione.\nElisabeth ed i tre figli vissuti con lei nel bunker hanno passato diversi mesi in una clinica psichiatrica ad Amstetten per poi essere riuniti agli altri tre figli naturali di Elisabeth e tutti, con una nuova identit\u00e0, sono andati a vivere in una villetta nell'Alta Austria offerta dallo stato austriaco insieme a una pensione. Nel 2009 un paparazzo fotograf\u00f2 Elisabeth e sua figlia Lisa mentre facevano una passeggiata. Le foto furono pubblicate oscurando il viso delle due donne, ma la cosa traumatizz\u00f2 Elisabeth che ebbe una crisi nervosa (anche in seguito all'irruzione in casa di alcuni fotografi) e per breve tempo torn\u00f2 nuovamente nella clinica psichiatrica che la aveva aiutata in precedenza a reinserirsi nella quotidianit\u00e0 di una vita normale.\nDopo la liberazione Kerstin e Stefan hanno potuto studiare grazie ad insegnanti privati e il secondogenito ha espresso la volont\u00e0 di diventare capitano di una nave. Felix, nonostante iniziali problemi di apprendimento, ha potuto cominciare la scuola elementare con la sua nuova identit\u00e0 e ha dimenticato gran parte della sua vita nel \"bunker\". Le ultime notizie sulla famiglia risalgono al 2013: Elisabeth si \u00e8 sempre rifiutata di scrivere un libro sulla sua vita e anche se la madre Rosemarie vede assiduamente i nipoti, ha completamente chiuso i rapporti personali con lei.\nInfluenza culturale.\nSe da una parte lo stesso Fritzl ha tentato di trarre profitto dalla storia della sua relazione incestuosa con la figlia prendendo, attraverso un intermediatore, contatti con alcune riviste scandalistiche britanniche per vendere al miglior offerente i verbali degli interrogatori e i resoconti dell'inchiesta per una cifra attorno ai quattro milioni di euro, d'altro canto, il grande risalto mediatico del suo caso, nel corso degli anni, \u00e8 stato spesso citato in opere letterarie e nei testi di canzoni da parte di band che hanno rivolto lo sguardo alla vicenda giudiziaria e al profilo criminale dell'imputato, traendone diretta ispirazione."}
{"id": "2086534", "revid": "767487", "url": "https://it.wikipedia.org/wiki?curid=2086534", "title": "Haris Brki\u0107", "text": "Carriera.\nBrki\u0107 inizia a giocare a 10 anni nel Bosna Sarajevo. Nel 1992, durante la guerra in Bosnia, decide di passare in Serbia nel Partizan Belgrado.\nCon la squadra serba raccoglie grandi risultati come 3 campionati jugoslavi, 3 coppe e fu uno dei migliori giocatori della final four dell'Eurolega nel 1998.\nNella stagione 1999-2000 passa in Montenegro al Budu\u0107nost Podgorica. Nel novembre del 2000 decide di tornare al suo Partizan.\nUccisione.\nIl 13 dicembre del 2000 a met\u00e0 allenamento si sent\u00ec male e fu lasciato tornare a casa. \nMa mentre stava per salire nella sua auto due killer lo hanno avvicinato ed ucciso all'esterno della Pionir Hall con due colpi di pistola.\nI due killer non sono stati mai individuati ed il motivo dell'uccisione non \u00e8 ancora conosciuto."}
{"id": "2086535", "revid": "298055", "url": "https://it.wikipedia.org/wiki?curid=2086535", "title": "Lonerin", "text": ""}
{"id": "2086538", "revid": "1404372", "url": "https://it.wikipedia.org/wiki?curid=2086538", "title": "Boeing 314", "text": "Il Boeing 314, conosciuto erroneamente anche con il nome Clipper assegnatogli dalla compagnia aerea Pan American World Airways (Pan Am), era un idrovolante a scafo centrale di linea a lungo raggio prodotto dall'azienda statunitense Boeing Airplane Company tra il 1938 ed il 1941.\nStoria del progetto.\nIl 314 venne progettato per rispondere alla richiesta della compagnia aerea Pan American per la fornitura di un idrovolante che avesse un'eccezionale autonomia tale da permettere di incrementare il traffico transpacifico affiancando il Martin M-130. La compagnia approv\u00f2 la proposta suggerita dalla Boeing stipulando il 21 luglio 1936 un contratto per la fornitura di 6 esemplari.\nPer realizzarlo gli ingegneri adattarono la grande ala di 45,5\u00a0m (149\u00a0ft) utilizzata nel precedente XB-15, un bombardiere rimasto alla fase di prototipo, sostituendo i 4 motori radiali Pratt &amp; Whitney R-1830 Twin Wasp da 850\u00a0hp (640\u00a0kW) del progetto originale con i Wright R-2600 capaci del quasi il doppio della potenza disponibile, 1\u00a0600\u00a0hp (1\u00a0194\u00a0kW) ciascuno. La soluzione della coda a tripla deriva venne scelta dopo le prove effettuate con una coda tradizionale monoderiva e successivamente con una bideriva, scartate entrambe perch\u00e9 non garantivano una sufficiente controllabilit\u00e0 per la sicurezza del volo.\nTecnica.\nInternamente, l'ala del 314, montata alta ed a sbalzo, era realizzata con una serie di robuste centine e longheroni alari per creare un altrettanto robusta struttura. Tale soluzione evitava di introdurre nella struttura, gi\u00e0 adeguatamente rinforzata, tiranti per controventare l'ala migliorando cos\u00ec l'aerodinamica a vantaggio dei consumi ed autonomia, soluzione che gli altri idrovolanti dell'epoca non potevano vantare. La Boeing divenne pioniera di una serie di soluzioni tecniche, adottate successivamente da altri progetti simili, come l'introduzione di pontoni di stabilizzazione incorporando degli \"sponson\" nella struttura dello scafo. Gli \"sponson\", ampie estensioni laterali posizionate sulla linea di galleggiamento a dritta ed a sinistra dello scafo, servivano a diversi scopi: fornivano una vasta piattaforma per stabilizzare il velivolo mentre galleggiava sull'acqua, fungevano come piattaforma di ingresso per far salire a bordo i passeggeri ed erano strutturati in modo da contribuire alla portanza durante il volo. Per riuscire all'autonomia necessaria per volare sulle lunghe rotte nel servizio trans-Pacifico, il 314 era dotato di serbatoi da 4\u00a0246 U.S. Gal, circa 16\u00a0000 L, di benzina, aumentati di ulteriori 1\u00a0200 U. S. Gal (4\u00a0542 L) nella successiva versione 314A. Inoltre, per garantire la necessaria lubrificazione dei motori, erano presenti serbatoi da 300 U. S. Gal (1\u00a0135 L) di olio lubrificante.\nI \"Clipper\", come i 314 vennero soprannominati dalla Pan Am, furono costruiti con interni lussuosi, una necessit\u00e0 data dalla lunga durata dei voli transoceanici. I sedili potevano essere convertiti in 36 lettini per il pernottamento, dato che con una velocit\u00e0 di crociera di soli 188\u00a0mph (300\u00a0km/h) molti voli duravano oltre dodici ore. Inoltre vantavano un salotto, una zona pranzo e cucina gestita da chef provenienti da ristoranti a quattro stelle. I passeggeri avevano a disposizione spogliatoi separati per uomini e donne e, durante il viaggio, steward in abito bianco servivano loro cinque o sei pasti su servizi in argento. Anche se i voli transatlantici furono effettuati solamente per tre mesi nel 1939, il loro standard di lusso non fu mai pi\u00f9 raggiunto da alcuna compagnia aerea: per un viaggio di sola andata da New York a Southampton era infatti prevista una spesa di 675 dollari, paragonabile, a prezzi del 2006, a un viaggio di andata e ritorno a bordo del Concorde.\nAltrettanto fondamentale per il successo dei 314 \u00e8 stata la professionalit\u00e0 degli equipaggi Pan Am, estremamente qualificati sui voli a lungo raggio oltre che sulle operazioni di volo e navigazione tipici degli idrovolanti. Solo i migliori e i pi\u00f9 esperti equipaggi vennero assegnati ai Boeing 314. Prima di essere impiegati, tutti i capitani Pan Am nonch\u00e9 i primi e secondi ufficiali, avevano migliaia di ore di volo effettuati su altri idrovolanti, venendo inoltre sottoposti ad una rigorosa formazione nel volo strumentale, turni di pilotaggio, determinazione delle condizioni del mare, navigazione astronomica e costiera. In condizioni di scarsa o nessuna visibilit\u00e0, i piloti talvolta erano costretti ad ammarare in mare aperto raggiungendo successivamente l'idroscalo flottando sulla superficie.\nImpiego operativo.\nIl primo 314, battezzato \"Honolulu Clipper\", inizi\u00f2 il regolare servizio di trasporto sulla rotta San Francisco-Hong Kong nel gennaio 1939. Un viaggio di sola andata su questa rotta richiese oltre sei giorni. In seguito il servizio commerciale passeggeri dur\u00f2 meno di tre anni, terminando quando gli Stati Uniti d'America entrarono nella seconda guerra mondiale nel dicembre 1941.\nAllo scoppio della Guerra del Pacifico, il \"California Clipper\" era in rotta per la Nuova Zelanda. Piuttosto che rischiare di tornare indietro ad Honolulu ed essere abbattuto da aerei giapponesi, venne deciso di cambiare rotta e di volare ad ovest verso New York, quindi sorvolando Australia, Asia (Giava, Pakistan, Bahrein e altri stati), Africa (Sudan, Congo belga e altri stati) e oceano Atlantico: partendo l'8 dicembre 1941 da Auckland in Nuova Zelanda il \"California Clipper\" copr\u00ec oltre 31.500 miglia attraverso localit\u00e0 esotiche come Surabaya, Karachi, Bahrein, Khartoum e L\u00e9opoldville. Il \"California Clipper\" ammar\u00f2 alla base marittima della Pan American World Airways dell'aeroporto Fiorello La Guardia alle 07:12 del mattino del 6 gennaio 1942. In seguito a questa impresa il velivolo fu rinominato \"Pacific Clipper\".\nLo \"Yankee Clipper\" oper\u00f2 su una rotta che, sorvolando l'Oceano Atlantico, collegava Southampton a Port Washington (stato di New York) , con scali intermedi in Irlanda, a Foynes, e Canada, a Botwood (Terranova e Labrador), e Shediac (Nuovo Brunswick). Il volo inaugurale venne compiuto il 24 giugno 1939.\nLa flotta di Clipper fu assegnata al servizio militare durante la Seconda Guerra Mondiale, e gli idrovolanti furono usati per trasportare personale ed equipaggiamenti al fronte europeo e a quello del pacifico. I velivoli furono acquistati dal dipartimento militare e della marina e riaffittati alla Pan Am per un dollaro con l'accordo che tutto sarebbe stato sotto il comando della marina una volta entrati in servizio. Solo il logo sulla fusoliera era cambiato perch\u00e9 i Clipper continuarono ad essere guidati dagli equipaggi Pan Am: i piloti e gli equipaggi Pan Am avevano grande esperienza in voli che prevedevano lunghe traversate. Il carico dell'esercito americano fu infatti trasportato via Natal (Brasile), in Liberia per supportare le forze britanniche impegnate al Cairo e in Unione Sovietica via Teheran. Il modello 314 era l'unico al mondo a poter fare 2.150 miglia di traversata oceanica e gli fu assegnata la sigla militare \"C-98\"\". \"Nel 1943 il presidente Franklin D. Roosevelt viaggi\u00f2 su un Boeing 314 \"Dixie Clipper \"per andare alla conferenza di Casablanca.\nIl successo dei primi sei Clipper convinse Pan Am ad ordinare altri sei modelli 314 per il 1941 con l'obbiettivo di duplicare i servizi sia nelle rotte sull'Atlantico che sul Pacifico. Tuttavia la caduta della Francia in mano nazista nel 1940 sollev\u00f2 dei dubbi circa la possibilit\u00e0 di mantenere il servizio sull'Atlantico considerato che il numero dei passeggeri era gi\u00e0 diminuito a causa della guerra e che se la Spagna o il Portogallo fossero entrati nell'Asse allora i voli per Lisbona avrebbero dovuto forzatamente essere sospesi. Pan Am cominci\u00f2 a considerare di ridurre l'ordine e nell'agosto del 1940 raggiunse un accordo per vendere tre dei sei velivoli in costruzione al Regno Unito. I velivoli furono gestiti dalla British Overseas Airways Corporation e furono principalmente usati per la rotta Regno Unito-Africa occidentale in quanto gli esistenti idrovolanti non potevano coprire questa rotta senza fermarsi a Lisbona. La vendita port\u00f2 un piccolo guadagno netto a Pan Am (5% del costo di produzione) e apr\u00ec una vitale via di comunicazione al Regno Unito che tuttavia fu oggetto di controversie politiche. Per definire la vendita, il sottosegretario del primo ministro, Harold Balfour, dovette accettare il contratto senza l'approvazione del governo ricevendo una decisa disapprovazione da parte di Winston Churchill e portando ad un lungo dibattito sulle modalit\u00e0 dell'acquisto in consiglio dei ministri. Successivamente Churchill vol\u00f2 sul \"Bristol \"e sul \"Berwick, \"che lod\u00f2 enormemente, aggiungendo ulteriore fama ai Clipper durante la guerra. \nDopo la guerra molti Clipper furono restituiti a Pan Am ma, gi\u00e0 prima che finissero le ostilit\u00e0, questi erano diventati modelli obsoleti. Il vantaggio degli idrovolanti era che non necessitavano di piste, ma durante la guerra ne erano state costruite numerose per i bombardieri pesanti. Si stavano sviluppando, inoltre, nuovi modelli per lunghe distanze come Lockheed Constellation e Douglas DC-4, considerato che i velivoli di terra erano relativamente pi\u00f9 semplici da pilotare e non necessitavano di un intensivo addestramento dei piloti richiesto invece per i velivoli acquatici. Uno dei piloti di 314 pi\u00f9 esperti disse \u201cNoi eravamo contenti del cambio con i DC-4 ed io discutevo tutti i giorni per eliminare definitivamente gli idrovolanti. I velivoli di terra erano molto pi\u00f9 sicuri. Nessuno nel reparto operativo [\u2026] aveva idea dei pericoli nell'operare con un idrovolante. Il problema principale allora era la mancanza dell'alta competenza ed esperienza richiesta ai piloti di idrovolanti\u201d.\nIl ritiro.\nL'ultimo Pan Am 314 ad essere stato ritirato nel 1946, il \"California Clipper NC18602\", aveva accumulato pi\u00f9 di un milione di miglia di volo. Dei 12 Boeing 314 costruiti, tre furono persi per incidenti, sebbene solo uno ebbe conseguenze fatali: 24 passeggeri e l'equipaggio a bordo del \"Yankee Clipper NC18603 \"persero la vita in un incidente in fase di atterraggio a Lisbona il 22 febbraio 1943. Tra i passeggeri di questo volo c'erano il famoso scrittore e corrispondente di guerra statunitense Benjamin Robertson che rest\u00f2 ucciso e la cantante e attrice statunitense Jane Froman che rest\u00f2 gravemente ferita. I 314 della Pan Am furono rimossi dal servizio attivo nel 1946 ed i sette velivoli ancora in grado di volare furono venduti alla compagnia nascente New World Airways. Questi operarono all'aeroporto di San Diego per lungo tempo prima che venissero tutti rivenduti per rimozione dal servizio nel 1950. L'ultimo della flotta, l'Anzac Clipper NC18611(A), fu rivenduto e cess\u00f2 il servizio a Baltimora, Maryland alla fine del 1951. I 314 della British Overseas Airways Corporation furono soppressi dalla rotta \"Baltimora-Bermuda\" nel gennaio 1948, sostituiti dai Lockheed Constellation operativi sia da New York che da Baltimora verso le Bermuda.\nEsemplari attualmente esistenti.\nNessun esemplare completo \u00e8 arrivato fino ai nostri giorni.\nPresso il \"Flying Boat Museum\" di Foynes, Irlanda, \u00e8 presente una \"replica\" della sezione centrale dell'aereo.\nFoynes era lo scalo irlandese della rotta transatlantica.\nCultura di massa.\nIn ambito letterario il Boeing 314 \u00e8 l'aereo dove si svolgono gli avvenimenti del romanzo di Ken Follett \"Notte sull'acqua\" (\"Night Over Water\")."}
{"id": "2086549", "revid": "729019", "url": "https://it.wikipedia.org/wiki?curid=2086549", "title": "Strada provinciale 263 ex SS 105 di Castrovillari", "text": "La strada provinciale 263 ex SS 105 di Castrovillari collega l'alto e medio Tirreno Cosentino ai comuni dell'Esaro e del Pollino e infine alla Sibaritide.\nDescrizione.\nInizia a Belvedere Marittimo e si immette nella strada statale 92 dell'Appennino Meridionale a Francavilla Marittima per poi raggiungere lo scalo di Villapiana. Il suo percorso, estremamente stretto ed angusto, caratterizzato da continui tornanti e strettoie, risulta estremamente tortuoso, con una velocit\u00e0 media che, specie nel tratto Belvedere-San Sosti, non raggiunge i 45\u00a0km/h.\nL'arteria, partendo dalla costa tirrenica, raggiunge Sant'Agata di Esaro attraverso il passo dello Scalone (744 m), prosegue attraverso il centro di San Sosti, continuando il suo percorso nei comuni di San Donato di Ninea, Acquaformosa, Lungro, Firmo, Saracena e da qui raggiunge Castrovillari dove condivide per un breve tratto il suo percorso con la strada statale 19 delle Calabrie. Prosegue verso la costa ionica sino a Francavilla dove si immette nella SS 92.\nAttualmente esiste un progetto che prevede l'ammodernamento dell'arteria. Tuttavia sembra che lo stesso sia stato messo da parte in quanto risulterebbe poco utile ristrutturare il vecchio tracciato ma sarebbe necessario realizzarne uno nuovo a scorrimento. Tale opera sarebbe di interesse soprattutto per gli utenti santagatesi, i quali sono costretti ad utilizzare l'inadeguato tracciato della vecchia 105 per raggiungere sia il Tirreno che gli altri comuni dell'Esaro, della Sibaritide, nonch\u00e9 il capoluogo Cosenza."}
{"id": "2086550", "revid": "36426", "url": "https://it.wikipedia.org/wiki?curid=2086550", "title": "Castiglion del Torto", "text": "Castiglion del Torto \u00e8 un castello situato a Castiglioncello Bandini, frazione del comune di Cinigiano (GR).\nStoria.\nIl castello fu costruito in epoca medievale, pi\u00f9 precisamente nel corso del Duecento, quando era denominato anche \"Castiglioncello di Stribugliano\", vista la relativa vicinanza alla localit\u00e0 di Stribugliano, attuale frazione del comune di Arcidosso.\nOriginariamente era un possedimento della famiglia Aldobrandeschi, che lo cedettero a Ranieri Giamboni, prima di entrare in possesso nel 1232 dei monaci dell'abbazia di San Salvatore al Monte Amiata. Dopo ulteriori passaggi di propriet\u00e0, fu ceduto alla famiglia senese Piccolomini-Bandini: proprio quest'ultima casata ha conferito la denominazione al borgo in cui sorge il castello.\nNel corso dei secoli il complesso \u00e8 stato pi\u00f9 volte ristrutturato, comportando cos\u00ec varie modifiche all'originario aspetto duecentesco: tra esse, sono da ricordare la costruzione nel corso del Cinquecento del cortile interno in stile rinascimentale e alcune ricostruzioni a fine Ottocento in stile neomedievale.\nDescrizione.\nCastiglion del Torto \u00e8 un imponente edificio costituito da una serie di corpi di fabbrica e da due strutture turriformi, con pareti murarie esterne interamente rivestite in pietra. Nell'insieme, lo sviluppo planimetrico \u00e8 a sezione quadrangolare.\nMentre il torrione a sezione rotonda con basamento a scarpa cordonato ha conservato gran parte degli originari elementi stilistici di epoca tardomedievale, la torre pi\u00f9 imponente a sezione quadrangolare \u00e8 il frutto dei rifacimenti ottocenteschi in stile neomedievale, con bifore e merlatura sommitale. Il rimanente complesso \u00e8 frutto dei lavori di rifacimento eseguiti in epoca cinquecentesca, ove i vari corpi di fabbrica addossati tra di loro racchiudono un pregevole cortile interno in stile rinascimentale.\nIl lato nord-orientale e quello sud-orientale si affacciano su un ampio cortile esterno, mentre il lato sud-occidentale e quello nord-occidentale sono rivolti verso il borgo circostante: in particolare, il lato nord-occidentale presenta una porta di accesso ad arco tondo che immette direttamente verso la parte del borgo in cui si apre la piazza in cui sorge la chiesa di San Nicola. Il medesimo lato \u00e8 preceduto da una cortina muraria su cui si addossa parte della struttura per adattarsi all'orografia del poggio su cui sorge."}
{"id": "2086562", "revid": "1432830", "url": "https://it.wikipedia.org/wiki?curid=2086562", "title": "Catetometro", "text": "Il catetometro \u00e8 uno strumento ideato allo scopo di misurare distanze verticali tra due punti, anche non sulla stessa verticale, quali dislivello di liquidi nei capillari e nei tubi ad U, scale di strumenti, estensione e dilatazione di fili e barre, ecc. \nEsso \u00e8 costituito da una riga prismatica di precisione con scala millimetrica utile di circa 1 m, rotante intorno al suo asse verticale rispetto ad un treppiede dotato di viti calanti, sulla quale scorre un carrello che ospita il meccanismo di misura, un cannocchiale munito di reticolo."}
{"id": "2086563", "revid": "547034", "url": "https://it.wikipedia.org/wiki?curid=2086563", "title": "Tibnin", "text": "Tibnin () \u00e8 un villaggio situato a 110\u00a0km a sud di Beirut. Esso conta 6.500 abitanti durante il periodo invernale, che salgono per\u00f2 a oltre 10.000 d'estate. \u00c8 caratterizzato da un clima mite, da un bel paesaggio e da monumenti d'interesse storico e turistico, come la roccaforte che ha circa un millennio e mezzo di vita.\nTibnin \u00e8 stato il centro della signoria di Toron durante le Crociate.\nInterventi militari di Israele nell'area.\nDurante il conflitto israelo-libanese del luglio 2006, al pari di molti altri villaggi, Tibnin ha avuto numerose abitazioni distrutte.\nNell'antico centro di Zakuk, sito nella parte pi\u00f9 alta della citt\u00e0, vicino al Castello Crociato, molte delle case sono state completamente distrutte o fortemente danneggiate.\nVicino all'ospedale pubblico v'\u00e8 un centro per il trasporto. Le forze armate israeliane hanno sganciato numerose bombe nelle sue vicinanze, obbligando circa 2000 civili a cercare rifugio dentro l'ospedale.\nSi stima che Israele abbia sganciato 100.000 bombe a grappolo nell'area di Tibnin e nei villaggi circostanti. Duecento bombe a grappolo sono state trovate da esperti artificieri nel primo giorno del cessate-il-fuoco nei pressi dell'ospedale governativo, dove i civili erano rifugiati. Esperti di sminamento hanno detto che sarebbero occorsi vari mesi, se non anni, per rimuovere le bombe non esplose. Un battaglione cinese facente parte del dispositivo schierato dalle Nazioni Unite nel Sud-Libano, hanno scoperto una media di 250-300 bombe inesplose ogni giorno.\nPer la prima volta dalla guerra civile libanese del 1975-90, le forze armate regolari libanesi sono tornate nel Libano meridionale, compresa Tibnin, in base alla Risoluzione n\u00b0 1701 del Consiglio di Sicurezza dell'ONU."}
{"id": "2086567", "revid": "46936", "url": "https://it.wikipedia.org/wiki?curid=2086567", "title": "Qualificazioni al campionato mondiale di calcio 2010 - CONCACAF - Fase finale", "text": ""}
{"id": "2086574", "revid": "57342", "url": "https://it.wikipedia.org/wiki?curid=2086574", "title": "Palio di Buti", "text": "Il Palio di Buti \u00e8 una manifestazione folkloristica del comune di Buti. Il palio \u00e8 incentrato su una corsa di cavalli condotti da fantini che, rappresentando le sette contrade in cui \u00e8 suddiviso il paese, si sfidano in una gara il cui scenario \u00e8 la strada principale di accesso all'abitato; insieme al Palio di Siena e al Palio di Asti, \u00e8 uno dei Palii a cavallo pi\u00f9 antichi d'Italia. Negli ultimi anni alla corsa \u00e8 stata aggiunta anche una sfilata storica in costume.\nStoria.\nIl Palio di Buti affonda le sue radici nel XVII secolo d.C., quando la benedizione delle stalle e dei cavalli del paese il 17 di gennaio, giorno in cui si celebra Sant'Antonio Abate protettore degli animali, rappresentava un'importante cerimonia religiosa andata avanti fino al 1979.\nLa prima testimonianza di corsa di \u201c[...] cavalli di prima forza a Fantino [...] e con premio al vincitore di Zecchini dodici\u201d, porta la data del 13 settembre 1848 mentre si ha notizia della prima festa di S. Antonio con banda, cavalli e con un comitato di festaioli datata 14 gennaio 1805.\nAll'epoca i cavalli che partecipavano al Palio erano quelli che durante la settimana lavoravano a fianco dei contadini butesi e che, in quell'occasione, venivano condotti sul sagrato della Pieve per ricevere la loro benedizione. Nel tempo, invece, l'evoluzione nell'organizzazione della manifestazione ha portato per un po' di tempo al noleggio in blocco dei cavalli e dal 1960 in poi a demandarne il reclutamento direttamente alle singole contrade.\nL'organizzazione della Festa, nell'800, prevedeva che, per l'occasione, la Pieve venisse ripulita e addobbata con particolare attenzione. Dovevano essere portate brocche ai frantoi per fare offerte in olio al momento della frangitura e dovevano essere benedetti circa duemila panini da distribuire a tutti i convenuti in cambio di un piccolo obolo.\nQueste offerte, unite a quelle derivanti dalle elemosine dei \u201cSantini\u201d, costituivano i proventi della Festa (circa 100-150 lire di spesa con un residuo di cassa di circa la met\u00e0).\nLa \u201cMessa dei Cavallai\u201d era fissata per le sei di mattina; a questa seguivano altre messe fino a quella \u201cCantata\u201d al termine della quale aveva luogo la benedizione degli animali.\nDopo la Messa, allora come oggi, venivano consumate grandi quantit\u00e0 di trippa alla butese, un piatto tipico a base di trippa di manzo cotta con salsicce, carote, fagioli e pomodoro, accompagnata da vino rosso e acquavite \u201c\u2026quest'ultima, per\u00f2, solo a chi non doveva montare a cavallo\u201d.\n\u201cLa Festa di S.Antonio era una delle pi\u00f9 grandi e pi\u00f9 coinvolgenti del paese e la gente veniva anche dai paesi vicini\u201d\nLe cronache del tempo riportano di sfide epiche tra i cavallai, \u201c\u2026con i loro cavalli tirati a lustro\u201d, che avevano quale scenario \u201c\u2026la via che dalla piazza porta verso il monte\u201d (le famose corse \"su per il leccio\" dal nome di una strada ancora oggi cos\u00ec denominata).\nAgli inizi del XX secolo, si comincia a parlare di veri e propri palii con corse a premi (anche in denaro: venti, dieci e cinque lire) ai quali \u00e8 consentita la partecipazione anche a cavalli e cavallai forestieri. Anche il percorso subisce una modifica e ci\u00f2 determina una delle caratteristiche ancora attuali di questo Palio che per tale motivo viene definito \"alla Romana\" o \"Palio\" \"lungo\", cio\u00e8 con punto di arrivo diverso da quello di partenza.\nI verbali dei pievani che si sono susseguiti alla guida della Pieve di Buti, riportano di feste e corse tenutesi anno dopo anno con le sole interruzioni negli anni 1915-1918 e 1940-1945, in cui ben pi\u00f9 gravi problemi hanno afflitto tutta la popolazione.\nNegli anni cinquanta venne costituito il Seggio della Congregazione di Sant'Antonio, composto da:\nQuesto organismo, all'interno del quale gli incarichi venivano stabiliti durante le poche riunioni che si tenevano nei giorni precedenti la gara, era presieduto (come ancora oggi) dal Pievano, animatore e guida spirituale attorno al quale ruotava tutta l'organizzazione.\nNegli anni molti problemi sono stati combattuti e superati dai butesi, decisi e determinati a portare avanti la Festa, come il grave incidente del 1953 accaduto alla \u201ccurva del peso\u201d - punto del percorso cos\u00ec denominato in quanto in prossimit\u00e0 di quella che una volta era la bilancia pubblica - che determin\u00f2 l'interruzione della manifestazione per molti anni, oppure come l'intervento del Segretario del Fascio che desiderava che le corse fossero organizzate dal Dopolavoro, generando importanti conflitti con il Parroco, da sempre animatore principale della Festa. Ma i problemi pi\u00f9 importanti che nel tempo hanno comportato le continue revisioni all'organizzazione sono stati legati alle limitate risorse finanziarie, necessarie allo svolgimento della manifestazione.\nNel gennaio del 1960 si svolse il primo Palio di Buti secondo regole e principi stabiliti dal Seggio, tra i cui componenti fu convocato anche il sindaco, presenza insostituibile ancora oggi.\nNel dicembre dello stesso anno, \"per dare pi\u00f9 vitalit\u00e0 alla festa\", come risulta da fonti non ufficiali, il Seggio prese la decisione di suddividere il paese in sei contrade, ognuna delle quali circoscritta attorno ad una delle sette Chiese presenti in paese (la settima contrada fu ammessa al Palio solo dopo molti anni) da cui assunse anche il nome.\nCon un'affissione del 15 dicembre 1960, infatti, fu pubblicata la nascita di: Pievania (in cui si trova la Pieve del paese), San Francesco, San Rocco, Ascensione, San Nicolao e Case Popolari\nFurono anche stabiliti i colori che da allora contraddistinguono le sei contrade:\nPer il Palio del 1961, il Seggio, in considerazione del fatto che da circa due anni i cavalli locali scarseggiavano, decise di procurarseli affittandoli presso la \u201cCavallerizza Pastacaldi\u201d di Livorno. Purtroppo nel trasporto, il cedimento del pianale dell'automezzo comport\u00f2 il ferimento di due di loro per cui si dovette trovare in Paese altrettanti sostituti.\nNel 1963 su richiesta degli abitanti e dopo accese discussioni tra i consiglieri del Seggio, fu ammessa a partecipare al Palio anche la frazione di Cascine, con la denominazione di Contrada S.Stefano ed i colori bianco con una V di colore rosso-nero. L'unica condizione fu quella di procurarsi autonomamente il cavallo da utilizzare per la gara.\nCon il supporto economico dell'intera frazione, S.Stefano riusc\u00ec ad assoldare un cavallo ed un fantino davvero imbattibili determinando per diversi anni una situazione di stallo che modific\u00f2 il Palio in una sfida tra butesi e cascinesi, tra il capoluogo diviso in sei contrade e la frazione.\nIl noleggio dei cavalli, per le sei contrade del paese, indicideva abbastanza sulle gi\u00e0 limitate risorse economiche a disposizione dell'organizzazione, motivo per cui il Seggio prese la seconda delle decisioni pi\u00f9 importanti e ancora attuali: quella di demandare ad ogni contrada l'incarico di procurarsi autonomamente e a proprie spese il cavallo ed il fantino con cui gareggiare. (1971).\nIl Seggio si preoccup\u00f2 soltanto di fornire le bandiere e le casacche da distribuire ad ogni contrada stabilendo un'identificazione ufficiale e caratteristica della manifestazione.\nNel 1978 i cavalli che si presentarono sul sagrato della Pieve per ricevere la loro benedizione furono molti e per la prima volta ci fu la presenza di una emittente televisiva a riprendere la manifestazione.\nNel 1979, l'intenzione del Seggio di migliorare la coreografia port\u00f2 alla decisione di organizzare anche un corteo storico per la mattina della Festa, durante il quale ogni contrada sfil\u00f2 per le vie del paese in abiti d'epoca e con i propri colori.\nAnche tale costume nel tempo si \u00e8 evoluto, infatti oggi oltre alla sfilata ogni contrada propone la rievocazione storica di un periodo o di un fatto appartenente alla memoria di Buti, determinando spesso momenti di vera commozione.\nNel 1980, dietro loro richiesta, furono ammesse a partecipare al Palio anche le contrade di Castel di Nocco e Caccialupi, rispettivamente denominate San Michele, (colori verde crociato di rosso, dal nome della relativa chiesa di Buti) e S. Antonio (scudo verde crociato amaranto), dai nomi delle Chiese presenti all'interno delle due borgate.\nNel 1981, per\u00f2, in seguito ad un'accesa polemica nata in conseguenza di alcune scorrettezze, fu deciso di escludere definitivamente dal Palio le contrade di S. Antonio e di S. Stefano, determinando cos\u00ec l'assetto definitivo ed ancora attuale del Palio composto, in questo modo, solo da contrade facenti capo alle sette chiese presenti nel capoluogo di Buti.\nNegli anni successivi, la manifestazione ha assunto toni sempre pi\u00f9 importanti, onorandosi anche della presenza di fantini famosi (Enrico Camici, Aceto), spettacoli di paracadutismo, sbandieratori, noti commentatori di sport ippici (Alberto Giubilo) divenendo un importante richiamo a livello regionale e nazionale.\nLe Contrade.\nQuesta contrada si estende nella parte a Nord Est del paese ed ha il suo punto di riferimento nella Chiesa di San Francesco. All'interno si trova, il teatro ottocentesco intitolato a Francesco di Bartolo.\nSi estende dal centro verso la zona ad est del paese e oltre alla Chiesa di San Nicolao si trova al suo interno il Frantoio Sociale.\n\u00c8 la prima delle contrade che si incontrano salendo verso il centro del paese, provenendo dalla frazione di Cascine ed ha il suo punto di riferimento nella Cappella dalla quale prende il nome, di recente ristrutturazione.\nVerso la zona centro-nord del paese si trova la Pieve di San Giovanni Battista, punto centrale della contrada che si snoda tutt'intorno fino a comprendere anche la Piazza principale del paese.\n\u00c8 l'ultima contrada prima dell'uscita dal paese, salendo verso il Monte Serra e corrisponde all'antico castello di Panicale. Oltre ad essere caratterizzata dagli oliveti, fornitori di un olio noto anche oltre i confini regionali, ha il suo fulcro nel Santuario di Santa Maria della Neve.\nCorrisponde al centro storico del paese dove troneggia l'imponente Castel Tonini e dove sono visibili diversi altri palazzi risalenti ai secoli XVI e XVII tra i quali il pi\u00f9 importante \u00e8 la cinquecentesca Villa Medicea.\nUscendo dal paese in direzione di Vicopisano, percorrendo quella che gli abitanti conoscono come \u201cla via del termine\u201d, si incontra una borgata corrispondente ad uno degli antichi castelli originari di Buti: Castel di Nocco. Tra le sue case, evidenti sono i resti della Chiesa di San Michele, dalla quale la contrada prende il nome.\nIl Palio ai giorni nostri.\nLa prima domenica di gennaio, successiva alla festa di S.Antonio Abate, si svolge il Palio delle Contrade.\nAlle 8.00 del mattino si celebra la S.Messa dei Cavallai al termine della quale sono tutt'oggi di rito trippa e vino.\nAlle 10.30 inizia la sfilata storica: le contrade, precedute dal cavallo e dal fantino con i quali gareggeranno nel pomeriggio, attraversano le vie principali del paese dirette al sagrato antistante la Pieve dove insceneranno la rievocazione storica, preparata con meticolosa cura durante tutto l'anno.\nUna giuria di esperti, nominata di anno in anno, ha il compito di valutare le rappresentazioni assegnando una votazione in base a parametri definiti dal Seggio. L'elaborazione finale dei risultati determiner\u00e0, poi, la contrada vincitrice.\nAl termine, la Benedizione Solenne congeder\u00e0 i figuranti.\nAlle 14:00 iniziano le corse.\nLe contrade si sfidano correndo lungo la \"Via Nuova\", la principale strada di accesso al paese, provenendo dalla vicina frazione di Cascine.\nIl percorso \u00e8 abbastanza lineare, in salita, ed appare dall'alto come una \"S\" allungata e rovesciata di circa 700 metri che per l'occasione viene ricoperta da uno strato di 40\u00a0cm. di terra battuta composta principalmente da una miscela di tufo e sabbia.\nLa gara si disputa in 3 distinte partenze, denominate \"batterie\" ovvero singole gare alle quali partecipano tre cavalli per volta, pi\u00f9 una finale.\nAlla presenza di un notaio, la sera precedente, avviene l'estrazione con cui le contrade vengono distribuite tra le prime due batterie, i cui vincitori accedono direttamente alla finale, mentre la settima contrada (denominata \"la signora\") corre nella terza batteria sfidando i cavalli che sono arrivati secondi durante le gare precedenti. La finale determiner\u00e0 il vincitore.\nIl Mossiere, figura storica nominata ogni anno dal Seggio, ha il compito principale di \"dare la partenza\" (in gergo definita \"mossa\") una volta verificato l'allineamento dei cavalli al canape. Deve, inoltre, verificare la correttezza comportamentale dei fantini per tutta la durata della manifestazione punendo le eventuali scorrettezze, se necessario anche con la squalifica (in accordo con il Presidente del Seggio).\nInfine il Palio, detto anche Cencio e oggi dipinto di anno in anno da un artista di fama riconosciuta, viene consegnato nelle mani del fantino vincitore che a dorso del proprio cavallo viene condotto in trionfo per le vie del paese dai contradaioli in festa.\nL'anno successivo, durante una Messa celebrata la settimana prima della nuova gara, il Palio verr\u00e0 restituito al Seggio, che lo custodir\u00e0 fino alla nuova consegna.\nAlla contrada vincitrice va anche un premio in denaro che servir\u00e0 per sostenere le spese per la sfida successiva alla quale i contradaioli iniziano ben presto a lavorare.\nDurante l'anno, infatti, si tengono cene a tema, sagre e feste di vario genere finalizzate principalmente a raccogliere i fondi che saranno impiegati per sostenere le spese per il cavallo ed il fantino migliori da convocare per l'anno venturo, oltrech\u00e9 per sostenere economicamente la preparazione della nuova rievocazione storica (individuazione del tema, ricerche, predisposizione dei costumi, reperimento degli oggetti e dei suppellettili d'epoca, ecc.), anch'esso divenuto ormai momento molto sentito dai contradaioli.\nIl tutto viene svolto nella massima segretezza, elemento ritenuto fondamentale nella convinzione che anche l'effetto sorpresa risulti utile alla conquista della vittoria."}
{"id": "2086581", "revid": "571594", "url": "https://it.wikipedia.org/wiki?curid=2086581", "title": "Melissa Marr", "text": "Ex-insegnante d'inglese all'universit\u00e0, il suo romanzo d'esordio, \"Wicked Lovely - Incantevole e pericoloso\", \u00e8 apparso nella lista dei bestseller del \"Los Angeles Times\", del \"New York Times\" e dello \"Spiegel\" in Germania."}
{"id": "2086589", "revid": "812894", "url": "https://it.wikipedia.org/wiki?curid=2086589", "title": "Florence Balcombe", "text": "Biografia.\nEra la figlia del tenente colonnello James Balcombe. Donna affascinante, era stata corteggiata anche da Oscar Wilde.\nGli Stoker si trasferirono a Londra, dove lui divenne segretario nel Lyceum Theatre di Henry Irving, posto che mantenne per i successivi 27 anni. Il 31 dicembre 1879 nacque l'unico figlio della coppia, Irving Noel Thornley Stoker.\nLa Balcombe \u00e8 soprattutto nota oggi per essere stata responsabile della distruzione della maggior parte delle copie del film del 1922 \"Nosferatu\", basato sul romanzo di Bram Stoker senza che per\u00f2 ne fosse stata chiesta l'autorizzazione. La donna non era a conoscenza dell'esistenza del film di Friedrich Wilhelm Murnau finch\u00e9 non le fu recapitata una lettera anonima da Berlino, che conteneva un programma di sala per una proiezione del film avvenuta allo Zoologischer Garten. Il film veniva descritto come \"liberamente ispirato a \"Dracula\" di Bram Stoker\" (lo sceneggiatore di \"Nosferatu\", Henrik Galeen, aveva cambiato i nomi dei personaggi principali e aveva apportato alcune modifiche alla storia, ma ci\u00f2 nonostante la somiglianza con il romanzo era innegabile).\nLa Balcombe in quel periodo si trovava in difficolt\u00e0 finanziarie e, in qualit\u00e0 di esecutore testamentario del marito per quanto riguardava la sua produzione letteraria, non aveva mai accordato il permesso per l'adattamento cinematografico dell'opera, n\u00e9 le era stato pagato alcunch\u00e9. La sua reazione a questo tentativo di infrangere il diritto d'autore del marito fu pronta ed energica: chiese che le venissero pagati i danni e che tutti i negativi e le stampe del film (che non avrebbe mai visto) venissero immediatamente distrutti. Fece causa alla casa di produzione tedesca, la Prana-Film, venendo rappresentata dagli avvocati della British Incorporated Society of Authors: la causa si trascin\u00f2 a lungo e, a un certo punto, la Prana-Film dichiar\u00f2 bancarotta per evitare di pagare la multa. Alla fine, nel luglio 1925 la corte si pronunci\u00f2 in favore della denunciante, e stabil\u00ec che tutte le copie del film dovessero essere consegnate alla Balcombe per essere distrutte: tuttavia, evidentemente alcune copie si salvarono perch\u00e9 il film lentamente cominci\u00f2 a ricomparire alla fine degli anni venti.\nLa Balcombe aveva dato il suo consenso per l'adattamento teatrale di \"Dracula\" a Hamilton Deane, che era stato suo amico e vicino a Dublino. Lo spettacolo and\u00f2 in scena per la prima volta a Derby nel 1924. Nel 1927 Horace Liveright compr\u00f2 i diritti per l'America da Florence e ingaggi\u00f2 John L. Balderston per adattarlo ai palcoscenici di New York. Lo spettacolo rimase in cartellone per un anno a Broadway e per altri due anni in tour, superando ogni record di pubblico per spettacoli negli Stati Uniti.\nFlorence Balcombe sopravvisse al marito per 25 anni e mor\u00ec nel 1937 a 79 anni."}
{"id": "2086591", "revid": "628767", "url": "https://it.wikipedia.org/wiki?curid=2086591", "title": "Provincia di Franz Tamayo", "text": "Franz Tamayo \u00e8 una delle venti province del dipartimento di La Paz, nella parte settentrionale della Bolivia. La provincia porta il nome di Franz Tamayo Solares (1878-1956), poeta, filosofo e politico boliviano. \nInizialmente la regione era parte della provincia Caupolic\u00e1n, come scritto nel decreto del 23 gennaio 1826 voluto da Sim\u00f3n Bol\u00edvar. Il Caupolic\u00e1n racchiudeva in s\u00e9 anche l'attuale provincia di Abel Iturralde, il dipartimento di Pando, e regioni confinanti del Brasile e del Per\u00f9.\nPosizione.\nLa provincia \u00e8 situata sul lato nord-orientale della catena montuosa boliviana Cordillera Real e confina a nord con la provincia di Abel Iturralde, a ovest con la Repubblica del Per\u00f9, a sud con le province di Bautista Saavedra e Larecaja, a sud-ovest con la provincia di Sud Yungas e a est con il dipartimento di Beni.\nLa provincia \u00e8 compresa tra il 13\u00b0 53' e il 15\u00b0 17' parallelo meridionale e tra il 67\u00b0 25' e 69\u00b0 27' meridiano occidentale. La provincia si estende da nord a sud per circa 140\u00a0km e da ovest a est per 200\u00a0km.\nPopolazione.\nNegli ultimi due decenni la popolazione della provincia di Franz Tamayo \u00e8 aumentata del 10 %\nIl grado di alfabetizzazione della provincia raggiunge il 77,7 %, vale a dire il 70,3 % per le donne e l'84,2 % per gli uomini.\nLa mortalit\u00e0 infantile \u00e8 scesa dal 9,1 % \"(1992)\" al 6,8 % \"(2001)\".\nIl 65,7 % della popolazione parla spagnolo, il 74,9 % parla Quechua e il 11,3 % parla Aymara. \"(2001)\"\nIl 97,1 % della popolazione non ha l'allacciamento alla corrente elettrica, il 81,9 % vive senza servizi igienici \"(2001)\".\nIl 61,5 % dei nuclei familiari possiedono una radio, il 6,6 % un televisore, il 28,8 % una bicicletta, il 2,6 % una motocicletta, il 2,0 % un'automobile, l'1,3 % un frigorifero e lo 0,1 % un telefono. \"(2001)\"\nL'86,9 % della popolazione \u00e8 cattolica e l'11,2 % \u00e8 evangelica \"(1992)\".\nSuddivisione amministrativa.\nLa provincia \u00e8 suddivisa in 2 comuni:"}
{"id": "2086593", "revid": "767487", "url": "https://it.wikipedia.org/wiki?curid=2086593", "title": "Unione Sportiva Alessandria Calcio 2002-2003", "text": "Questa voce raccoglie le informazioni riguardanti l'Unione Sportiva Alessandria Calcio nelle competizioni ufficiali della stagione 2002-2003.\nStagione.\nLa stagione 2002-03 fu la pi\u00f9 drammatica dell'intera storia dell'Unione Sportiva. Preceduta da una sontuosa campagna acquisti e da proclami trionfalistici della dirigenza, determinata a riscattare il grottesco finale dell'annata precedente, si trasform\u00f2 dopo le prime positive gare di Coppa Italia nel disperato tentativo di un inesperto presidente, di allenatori intraprendenti e di calciatori praticamente all'esordio, di salvare una societ\u00e0 e una squadra allo sfascio. I primi allarmi risuonarono nei primi giorni del mese di settembre, quando l'Alessandria aveva gi\u00e0 giocato le prime gare di Coppa (vittorie per 4-3 e 2-1 contro e , pareggio senza reti contro la ) e quando la Lega Professionisti Serie C neg\u00f2 il tesseramento di una decina di calciatori acquistati dall'Alessandria in estate, per mancanza di garanzie economiche. A Savona, il 4 settembre, scesero in campo le giovanili: fu il primo atto di una stagione convulsa per la societ\u00e0 mandrogna. Intanto una squadra rimaneggiata ma guidata con intelligenza dal caparbio Dino Pagliari, seppe condurre in modo egregio il girone d'andata, concluso al sedicesimo posto con 18 punti (le quarte classificate ne avevano collezionato per\u00f2 24, sintomo di un campionato molto equilibrato).\nDopo l'apertura del calciomercato invernale molti calciatori abbandonarono un'Alessandria strangolata dai debiti; la dirigenza tent\u00f2 di sopperire con un gran numero di rincalzi. In disaccordo con questa politica, Pagliari lasci\u00f2 la panchina ad Andreazzoli; con un punto in cinque gare e nessun gol fatto l'Alessandria si ritrov\u00f2 a un passo dal baratro anche in campionato. L'arrivo di Carlo Soldo scosse i grigi che per\u00f2, scavalcati nelle ultime giornate da un Meda in grande spolvero, retrocessero alla 34\u00aa, malgrado la larga vittoria ottenuta proprio in Lombardia. La squadra cadde per la seconda volta in Serie D dopo il crollo del 1986-87; allora fu ripescata in C2, in questo caso il club mandrogno non s'iscrisse al successivo campionato, poich\u00e9 fall\u00ec il 13 agosto e scomparve, per una stagione, dal panorama calcistico italiano.\nMaglie e sponsor.\nIl fornitore ufficiale di materiale tecnico per la stagione 2002-2003 fu Lotto, mentre lo sponsor di maglia fu Cassa di Risparmio di Alessandria.\nOrganigramma societario.\nArea direttiva\nArea comunicazione\nArea tecnica\nArea sanitaria"}
{"id": "2086595", "revid": "1543377", "url": "https://it.wikipedia.org/wiki?curid=2086595", "title": "Adriano Grande", "text": "Biografia.\nAdriano Grande \u00e8 stato un rilevante poeta del novecento italiano, nato a Genova nel 1897 e vissuto a Roma dal 1934 fino alla sua scomparsa avvenuta nel 1972.\nApparteneva alla cosiddetta \u201clinea ligure\u201d di quel gruppo di poeti post-vociani e post-rondisti che, nel primo dopoguerra, diedero nuova e vigorosa fioritura alla lirica italiana sollevandola su piano europeo. Ha fondato e diretto le riviste letterarie \"Circoli\", \"Maestrale\" e dal 1960, avvicinatosi a gruppi cattolici, \"Persona\".\nHa cominciato a pubblicare poesie nel 1920 sul \"Baretti\" di Piero Gobetti, presso le cui edizioni apparve nel 1926 il suo primo libro \"Avventure\". Prese parte alla guerra d'Etiopia, di cui lasci\u00f2 testimonianza nel diario \"La legione Parini\" e in \"Poesie in Africa\".\nDella sua poesia si \u00e8 interessata, negli anni, la pi\u00f9 rigorosa critica letteraria, osservando tra l'altro come, nelle avventure formali della lirica del novecento, nate da esperienze antiretoriche e da esigenze di sintesi lessicale e musicale, l'opera di Adriano Grande abbia sempre tenuto fede alla linea melodica connaturata all'italiano, puntando su un ideale di perspicua classicit\u00e0 intesa in senso moderno, pur senza mai cedere alla moda del gratuito analogismo che per anni tenne il campo in Italia.\nLa sua ispirazione si giovava d'un apprendimento pittorico ed elegiaco della realt\u00e0 naturale, e sfociava in un senso cristianamente religioso dell'esistenza. Come poeta ha riportato diversi premi (\u201cSiena\u201d, \u201cTaormina\u201d, \u201cRoma\u201d, \u201cNapoli\u201d, \u201cBergamo\u201d, \u201cFiuggi\u201d, ecc.) e come narratore anche un premio \u201cTeramo\u201d. \u00c8 stato anche autore di teatro: una sua specie di farsa filosofica, \"Faust non \u00e8 morto\", rappresentata a Roma nel 1935, \u00e8 stata un manifesto per il ritorno allo spettacolo di poesia. Un altro suo dramma, \"Gli angeli lavorano\", fu premiato a San Miniato. \nDall'et\u00e0 di sessant'anni si \u00e8 dedicato alla pittura, e quale pittore na\u00eff \u00e8 stato invitato alle maggiori mostre nazionali e straniere ed ha tenuto varie personali, con notevole successo."}
{"id": "2086597", "revid": "767487", "url": "https://it.wikipedia.org/wiki?curid=2086597", "title": "Orien Greene", "text": ""}
{"id": "2086600", "revid": "729019", "url": "https://it.wikipedia.org/wiki?curid=2086600", "title": "CAMS 36", "text": "Il CAMS 36 era un idrocorsa (\"idrovolante da competizione\") \"a scafo\" realizzato dalla ditta francese Chantiers A\u00e9ro-Maritimes de la Seine (CAMS). Destinato all'edizione del 1922 della Coppa Schneider, non vi prese parte per mancanza di fondi . Un'evoluzione, denominata CAMS 36bis venne iscritta alla Coppa dell'anno successivo, ma il velivolo rimase danneggiato prima della partenza.\nPrimati.\nIl 2 febbraio 1924, ai comandi del pilota francese Marcel Hurel, conquist\u00f2 l'allora primato d'altezza raggiungendo i 6\u00a0368 m di quota."}
{"id": "2086601", "revid": "547034", "url": "https://it.wikipedia.org/wiki?curid=2086601", "title": "Castellace", "text": " \nCastellace (\"Castej\u00e0ci\" in dialetto locale, \"Kastel\u00e0ki\" in greco-calabro), frazione del comune di Oppido Mamertina in provincia di Reggio Calabria, con circa 600 abitanti; dista 5,55\u00a0km dal comune cui appartiene.\nGeografia fisica.\nSituata a sud della piana di Gioia Tauro, i centri vicini sono: a nord San Martino e Taurianova, a est Varapodio e Oppido Mamertina, a sud Sitizano e San Procopio, a ovest Melicucc\u00e0 e Seminara. Da Oppido si raggiunge percorrendo la SS 112 bis.\nClima.\nIn base alla media di riferimento ArpaCal relativa al periodo (2002-2006), la temperatura media del mese pi\u00f9 freddo, gennaio, si attesta a +12,4\u00a0\u00b0C; quella del mese pi\u00f9 caldo, agosto, \u00e8 di +29,3\u00a0\u00b0C. \nStoria.\nGi\u00e0 presente nel periodo della Magna Grecia, come testimoniano alcuni reperti archeologici conservati nel museo nazionale di Reggio Calabria. Lo storico Giovanni Fiore da Cropani nella descrizione dei luoghi posti tra il fiume Metauro e il fiume Alece riporta: \"Piccolo castelletto di solo cinquanta fuochi in circa, di cui n\u00e9 Barrio, n\u00e9 Marafioti, altro raccordano, ch'il solo nome. Egli per\u00f2 si trovava in pi\u00f9 bene stante essere, alcuni secoli avanti: onde pot\u00e9 farne non ignobil dono l'imperator Enrico VI, l'anno 1195, all'arcivescovo di Reggio a contemplazione di Guglielmo suo pastore; che poi conferm\u00f2 la donazione l'imperator Federico II suo figliolo; onde da quel tempo soggiace nell'una, e nell'altra giurisdizione a gli arcivescovi di Reggio\".\nFeste.\nLa Patrona del paese \u00e8 la Madonna Assunta, che si festeggia il 14 Agosto di ogni anno. Il giorno della festa attira molti fedeli, in particolare molti emigrati. Al mattino, presto i primi fuochi d'artificio annunciano al popolo l'inizio della festa. Fanno il loro ingresso i giganti, fantocci di cartapesta che girano per le vie del paese addobbato da luminarie e bancarelle. Subito dopo la celebrazione eucaristica del pomeriggio ha inizio la processione al grido popolare \"Evviva Maria!\" e si snoda per le vie del piccolo centro abitato con canti e lodi alla Madonna. Infine, uno spettacolo musicale poi alla fine del concerto lo spettacolo deifuochi pirotecnici conclude alla sera il giorno di festa,nove giorni prima della festa viene scesa la statua della Madonna assunta dalla sua nicchia e messa nella varetta poi 3-4 giorni dopo la festa la statua viene rimessa nella sua nicchia dopo la celebrazione eucaristica fuori nel piazzale c'\u00e8 il tradizionale \"ballu du ciucciu\"che una figura di un asino che spara fuochi pirotecnici."}
{"id": "2086608", "revid": "123848546", "url": "https://it.wikipedia.org/wiki?curid=2086608", "title": "J.R. Giddens", "text": "Carriera.\nSelezionato dai Boston Celtics nel draft NBA 2008 come 30\u00aa scelta, nel novembre 2008 \u00e8 stato assegnato agli Utah Flash della NBDL, senza ancora aver debuttato nella NBA. Dopo un periodo trascorso nel roster dei Boston Celtics, nel febbraio 2009 viene mandato nuovamente agli Utah Flash, senza avere ancora all'attivo una presenza nella NBA.\nL'11 settembre 2012 passa ufficialmente in Italia firmando per Brescia con la quale giocher\u00e0 durante la stagione regolare 28 partite con 15,4 punti e 7,2 rimbalzi di media a partita, mentre durante i playoff gioca tutte e 12 le partite collezionando 17,4 punti e 8,6 rimbalzi di media a partita.\nNell'estate 2013 dopo una breve apparizione alla NBA Summer League 2013 decide di tornare a vestire la maglia della Centrale del Latte per la stagione 2013-2014."}
{"id": "2086613", "revid": "287814", "url": "https://it.wikipedia.org/wiki?curid=2086613", "title": "Dialetto marateota", "text": "Il dialetto marateota \u00e8 il dialetto parlato a Maratea, comune della provincia di Potenza. Appartiene alla famiglia dei dialetti lucani ed in particolare all\"area Lausberg\". \nIl vocabolario si basa principalmente sul latino, ma ci sono forti influenze di greco antico, di osco e di spagnolo.\nStoria.\nMaratea fu fondata da popolazioni che parlavano osco, per poi passare sotto la dominazione greca. Alla fine dell'Impero Romano il latino perse il suo prestigio come lingua di stato. In seguito alle varie invasioni e conquiste del mezzogiorno d'Italia da parte di bizantini, longobardi, francesi e spagnoli, la citt\u00e0 di Maratea fu fortemente soggetta (in quanto scalo marittimo e presidio militare) a tutte le influenze linguistiche che queste dominazioni generavano.\nCaratteristiche.\nGrammatica.\nPer quanto riguarda la grammatica, dal latino provengono la maggior parte dei vocaboli, come \"cr\u00e0i\" dal latino \"cras\"(domani), \"\u00eclice\" dal latino \"ilex, -\u012dcis\"(leccio) e \"M\u00ecssa\" (\"Santa Messa\").\nAltri vocaboli provengono dal greco antico, come \"cat\u00f2io\" dal greco \u03ba\u03b1\u03c4\u03ac\u03b3\u03b1\u03b9\u03bf\u03c2[katagaios] (\"locale seminterrato\"), \"carac\u00f2io\" (chiocciola) e \"griss\u00f2mmolo\" dal greco \u03bc\u1fc6\u03bb\u03bf\u03bd [melon] frutto + \u03c7\u03c1\u03c5\u03c3\u03bf\u1fe6\u03c2 [crysus] d'oro, dorato (albicocca); anche il nome della citt\u00e0 stessa proviene dal greco.\nDall'osco e dalle lingue mediterranee provengono le parole \"c\u00e0la\" (\"spiaggia\") e \"timpa\" (\"promontorio\"); mentre la parola \"f\u00f9nnicu\" (\"deposito, ripostiglio\") proviene dall'arabo.\nL'uso, con alcuni verbi transitivi, del complemento di termine al posto del complemento oggetto, deriva dall'influenza della lingua spagnola. Ad esempio, per la frase italiana \"Chi devo chiamare?\", in dialetto di Maratea si dir\u00e0 \"A cu \u00e0ggi'a chiam\u00e0?\" (\"\"A chi\" devo chiamare?\").\nPer quanto riguarda i diminutivi si procede, rispetto all'italiano, sostituendo il gruppo \"dd\" al gruppo \"ll\": \"porceddu\" (\"porcellino\"), \"aineddu\" (\"agnellino\"), \"gattaredda\" (\"gatterella\").\nNotevoli sono le affinit\u00e0 con i dialetti dei centri limitrofi, ma molti sono anche i \"contatti\" col siciliano e col sardo (soprattutto per quanto riguarda il vocalismo). Il fatto poi che quasi tutti i vocaboli maschili terminino per u, unita al modo di procedere dei diminuitivi, d\u00e0 al suono del dialetto di Maratea dei punti di contatto con quello sardo. \nVocalismi.\nNel dialetto marateota vige il \"vocalismo alla greca\" o \"vocalismo siciliano\", convergente sulle vocali estreme, che non ammette distinzioni tra le vocali aperte e quelle chiuse: si ha una convergenza della \"\u012b\" lunga, della \"\u012d\" breve e della \"\u0113\" lunga del latino in \u00abi\u00bb, mentre la \"\u016b\" lunga, la \"\u016d\" breve e la \"\u014d\" lunga del latino divengono una \u00abu\u00bb. La maggior parte delle parole, infatti, ha desinenza \"u\" o \"i\", come \"quaccunu\" = \"qualcuno\", \"focu\" = \"fuoco\", \"scinnemu\" = \"scendiamo\", \"medicinali\" = \"medicinale\", \"anticamenti\" = \"anticamente\", \"cch\u00ec\" = \"che\".\nProverbi e canzoni.\nI \"Ditt\u00e9ri\".\nI \"ditt\u00e9ri\" del dialetto marateaota sono dei proverbi della cultura paesana, che racchiudono la saggezza popolare e contadina.\nSolitamente si dividono per tema.\n\"Ditt\u00e9ri\" meteorologici:\nFebbraio corto e amaro.\nCielo a pecorelle, acqua a catinelle.\nL'aria chiara non teme i tuoni.\n\"Ditt\u00e9ri\" moraleggianti:\nL'erba che non vuoi ti nasce nell'orto.\nAl cavallo maledetto gli luccica il pelo.\nSe [la pecora] \u00e8 di buona razza torna all'ovile.\nIl cane morde il pezzente.\nSoldi fanno soldi e pidocchi fanno pidocchi.\nNessuno ti dice \u00ablavati la faccia che sei meglio di me\u00bb.\nLa gente senza figli [non va bene] n\u00e9 per amore n\u00e9 per consigli.\nSentenze:\nA chi sputa in cielo gli torna in faccia.\nMali e beni vengono i fila.\nBrutta nottata, figlia femmina.\nChi vuol apparire bella deve soffrire guai e pene.\nLa gente con il vino ne porta dietro cento.\nCanzoni.\nDiverse canzoncine, spesso accompagnate dal suono del cupi-cupi, si sono tramandate da generazione in generazione.\nLa pi\u00f9 celebre \u00e8 la canzone del capodanno, che recita:\n&lt;poem&gt;\nCupi Cupi cu lu bon'annu\nquannu \u00e8 crai \u00e8 capu d'annu\n\u00e8 \u2018na festa principali\ne nui vinimu \u2018c\u00e0 a cant\u00e0.\nCantamu cu alligrizzi\n\u2018cu piaceri e cuntentizzi\na lu capu di la casa\nnui li damu \u2018nu bellu vasu;\nlu vasu a soricillu\ne l'adoramu comu a figliu\nlu fligliu e li violi\nbbona notti a loru signuri.\n&lt;/poem&gt;"}
{"id": "2086626", "revid": "2074952", "url": "https://it.wikipedia.org/wiki?curid=2086626", "title": "Luke Jackson", "text": "Carriera.\nHigh school e carriera universitaria.\nFrequent\u00f2 per quattro anni la \"Creswell High School\", giocando sia a pallacanestro che a baseball. Venne nominato giocatore dell'anno nel 1998 e 2000, quando vinse il campionato statale, realizzando 24,2 punti, 8,1 assist e 5,0 palle rubate di media. Fin\u00ec la sua carriera classificandosi al quarto posto nei marcatori della storia della sua \"high school\", con 2.095 punti.\nJackson continu\u00f2 poi con successo all'Universit\u00e0 dell'Oregon, conducendo, durante l'anno da \"sophomore\" il suo ateneo tra le prime otto squadre del torneo NCAA. Fra i suoi compagni c'erano Luke Ridnour e Fred Jones.\nDurante i quattro anni universitari Jackson si classific\u00f2 tra i primi posti in tutte le categorie del suo ateneo.\nSecondo per numero di punti, terzo nelle palle rubate, quarto per assist e settimo per i rimbalzi e fu uno dei due giocatori a segnare 1.900 punti prendere 700 rimbalzi e fare 400 assist nella storia dell'ateneo.\nLa sua partita pi\u00f9 memorabile fu contro l'Universit\u00e0 del Colorado il 17 marzo 2004, quando fece 40 punti, di cui 29 nel secondo tempo, recuperando uno svantaggio di 18 punti e vincendo la partita 77\u00aa 72.\nDurante il primo anno fu il secondo giocatore a segnare una tripla doppia quando, il 17 febbraio 2001, fece registrare 14 punti, 11 rimbalzi e 10 assist contro l'Universit\u00e0 di Washington.\nRealizz\u00f2 successivamente un'altra tripla doppia contro l'Universit\u00e0 della Florida. Prima di lui soltanto Jason Kidd e Loren Woods erano riusciti a realizzare due triple doppie durante il primo anno di carriera universitaria.\nNel suo anno da \"senior\" ha una delle medie di 21,2 punti, 7,2 rimbalzi e 4,5 assist.\nCarriera professionistica.\nSelezionato dai Cleveland Cavaliers come 10\u00aa scelta nel Draft NBA 2004, gioc\u00f2 solamente 46 partite in due stagioni.\nCos\u00ec Cleveland offr\u00ec Jackson pi\u00f9 soldi ai Boston Celtics per Dwayne Jones, ma i Celtics decisero di tagliare Jackson prima dell'inizio della nuova stagione.\nJackson decise quindi di firmare per gli Idaho Stampede, nella NBDL, registrando una media di 12,5 punti, 2,3 rimbalzi e 3,2 assist in 30,8 minuti in sei partite, guadagnandosi l'attenzione dei Los Angeles Clippers firmando un contratto di 10 giorni a gennaio 2007 giocando appena tre partite.\nIl 25 marzo 2007, dopo essere ritornato agli Stampede giocando 17 partite Jackson firm\u00f2 un contratto di 10 giorni dai Toronto Raptors per avere un'alternativa di valore. Dopo essersi comportato bene nei pochi minuti a lui concessi firm\u00f2 un secondo contratto di 10 giorni con un'opzione per un contratto di due anni.\nNell'ultima partita di Toronto della stagione regolare, Jackson realizz\u00f2 il suo career high di 30 punti il 18 aprile 2007, e 5 assist giocando per 39 minuti nella sconfitta con i Philadelphia 76ers.\nIl 29 ottobre 2007 fu tagliato dai Raptors, ritornato agli Stampede il 4 dicembre 2007 gioc\u00f2 una partita segnando 30 punti in 31 minuti con 7/14 da due 11/11 tiri liberi e 5/6 da tre punti con 4 rimbalzi, 9 assist, 1 palla rubata e 1 stoppata, lasciando poi la squadra andandosi ad allenare con i Miami Heat. Il 12 dicembre 2007, gli Heat decisero di tagliare Anfernee Hardaway per inserire Jackson in rosa.\nCon i Miami Heat ottenne una media di 8,9 punti, 1,0 rimbalzi e 0,7 assist. Venne tagliato dagli Heat il 6 febbraio 2008.\nAd agosto 2008 firm\u00f2 con i Portland Trail Blazers ad agosto 2008 ma fu tagliato per permettere ai Blazers di tenersi sotto il limite di 15 giocatori.\nDopo l'ennesimo ritorno con gli Stampede, a dicembre 2008 fu selezionato al NBDL All-Star Game il 3 febbraio 2009. In seguito gioc\u00f2 con i Dallas Mavericks nella summer league 2009.\nIl 12 agosto 2009 si trasfer\u00ec ad Italia firmando un contratto annuale con la Carife Ferrara.\nChiuse il campionato con le seguenti medie: 28 partite giocate; 14,1 punti; 48,2% da due; 38,6% da tre; 5,2 rimbalzi; 2,3 assist (dati verificabili sul sito della legabasket)"}
{"id": "2086631", "revid": "729019", "url": "https://it.wikipedia.org/wiki?curid=2086631", "title": "Jos\u00e9 Carrillo de Albornoz, duca di Montemar", "text": "Biografia.\nCombatt\u00e9 come \"mariscal de campo\" nella battaglia di Villaviciosa del 1710 e inoltre partecip\u00f2 alla campagna spagnola in Sardegna e in Sicilia durante la guerra della Quadruplice Alleanza fra il 1718 e il 1720.\nNel 1731 diresse il corpo di spedizione che occup\u00f2 il ducato di Parma per conto di Carlo, futuro re Carlo III di Spagna. Nel 1732 con l'ammiraglio Blas de Lezo, condusse un corpo di spedizione spagnolo nella conquista di Orano, importante porto militare e crocevia commerciale strappato ai Turchi. \nUn anno dopo guid\u00f2 l'esercito spagnolo che combatt\u00e9 e sconfisse gli austriaci in Italia durante la guerra di successione polacca. Ottenne la sua pi\u00f9 grande vittoria proprio in quel periodo, durante la sua permanenza in meridione, nella battaglia di Bitonto il 25 maggio 1734. In seguito a questi grandi eventi fu nominato comandante perpetuo di Castelnovo e duca di Bitonto.\nFu il primo vicer\u00e9 di Sicilia del Regno di Sicilia dopo la riconquista, dal 1735 al 1737 e ministro della guerra dal 1737 al 1741, anno in cui si mise al comando di un forte esercito spagnolo composto da 50.000 uomini nella spedizione in Italia durante la guerra di successione austriaca. Sul finire del 1742 venne per\u00f2 sostituito dal conte di Gages, per mancanza di iniziativa.\nDurante l'assedio di Capua, Jos\u00e8 Carrillo, con un audace piano strategico, conservato nella Reggia di Caserta, riusc\u00ec ad espugnare la citt\u00e0. In seguito alla battaglia di Bitonto si stabil\u00ec a Capua: ancora oggi vi risiedono i suoi diretti discendenti."}
{"id": "2086633", "revid": "6923", "url": "https://it.wikipedia.org/wiki?curid=2086633", "title": "Felisatti (azienda)", "text": "Felisatti Elettroutensili S.p.A., comunemente conosciuta come Felisatti, \u00e8 stata un'azienda italiana operante nel settore della metalmeccanica.\nStoria.\nLa storia del marchio Felisatti risale al 1949, anno in cui S.Felisatti fonda l\u2019azienda. In breve tempo la domanda dei prodotti offerti cresce e viene costruito ed inaugurato a Ferrara il primo stabilimento produttivo. L'azienda produceva utensili professionali e macchine utensili elettriche come troncatrici e levigatrici per la lavorazione e la levigatura del legno, che rappresentavano l'ambito economico principale della societ\u00e0. Felisatti produceva inoltre elettroutensili quali trapani, mescolatori, avvitatori, tassellatori, levigatrici, lucidatrici, fresatrici, seghetti, pialle, troncatrici e smerigliatrici. Felisatti esportava il 50% dei propri prodotti all'estero e in particolare in Europa, in Medio Oriente, nel Bacino del Mediterraneo, in Russia e negli USA.\nNegli anni settanta l'azienda super\u00f2 i 700 dipendenti e negli anni ottanta era sponsor della squadra di pallacanestro femminile Basket Ferrara.\n\u00c8 stata coinvolta nel crac della Coopcostruttori di Argenta. Rilevata dalla Lega delle Cooperative nel 2005, nell'estate del 2008 \u00e8 stata posta in liquidazione e acquistata alla fine del 2009 dal gruppo Russo Interskol.\nViene ad oggi commercializzata in Italia dalla LTF SpA."}
{"id": "2086635", "revid": "1305772", "url": "https://it.wikipedia.org/wiki?curid=2086635", "title": "Comunit\u00e0 di Nunavut", "text": "Questo \u00e8 un elenco di tutte le comunit\u00e0 nel territorio di Nunavut, in Canada. Molte di queste comunit\u00e0 hanno un nome corrispettivo nelle lingue locali Inuktitut o Inuinnaqtun, mentre alcuni altri toponimi sono direttamente termini Inuktitut o Inuinnaqtun. A quanto afferma in censimento del Canada nell'anno 2006, la popolazione di Nunavut era di 29.474 persone, con un incremento demografico del 10,2% rispetto ai dati di quello del 2001."}
{"id": "2086636", "revid": "184925", "url": "https://it.wikipedia.org/wiki?curid=2086636", "title": "West coast", "text": ""}
{"id": "2086637", "revid": "729019", "url": "https://it.wikipedia.org/wiki?curid=2086637", "title": "Aeroporto di Pola", "text": "L'Aeroporto di Pola (in croato: \"Zra\u010dna luka Pula\") (IATA: PUY, ICAO: LDPL) \u00e8 un aeroporto internazionale croato, che serve principalmente la citt\u00e0 di Pola e l'Istria. Si compone di due parti: una civile con terminal passeggeri, e una militare, ove \u00e8 situata la Base aerea 92 di Pola e il 22\u00ba stormo dell'aeronautica militare croata, composto dal MiG-21 bis/UM.\nStoria.\nPrima della Prima guerra mondiale, esisteva gi\u00e0 una pista in erba per le necessit\u00e0 degli aviatori dell'epoca, ma fu distrutta durante il conflitto.\nAl 4 aprile 1941 era sede della 73\u00aa Squadriglia della Regia Aeronautica ed all'8 settembre 1943 della 119\u00aa Squadriglia sui Caproni Ca.314 del 63\u00ba Gruppo del 21\u00ba Stormo Osservazione Aerea \nNell'autunno del 1954 poi, fu creata, per l'armata jugoslava, la base aerea di Pola. Bisogna per\u00f2 attendere il 1967, perch\u00e9 l'aeroporto diventi aperto al traffico civile con la creazione di un piccolo terminal, venendo cos\u00ec denominato \"Zra\u010dna luka Ljubljana \u2013 Pula\" (aeroporto di Lubiana - Pola). Grazie a una posizione geografica privilegiata, esso serve un'ampia zona che va dalla Slovenia all'Italia, essendo abbastanza vicino sia al Friuli-Venezia Giulia sia al Veneto.\nDati di traffico.\nL'aeroporto di Pola, che nel 1990 ha registrato il suo picco di traffico, con 670.000 passeggeri, per quasi dieci anni, a causa della guerra in Croazia, non ha mai superato nemmeno il decimo di quel record. Tuttavia, da un po' di anni a questa parte, il suo traffico \u00e8 in continua ascesa, attestandosi nel 2007 a 377.341 passeggeri all'anno."}
{"id": "2086638", "revid": "123853821", "url": "https://it.wikipedia.org/wiki?curid=2086638", "title": "West Coast", "text": "West Coast, che in inglese significa \"costa occidentale\", pu\u00f2 riferirsi a:"}
{"id": "2086639", "revid": "729019", "url": "https://it.wikipedia.org/wiki?curid=2086639", "title": "Gran Premio motociclistico d'Italia 2003", "text": "Il Gran Premio motociclistico d'Italia 2003 corso l'8 giugno, \u00e8 stato il quinto Gran Premio della stagione 2003 del motomondiale e ha visto vincere: la Honda di Valentino Rossi in MotoGP, Manuel Poggiali nella classe 250 e Lucio Cecchinello nella classe 125."}
{"id": "2086640", "revid": "181699", "url": "https://it.wikipedia.org/wiki?curid=2086640", "title": "Esecuzione (procedura penale)", "text": "L''esecuzione \u00e8 un istituto del diritto processuale penale, disciplinato dal titolo II del libro, contenendo quest'ultimo anche la disciplina del giudicato al libro I. Pi\u00f9 precisamente l'esecuzione \u00e8 prevista dagli artt. 648 e seguenti c.p.p.\nOrgani.\nPerno centrale dell'esecuzione \u00e8 il Pubblico ministero, che \u00e8 l'autore del provvedimento da eseguire, come previsto dall'art. 655:\nIl processo di esecuzione \u00e8 molto differente da quello di cognizione, in quanto genera episodi e decisioni controvertibili. Il giudice chiamato a decidere viene definito scolasticamente \"iudex in executivis\", ed \u00e8 disciplinato dal libro terzo, destinato interamente alla giurisdizione esecutiva. In particolare identificazione e competenze del giudice esecutivo sono previsti dall'art.665 c.p.p.\nAccanto al giudice dell'esecuzione, come individuato sopra, opera il magistrato di sorveglianza, figura delineata dall'art. 677 c.p.p. ed introdotta nel 1975, i cui compiti sono di vigilare sull'esatta esecuzione della pena sia in ossequio a quanto deciso dai tribunali, sia nel rispetto dei diritti dei detenuti.\nRiti.\nPer poter procedere ad un'esecuzione \u00e8 necessario un titolo esecutivo, azionato dal pubblico ministero nei modi di legge, ovvero con un ordine o un'ingiunzione nei casi di pena detentiva; con precetto nei casi di pena pecuniaria.\nL'art.650 identifica le sentenze esecutorie: irrevocabili (ex art.648) e di non luogo a procedere se non pi\u00f9 impugnabili.\nIl rito solitamente si apre con un ordine del pubblico ministero che notificher\u00e0 poi al difensore entro 30 giorni, anche se l'esecuzione si avvia prima della notifica. A giudicare \u00e8 sottoposto il tribunale competente, che pu\u00f2 decidere anche relativamente alla sospensione condizionale della pena, pene accessorie e misure alternative o sostitutive della pena.\nGiurisdizione.\nSi ha una giurisdizione esecutiva ogni volta che \u00e8 previsto un contraddittorio nell'applicazione di dati provvedimenti. Mentre alcuni provvedimenti, quali l'amnistia e l'indulto, infatti, possono essere applicati dal giudice del merito \"de plano\" , altri presuppongono una discussione senza termini perentori con rito camerale impugnabile direttamente in Cassazione.\nIl procedimento esecutivo \u00e8 previsto dall'art.666 del codice di procedura penale. Il comma primo stabilisce che si tratta di una domanda con tre possibili istanti: il PM,il condannato ed il suo difensore. Il rito, camerale ai sensi dell'art. 127 del codice di procedura penale, \u00e8 privo di formalit\u00e0 e termini. L'udienza si svolge senza la presenza del pubblico ma, in seguito alla Sentenza della Corte costituzionale 97/2015, si svolge nelle forme dell'udienza pubblica se lo chiedono gli interessati. Viene instaurato dieci giorni prima dalle relative notifiche di circostanza, con termine di cinque giorni dall'udienza per le memorie da depositare se previste, ed il giudice decide nel contraddittorio con poteri istruttori autonomi.\n\u00c8 obbligatoria a pena di nullit\u00e0 la partecipazione del PM e del difensore.\nLa domanda pu\u00f2 essere presentata per questioni sul titolo (6701), ovvero se manca l'atto, se \u00e8 ancora impugnabile o \u00e8 stato gi\u00e0 impugnato."}
{"id": "2086642", "revid": "120133603", "url": "https://it.wikipedia.org/wiki?curid=2086642", "title": "Comic Art", "text": "Comic Art \u00e8 stata una casa editrice e una rivista italiana fondata nel 1965 e specializzata nella pubblicazione di fumetti e attiva per trentacinque anni nel mercato dei fumetti fino al 2000.\nStoria.\nAnni sessanta - Gli esordi.\nLa casa editrice venne fondata da Rinaldo Traini nel maggio 1965 a seguito del primo \"Salone Internazionale dei Comics\" a Bordighera. Il nome proveniva da un precedente progetto di Traini che nel 1962 aveva ricevuto l'incarico dall'ufficio pubblicit\u00e0 di un grande gruppo industriale italiano di progettare una rivista mensile per ragazzi come veicolo promozionale dell'ente. Dopo vari contatti con agenzie americane aveva opzionato una serie di personaggi a fumetti americani, sia nel formato a strisce pubblicati sui quotidiani che comic book, alcuni dei quali gi\u00e0 noti in Italia mentre altri inediti; vennero presi accordi con il \"Chicago Herald Tribune\" e con la National Enterprises Association (NEA) opzionando serie e personaggi come \"Terry e i pirati\", \"Dick Tracy\", \"Little Orphan Annie,\" \"Captain Easy\" e \"Wash Tubbs\" di Roy Crane e altri che sarebbero stati pubblicati su una rivista mensile intitolata \"Comic Art\". Il progetto, poco prima della realizzazione del menab\u00f2, naufrag\u00f2 quando l'azienda committente, cambiato il responsabile del settore pubblicitario, si tir\u00f2 indietro rinunciando al progetto ma autorizzando Traini a proporlo ad altri. A seguito quindi degli entusiasmi suscitati dal Salone di Bordighera, i tempi sembrarono maturi per dare vita a una casa editrice specializzata in fumetti che venne fondata iniziando le pubblicazioni con un volume cartonato di formato orizzontale dedicato a \"Alley Oop,\" distribuito in libreria mentre altri quattro successivi paperback trimestrali (i primi in Italia a fumetti) dedicati allo stesso personaggio e arricchiti della presenza di \"Captain Easy\" e di altri personaggi umoristici, furono distribuiti in edicola con tirature modeste. I risultati dal punto di vista economico non furono incoraggianti e Traini rimase proprietario del marchio senza per\u00f2, per qualche anno produrre altro, e la sua attivit\u00e0 nel mondo dei fumetti fu completamente assorbita dalle collaborazioni professionali con altri editori italiani e stranieri e dall'organizzazione del \"Salone dei Comics\" spostatosi a Lucca e del quale era diventato direttore nel 1969.\nAnni settanta.\nNel 1974 Traini rilancia il vecchio progetto di una casa editrice specializzata puntando inizialmente sulla pubblicazione di libri di qualit\u00e0, riuscendo nel primo anno a pubblicare otto volumi esordendo con \"Avventura in Kandelabra\" della serie \"Wash Tubbs &amp; Capitain Easy\" di Roy Crane; le tirature limitate non consentivano per\u00f2 di affrontare a livello nazionale la diffusione nelle edicole e nelle librerie, preferendo affidarsi a una serie di piccoli distributori specializzati per far giungere le pubblicazioni alle fiere e alle mostre fumettistiche ormai sparse in tutta Italia. Le librerie specializzate, la vendita per corrispondenza attraverso il \"Comic Art Club\" e la spinta pubblicitaria della rivista trimestrale \"Comics\" (organo ufficiale del Salone) della quale Traini era direttore, furono i canali attraverso i quali fu possibile raggiungere un numero sempre pi\u00f9 alto di lettori. Erano gli anni della pubblicazione cronologica di serie a fumetti che avevano fatto la storia del fumetto: Cino e Franco, Terry e i pirati, Rip Kirby, Radio Pattuglia, Li'l Abner, Flash Gordon, Mandrake, L'Uomo mascherato, Braccio di Ferro, Johnny Hazard, Giorgio Ventura, Steve Canyon, Agente segreto X-9 e molti altri.\nAnni ottanta.\nQuesta attivit\u00e0 amatoriale dur\u00f2 qualche anno, poi la Comic Art progressivamente si and\u00f2 trasformando e ingrandendo e a causa della necessit\u00e0 di fronteggiare gli aumenti dei costi di produzione e i diritti letterari diventati ormai proibitivi per l'accesa concorrenza era venuto il momento di strutturare la casa editrice secondo le nuove esigenze del mercato assumendo un ruolo pi\u00f9 specifico anche nel settore dei periodici da edicola. Le novit\u00e0 furono rappresentate da due riviste mensili antologiche, \"Comic Art, la rivista dello spettacolo disegnato\" e \"L'Eternauta\". Il numero \u201czero\u201d de \"L'Eternauta\" era stato gi\u00e0 presentato nell'ottobre 1980 al Salone Internazionale dei Comics di Lucca per poi esordire con una pubblicazione regolare in edicola nel marzo 1982 voluta da Alvaro Zerbini, primo direttore, e dallo stesso Traini, e inizialmente edita dalla casa editrice \"E.P.C.\" (\"Edizioni Produzioni Cartoons\") con la collaborazione redazionale della \"Comic Art\" ma dal n. 60 nel marzo 1988 verr\u00e0 edita direttamente dalla Comic Art con la direzione di Oreste Del Buono. Nel frattempo il 1\u00ba giugno 1984 esord\u00ec il mensile \"Comic Art\". Entrambe le riviste a met\u00e0 anni ottanta arrivarono a vendere 50.000 copie mensili presentando entrambe storie, racconti e disegni di autori sia italiani che stranieri come Rodolfo Torti, Massimo Rotundo, Andrea Pazienza, Carlos Trillo, Moebius (Jean Giraud), Giancarlo Berardi, Ivo Milazzo, Paolo Eleuteri Serpieri, Franco Saudelli, Vittorio Giardino, Roberto Baldazzini, Massimo Mattioli, Bonvi, Anna Brandoli, Sergio Toppi, Francesca Ghermandi, Sicomoro, Giancarlo Alessandrini, Andrea Cascioli, Ugolino Cossu, Jordi Bernet, John Buscema, Jack Kirby, Juan Gim\u00e9nez, Antonio Hernandez Palacios, Richard Corben, Milo Manara, Hugo Pratt, Georges Wolinski, Claire Bretecher, Alejandro Jodorowsky e tanti altri autori internazionali.\nCi furono, negli stessi anni, gli accordi con la Casa Editrice Mondadori prima e con la Walt Disney Italia, dopo il suo ingresso in proprio sul mercato italiano, che consentirono la pubblicazione di storie di Topolino, sia nella versione giornaliera che domenicale, delle Silly Symphonies, di Paperino, e di altre serie parallele con le cronologie complete e filologiche tratte dal materiale d'archivio di ottima qualit\u00e0 rintracciato in biblioteche pubbliche e private in tutto il mondo. Seguirono le repliche dei giornali settimanali italiani degli anni trenta e quaranta, \"Topolino\" dal 1936 al 1947, \"Paperino\" (l'intera serie) e de \"L'Audace\" di Lotario Vecchi e poi di Mondadori oltre alle celeberrime serie anteguerra edite da Mondadori come gli \"Albi d'Oro\" e \"Gli Albi del Regno di Topolino\". Furono anche realizzate collane di volumi cartonati come\" I Capolavori Disney\" con le firme di autori come Romano Scarpa, Giovan Battista Carpi, Luciano Bottaro, Giorgio Cavazzano, Paul Murry, Bill Wright, Carl Barks e tanti altri, materiale editoriale prodotto sempre all'insegna dell'ottima qualit\u00e0 grafica e del prezzo accessibile. Anche il settore librario non fu trascurato dalla \"Comic Art\". Infatti in quella stessa epoca sono stati prodotti decine di cartonati fra i quali primeggiavano \"Tintin\" di Herg\u00e9, \"Blake e Mortimer\" di Jacobs, \"Spirit\" di Will Eisner e molte opere di Moebius.\nMa le nuove generazioni di lettori scoprono i Comics nordamericani dedicati ai supereroi. Ecco dunque entrare il 1\u00ba settembre 1986 nella scuderia \"Comic Art\": Conan il barbaro nelle due versioni originali, una in bianco e nero e una a colori. Le due collane riscossero subito un successo strepitoso e negli anni successivi fu avviata la pubblicazione di una collana rievocativa di volumi dedicata ai grandi eroi della Marvel. A questi personaggi dei comic-book Marvel si aggiungeranno presto le intriganti serie della DC Comics e quelle di molte prestigiose editrici minori statunitensi. Questa grande duttilit\u00e0 editoriale ha consentito alla \"Comic Art\" di non perdere mai di vista gli interessi dei consumatori soddisfacendo sia i gusti del saltuario pubblico amatoriale che le tendenze del pi\u00f9 grande mercato e i nuovi idoli dei lettori pi\u00f9 giovani e numerosi.\nAnni novanta e la chiusura.\nNegli anni novanta ci fu l'esplosione dei nuovi personaggi, molti appartenenti alla Sergio Bonelli Editore come\" Dylan Dog e Martin Myst\u00e9re\", poi seguiti da \"Nathan Never\" e \"Nick Raider\", i quali vennero pubblicati con storie inedite appositamente per la \"Comic Art \"a colori sulle testate dell'editore in formato pi\u00f9 grande. Nello stesso periodo in tutta Europa, e in Italia in particolare, si accende grande interesse per i manga e l'editore si inserisce in questo settore assicurandosi serie quali \"Raika\",\" Ikki\u00f9, Astro Boy, Black Jack, Kimba, il leone bianco,\" \"L'Immortale, Noritaka, Il violinista di Hamelin, Bakuretsu Hunter, Domu\", \"Sei in arresto!\" e infine\" Detective Conan\".\nDalla met\u00e0 degli anni novanta le riviste antologiche \"Comic Art\" e \"L'Eternauta\" entrano in crisi e vengono trasformate in una serie di volumi monografici dedicati a grandi autori internazionali. Nel 1994 la Marvel apre in Italia una propria attivit\u00e0 editoriale e decide di gestire in proprio tutti i suoi personaggi e pertanto la Comic Art si trova a doverne rinunciare ai personaggi. La produzione amatoriale, incentrata sulle serie storiche, continua a essere realizzata, ma ormai il numero dei collezionisti si \u00e8 andato man mano riducendo; l'editore prosegue nella pubblicazione di materiale di alta qualit\u00e0 nonostante la scarsa diffusione. Il 1\u00ba dicembre del 2000 Traini \u00e8 costretto a sospendere le pubblicazioni di tutte le collane con l'intento di sanare i bilanci per scongiurare il fallimento della societ\u00e0 che riesce a sopravvivere, anche se solo amministrativamente, per gestire il proprio patrimonio, anche se ormai inattiva sotto il profilo editoriale."}
{"id": "2086643", "revid": "599013", "url": "https://it.wikipedia.org/wiki?curid=2086643", "title": "Andre Emmett", "text": "Morte.\n\u00c8 morto il 22 settembre 2019, nella natia Dallas, dopo essere stato coinvolto in una sparatoria."}
{"id": "2086649", "revid": "88740", "url": "https://it.wikipedia.org/wiki?curid=2086649", "title": "Henry Walker", "text": "Carriera.\nSelezionato nel Draft NBA 2008 dai Washington Wizards alla 47\u00aa scelta, fu subito scambiato ai Boston Celtics. Nel novembre 2008 viene assegnato agli Utah Flash, squadra affiliata dei Celtics nella NBDL. Dopo 15 partite ai Flash, rientra stabilmente nel roster dei Celtics.\nAll'inizio della stagione 2009-10 viene nuovamente assegnato alla NBDL, stavolta ai Maine Red Claws.\nTornato ai Celtics, viene inserito nello scambio per arrivare a Nate Robinson, accasandosi a New York. Con i Knicks trova spazio e minuti, talvolta partendo addirittura in quintetto.\nIl 7 novembre 2015 firma col Cedevita. \u00c8 la sua prima esperienza nel basket europeo, dopo diversi anni passati tra NBA e altre leghe minori americane."}
{"id": "2086656", "revid": "94902", "url": "https://it.wikipedia.org/wiki?curid=2086656", "title": "Omero Ciai (Maitardi)", "text": ""}
{"id": "2086657", "revid": "94902", "url": "https://it.wikipedia.org/wiki?curid=2086657", "title": "Maitardi", "text": ""}
{"id": "2086663", "revid": "110157", "url": "https://it.wikipedia.org/wiki?curid=2086663", "title": "Rexel Ryan Fabriga", "text": " Ha rappresentato il suo paese alle Olimpiadi di Pechino del 2008.\nBiografia.\nHa iniziato la propria carriera agonistica come sommozzatore. Successivamente si \u00e8 dedicato ai tuffi.\nSin da giovane ha ottenuto ottimi risultati ed ha raggiunto presto la nazionale. Il suo allenatore \u00e8 il cinese Zhang D\u00e9hu.\nNel 2003 ha vinto 2 medaglie d'oro ai Giochi del Sud Est Asiatico disputati ad Hanoi in Vietnam.\nNel 2008 prendendo parte al concorso dalla piattaforma 10 metri,\n\u00e8 stato uno degli 11 atleti filippini a gareggiare per il proprio Paese ai Giochi olimpici. Ha concluso la propria gara con un ventottesimo posto, eliminato dopo il turno qualificatorio."}
{"id": "2086665", "revid": "122019246", "url": "https://it.wikipedia.org/wiki?curid=2086665", "title": "Remon van de Hare", "text": ""}
{"id": "2086667", "revid": "122246", "url": "https://it.wikipedia.org/wiki?curid=2086667", "title": "Volley Forl\u00ec 2008-2009", "text": "Questa voce raccoglie le informazioni riguardanti il Volley Forl\u00ec nelle competizioni ufficiali della stagione 2008-2009.\nStagione.\nLa stagione 2008-09 \u00e8 per il Volley Forl\u00ec, sponsorizzato dalla Yoga, la quarta in Serie A1: la societ\u00e0 mancava dalla massima serie del campionato italiano dalla stagione 2000-01 ed ha guadagnato la partecipazione vincendo i \"play-off\" promozione della Serie A2 2007-08. Rispetto alla passata annata la squadra viene quasi del tutto rivoluzionata: in panchina \u00e8 confermato Piero Molducci, cos\u00ec come tra gli artefici della promozione rimangono Luciano Bozko, Alfonso Bendi e Alberto Casadei, mentre tra gli acquisti principali spiccano quelli di Marco Molteni, Giuseppe Patriarca, Fabiano Bittar e Rafael Redwitz.\nIl campionato si apre con due sconfitte consecutive, mentre la prima vittoria arriva alla terza giornata, in trasferta al \"tie-break\" contro il Perugia Volley: dopo altri tre stop, la squadra romagnola si aggiudica due gare di fila contro il Taranto Volley ed il Piemonte Volley. Le ultime cinque gare del girone di andata vedono il Volley Forl\u00ec uscire sempre perdente, eccetto in una sola occasione, con la prima parte del torneo che si chiude al tredicesimo posto, risultato non utile per qualificarsi alla Coppa Italia. Il girone di ritorno \u00e8 ancora meno ricco di soddisfazioni rispetto a quello di andata: la formazione di Forl\u00ec riesce infatti a vincere solo due gare, una in trasferta contro la Sisley Volley ed una in casa contro il Sempre Volley. La \"regular season\" si chiude con il tredicesimo posto in classifica, che condanna il club alla retrocessione nella serie cadetta.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea marketing\nArea sanitaria"}
{"id": "2086668", "revid": "550667", "url": "https://it.wikipedia.org/wiki?curid=2086668", "title": "Barbara Marchisio", "text": "Biografia.\nFiglia di un costruttore di pianoforti, sorella del soprano Carlotta Marchisio e del compositore e didatta Antonio Marchisio, Barbara esord\u00ec a sedici anni in un concerto a Torino; debutt\u00f2 in palcoscenico a Vicenza nel 1856, come Adalgisa in \"Norma\", per poi eseguire, al Teatro Real di Madrid, \"Il barbiere di Siviglia\", \"La Cenerentola\", \"Linda di Chamounix\" e \"Lucrezia Borgia\". Dal 1858 costitu\u00ec un duo inseparabile con la sorella Carlotta, che si esib\u00ec in tutta Italia e in Europa, con un repertorio incentrato su Rossini: (\"Matilde di Shabran\", \"Semiramide\"), ma esteso anche alla successiva opera romantica (\"Norma\", \"La sonnambula\") e verdiana (\"Il trovatore\", \"Un ballo in maschera\"), e al precedente classicismo (\"Don Giovanni\" di Mozart). Le due Marchisio furono insieme anche nella prima esecuzione assoluta della \"Petite Messe Solennelle\", che Rossini aveva espressamente pensato per le loro voci.\nDopo la morte della sorella, Barbara cant\u00f2 ancora per qualche anno, dedicandosi quindi all'insegnamento. Dal 1892 al 1912, detenne la cattedra di canto al Conservatorio di Napoli, e continu\u00f2 l'insegnamento privato anche dopo il suo ritiro ufficiale per motivi di salute. Tra le sue allieve si ricordano Toti Dal Monte e Rosa Raisa. Mor\u00ec a Mira in provincia di Venezia nel 1919.\nVocalit\u00e0 e personalit\u00e0 interpretativa.\nDotata di una voce molto estesa, possente ma agilissima e sostenuta da un'eccellente tecnica, anche virtuosistica (sono celebri i suoi trilli e le scale semitonali discendenti), si fece notare anche per l'eleganza del fraseggio e la versatilit\u00e0 stilistica. \nLa sua sbalorditiva estensione vocale le consent\u00ec perfino di sostituire tra le quinte la sorella soprano indisposta, senza che nessuno fra il pubblico se ne accorgesse."}
{"id": "2086670", "revid": "24443", "url": "https://it.wikipedia.org/wiki?curid=2086670", "title": "W.A.B. Coolidge", "text": ""}
{"id": "2086680", "revid": "116239530", "url": "https://it.wikipedia.org/wiki?curid=2086680", "title": "Antonio Baldi", "text": "Biografia.\nAntonio Baldi, nato a Cava de' Tirreni (allora nel Regno di Napoli), fu un pittore del periodo tardo barocco. Dopo essere stato allievo di Francesco Solimena, continu\u00f2 il suo apprendistato nell'arte dell'incisione sotto la supervisione di Andreas Magliar. Visse e lavor\u00f2 soprattutto a Napoli, dove si presume sia morto intorno al 1773. "}
{"id": "2086681", "revid": "36426", "url": "https://it.wikipedia.org/wiki?curid=2086681", "title": "Pieve di San Martino a Vico", "text": "La pieve di San Martino a Vico \u00e8 un edificio situato nel comune di Cinigiano, nella parte sud-occidentale del territorio comunale, non lontano dal castello di Vicarello. La sua esatta ubicazione \u00e8 lungo la strada vicinale Poggi Vicarello.\nStoria.\nL'edificio religioso fu costruito in epoca medievale, pi\u00f9 precisamente durante il Duecento, non lontano dal castello di Vicarello, di cui rappresentava l'edificio pievano fin dalle origini. Sorta come suffraganea della pieve di Sant'Ippolito a Martura, \u00e8 ricordata per la prima volta in un documento risalente al 1220.\nLa chiesa ha continuato ad essere anche nel corso dei secoli successivi la pieve di riferimento per la zona compresa tra il centro di Sasso d'Ombrone, il castello di Monte Cucco e il medesimo castello di Vicarello, mentre il non lontano castello di Colle Massari comprendeva la pieve della quale era suffraganea.\nTra il Cinquecento e il Settecento, l'edificio religioso \u00e8 stato ristrutturato pi\u00f9 volte in periodi diversi, pur conservando parzialmente l'originario impianto medievale.\nL'edificio religioso fu definitivamente abbandonato nel 1957, probabilmente a causa della sua posizione isolata rispetto ai centri abitati della zona. Dopo un lungo periodo di degrado avvenuto nel corso del Novecento, \u00e8 stata incorporata in un complesso rurale recentemente restaurato.\nDescrizione.\nLa pieve di San Martino era ubicata all'interno di un edificio ad aula unica e a pianta rettangolare con le pareti esterne rivestite interamente in pietra, addossato col fianco sinistro ad un fabbricato rurale adibito ad abitazione. Nel complesso, sono ancora ravvisabili alcuni degli originari elementi stilistici di epoca medievale, a cui si sono sovrapposti quelli delle ristrutturazioni avvenute nelle epoche successive.\nSulla facciata anteriore si apre al centro il portale d'ingresso ligneo rettangolare modanato, ai fianchi del quale furono aperte ad altezza d'uomo le due finestre di forma quadrata, tipiche degli edifici di culto rurali postcinquecenteschi. Nella parte superiore della facciata si apre una finestra di forma rettangolare.\nUn piccolo campanile a vela si eleva nella parte posteriore dell'edificio."}
{"id": "2086685", "revid": "287204", "url": "https://it.wikipedia.org/wiki?curid=2086685", "title": "Wicked Lovely - Incantevole e pericoloso", "text": "Wicked Lovely - Incantevole e pericoloso (\"Wicked Lovely\") \u00e8 il primo libro di una saga creata dalla scrittrice Melissa Marr.\nTrama.\nAislinn \u00e8 una ragazza orfana che vive con la nonna in una piccola cittadina americana, Huntsdale, e conduce una vita tranquilla come migliaia di ragazzine della sua et\u00e0.\nL'unica cosa che la differenzia dalle sue coetanee \u00e8 il fatto che lei ha il potere di vedere le creature fatate che sono per\u00f2 creature malvagie, infestano la citt\u00e0 e si divertono a burlarsi degli umani.\nAislinn per\u00f2 ha imparato a proteggersi da loro seguendo i saggi consigli della nonna: non guardare le fate invisibili, non rivolgere loro la parola e soprattutto non attirare mai la loro attenzione.\nQuando Keenan, il Re dell'Estate, s'interessa a lei ed alcuni esseri fatati cominciano a seguirla insistentemente, seguire le regole diventa difficile.\nAislinn si confida quindi con Seth, il suo pi\u00f9 caro amico, al quale confessa il suo segreto e il problema che si trova ad affrontare. I due cercano di capire come mai ora le fate sono interessate alla ragazza e cosa vogliano da lei.\nLe attenzioni di Keenan sono dovute al fatto che deve trovare la sua Regina dell'Estate, una ragazza che impugnato lo scettro non venga assalita dal gelo ma che venga avvolta da un'aura splendente. Sono nove secoli che Keenan la cerca senza successo ed ha visto in Aislinn la sua probabile Regina dell'Estate, che porr\u00e0 fine alla sua lunga ricerca. Aislinn scopre questa verit\u00e0 grazie a Donia, la ragazza che ha voluto rischiare impugnando lo scettro e che fu avvolta dal gelo.\nAslinn \u00e8 innamorata di Seth, ma gliel'ha sempre nascosto per non rovinare tutto, finch\u00e9 scopre di essere ricambiata. Con l'inganno Keenan riesce a far bere ad Aislinn una bevanda fatata che inizier\u00e0 a trasformarla. Aislinn non potr\u00e0 quindi sottrarsi alla decisione di impugnare lo scettro. Fortunatamente \u00e8 la ragazza giusta ed ottiene il titolo di Regina dell'Estate al fianco di Keenan, aiutandolo a liberarsi di sua madre Beira, la perfida Regina dell'Inverno. Donia diventa la nuova Regina dell'Inverno, e confida a Keenan di non aver mai smesso di amarlo. Keenan capisce che Donia \u00e8 l'unica ragazza che ama, mentre Aislinn cerca di mantenere una vita il pi\u00f9 possibile normale andando all'universit\u00e0, uscendo con Seth, ma rimanendo pur sempre la Regina dell'Estate accanto a Keenan."}
{"id": "2086694", "revid": "123830432", "url": "https://it.wikipedia.org/wiki?curid=2086694", "title": "Lingua mohave", "text": "Mohave \u00e8 la lingua madre della popolazione Mohave stanziata lungo il Colorado nella California orientale, Arizona nord-occidentale e Nevada sud-occidentale. Approssimativamente il 70% dei parlanti risiede in Arizona, mentre il restante 30% si trova in California.\nI Mohave appartengono al ramo River Yuman della famiglia linguistica Yuman-Cochimi, assieme al Quechan e al Maricopa."}
{"id": "2086696", "revid": "633110", "url": "https://it.wikipedia.org/wiki?curid=2086696", "title": "Carabina De Lisle", "text": "La Carabina De Lisle fu un'arma britannica usata durante la Seconda guerra mondiale, la prima a montare un silenziatore integrale. La combinazione di questa caratteristica con le munizioni subsoniche calibro .45 usate la rendevano un'arma estremamente silenziosa, se non la pi\u00f9 silenziosa mai prodotta.\nLa produzione ammonta a poco pi\u00f9 di un centinaio di esemplari, visto il suo uso limitato a pochi reparti militari speciali.\nStoria.\nL'arma fu progettata come progetto privato da William Godfray de Lisle, che al tempo lavorava come ingegnere che lavorava all'Air Ministry. Il primo prototipo costruito era in calibro .22, e fu testato sparando a conigli e altre piccole prede attorno alla sua casa nel Berkshire. Nel 1943, de Lisle contatt\u00f2 Sir Malcolm Campbell delle \"Combined Operations\" per mostrargli il prototipo. L'arma fu testata sparando dal tetto dell'edificio New Adelphi a Londra direttamente nel Tamigi per vedere se la gente in strada si fosse accorta degli spari. Cos\u00ec non fu e i vertici delle \"Combined Operations\" furono talmente colpiti dall'arma che chiesero a de Lisle di produrne una versione in calibro 9 mm. L'arma si rivel\u00f2 un fiasco, ma una nuova versione calibro .45 ACP proposta da De Lisle si rivel\u00f2 pi\u00f9 che efficace. I test mostrarono come l'arma fosse sufficientemente precisa, non producesse una fiammata visibile e fosse inudibile ad una distanza di 50 m.\nTest ufficiali seguenti diedero come risultato un valore di 85,5 dB. Come paragone, basti pensare che le pistole moderne producono mediamente dai 156 ai 168\u00a0dB quando usate in condizioni normali, e dai 117 ai 140\u00a0dB quando equipaggiate con silenziatori. La silenziosit\u00e0 della de Lisle era comparabile a quella della pistola Welrod. Tuttavia, la Welrod era utile solo su brevissime distanze e il silenziatore era costruito con stoffa e gomma che richiedevano di essere sostituite dopo un certo numero di colpi. La de Lisle, al contrario, poteva sparare centinaia di colpi prima che si dovesse smontare per la pulizia.\nLe \"Combined Operations\" ordinarono una prima produzione limitata di quest'arma e 17 esemplari furono realizzati a Ford Dagenham, con la concessione a de Lisle di poter lavorare full-time sul progetto senza doversi occupare dei suoi compiti all'Air Ministry. Questi primi modelli furono subito portati sul campo dai Commandos britannici. Nel 1944 la Sterling Armaments Company fu incaricata della produzione di altre 500 carabine, ma alla fine la produzione totale non super\u00f2 le 130 unit\u00e0. Le carabine prodotte dalla Sterling presentano diverse differenze con gli esemplari di Ford Dagenham, prevalentemente negli organi di mira. Furono sviluppati anche due ulteriori prototipi per i paracadutisti, montando all'arma il calcio pieghevole della pistola mitragliatrice Sterling.\nPer tutta la durata della Seconda guerra mondiale, la de Lisle fu usata prevalentemente dai Commando, sebbene alcuni esemplari abbiano certamente prestato servizio nel SOE (\"Special Operations Executive\"). E. Michael Burke, ex-comandante del Jedburgh Team, ha affermato che una carabina de Lisle fu usata per eliminare due ufficiali tedeschi nel 1944.\nUn certo numero di de Lisle furono inviate in oriente e usate durante la Campagna della Birmania. La de Lisle fu anche usata durante la Guerra di Corea e durante l'emergenza malese. Alcuni affermano anche di aver visto la de Lisle in azione nelle mani del SAS durante i Troubles.\nDescrizione.\nLa de Lisle \u00e8 basata su un Lee-Enfield Mk III* convertito per il .45 ACP modificando castello e otturatore su cui viene poi montata una canna modificata presa dalla pistola mitragliatrice Thompson (modificata poich\u00e9 quella della de Lisle ha 6 linee destrorse). L'arma viene alimentata tramite caricatori della pistola M1911 americana modificati con uno scavo nel lato posteriore che viene agganciato da una leva presente sull'arma. La caratteristica principale della de Lisle rimane per\u00f2 il suo silenziatore, che risulta cos\u00ec efficace che l'azionamento dell'otturatore produce pi\u00f9 rumore dello sparo.\nLa .45 ACP fu scelta per la sua natura subsonica (quando usata su canne di lunghezza adatta). Questo permetteva di usare la munizione standard (senza caricamenti particolari) che manteneva quindi anche la sua letalit\u00e0. La maggior parte dei proiettili da fucile sono supersonici e all'uscita della canna generano un boom sonico che le rende inutilizzabili per le operazioni furtive. La canna del Thompson veniva traforata per fornire un rilascio controllato dei gas di combustione nelle camere di espansione del silenziatore attorno alla canna. Questo silenziatore, 5\u00a0cm di diametro, partiva dalla culatta dell'arma e proseguiva ben oltre la canna, costituendo quindi quasi met\u00e0 della lunghezza totale dell'arma e proprio le sue dimensioni erano la chiave della sua efficacia. L'MP5SD e l'AS Val sono due armi moderne che sfruttano lo stesso principio.\nL'otturatore del Lee-Enfield era accorciato per l'uso di munizioni .45 ACP e il caricatore veniva modificato con un pozzo per i caricatori della M1911. La natura bolt-action dell'arma favoriva il tiratore che poteva evitare di azionare i meccanismo qualora dopo la sparo si fosse reso necessario il silenzio pi\u00f9 assoluto. Un'arma semiautomatica avrebbe automaticamente camerato il colpo seguente (con conseguente rumore) e l'uscita del gas dall'otturatore e il tintinnio del bossolo contro le superfici dure avrebbero prodotto rumore ad ogni colpo. L'arma era indubbiamente silenziosa, ma l'ottenimento di questa caratteristica ne minava profondamente la precisione.\nIl prototipo in .22 di de Lisle fu donato al National Army Museum di Londra, ma \u00e8 andata persa e non si hanno sue notizie ad oggi. La Valkyrie Arms produce oggi delle riproduzioni della carabina. La Special Interest Arms ha annunciato una sua produzione (limitata) di repliche che permetterebbero di usare i caricatori della M1911 senza alcuna modifica (a differenza di quanto avveniva nell'originale)."}
{"id": "2086709", "revid": "729019", "url": "https://it.wikipedia.org/wiki?curid=2086709", "title": "Omar Hasan", "text": "Biografia.\nSiriano d'origine, Hasan crebbe rugbisticamente nel Nataci\u00f3n y Gimnasia, polisportiva di Tucum\u00e1n; con esso esord\u00ec anche nel campionato provinciale argentino e, nel 1995, nella selezione nazionale argentina (primo impegno, il Panamericano a Buenos Aires).\nNello stesso anno vinse il Sudamericano e nel 1996 si trasfer\u00ec negli australiani Brumbies, nel Super 12, divenendo professionista; tornato in Argentina, prese parte con la Nazionale alla e successivamente si trasfer\u00ec in Francia all'Agen, dove rimase tre stagioni, nel frattempo partecipando anche alla .\nDal 2004 al Tolosa, con il club del Midi vinse al suo primo anno la Heineken Cup, laureandosi campione d'Europa, e giunse in un'altra occasione alla finale, nel 2008; finalista anche nel campionato francese nel 2006, divenne campione nazionale nel 2008, proprio nella sua ultima stagione da professionista: la gara d'assegnazione del titolo francese vinta contro il Clermont allo Stade de France fu infatti la sua ultima partita.\nDopo il ritiro Hasan si \u00e8 dedicato al canto, sua passione da sempre: baritono naturale, cant\u00f2 l'inno nazionale prima del \"match\" - del novembre 2008 e vanta anche un disco in cui si produce in variazioni canore su ritmi di tango, oltre a prodursi anche in esibizioni di musica lirica e sacra."}
{"id": "2086716", "revid": "1793900", "url": "https://it.wikipedia.org/wiki?curid=2086716", "title": "Arctic Bay", "text": "Arctic Bay (Inuktitut: \u1403\u1483\u1431\u140a\u1550\u152a\u1483, \"Ikpiarjuk\") \u00e8 un insediamento Inuit situato nella parte settentrionale della Penisola Borden sull'Isola di Baffin, nella Regione di Qikiqtaaluk del Nunavut, in Canada. Secondo i dati del censimento del 2006 gli abitanti erano 690. Sempre secondo questi dati, la popolazione \u00e8 aumentata del 6,8% rispetto al rilevamento del 2001. Le lingua principali sono l'inuktitut e l'inglese.\nStoria.\nLa regione di Arctic Bay fu per la prima volta occupata circa 5000 anni fa, da trib\u00f9 nomadi di Inuit che si stavano trasferendo dalle regioni occidentali. Nel 1872, una baleniera europea, la \"Arctic\", capitanata da Willie Adams, pass\u00f2 per questa regione, dando all'insediamento il nome attuale.\nNome.\nIl termine Inuit per Arctic Bay \u00e8 \"Ikpiarjuk\", che in italiano significa \"cavit\u00e0\". Questo nome descrive le alte colline che sovrastano la baia ormai asciutta. Verso sudest invece si erge la montagna King George V, che domina il paesaggio dell'insediamento.\nAttivit\u00e0.\nLa comunit\u00e0 \u00e8 servita da una fornitura annuale di cargo per le merci, e anche dall'Aeroporto di Arctic Bay nei casi di emergenza. Esiste inoltre una strada che collega il paese a Nanisivik, una comunit\u00e0 mineraria che ormai ha cessato di produrre materie prime. I cittadini hanno sperato di poter usufruire delle infrastrutture provenienti da Nanisivik per migliorare la propria condizione, ma tutto \u00e8 stato inutile per la contaminazione della zona da zinco. Comunque nell'aprile del 2007 si \u00e8 proceduto allo spostamento di una chiesa da Nanisivik ad Arctic Bay.\nVoli regolari da e per Arctic Bay passano attraverso il Nanisivik Airport. Attualmente tali voli sono gestiti dalla \"First Air\", con partenze da Iqaluit e da Resolute. La comunit\u00e0 ha una propria scuola, la \"Inuujaq School\", che conta circa 200 studenti. La zona \u00e8 popolare fra i cacciatori di orsi polari, sebbene vi siano norme sempre pi\u00f9 restrittive al riguardo. L'attuale sindaco \u00e8 Andrew Taqtu, noto per la sua preferenza a conservare le antiche tradizioni di caccia, come mostrato anche dal film della BBC \"A Boy Among Polar Bears\". Arctic Bay \u00e8 sede anche dell'annuale Nunavut Midnight Sun Marathon, una delle competizioni sportive pi\u00f9 a nord del mondo. Nella zona di Arctic Bay c'\u00e8 la minor marea di tutto il Canada.\nIstruzione.\nLa \"Inuujaq school\" \u00e8 la scuola principale della regione, con classi per tutte le et\u00e0. Esiste anche l'Arctic College, dove viene insegnato il \"Nunavut Teachers Education Program\" (NTEP), sistema educativo per insegnanti del Nunavut. Dato che gli unici estranei alla comunit\u00e0 sono gli uomini del personale governativo, la rappresentanza studentesca \u00e8 quasi interamente Inuit e la prima lingua parlata \u00e8 l'Inuktitut.\nLa \"Inuujaq School\" nel marzo 2006 ha stretto rapporti con la YMCA di Toronto, per un progetto di scambio culturale. Ogni anno quindici bambini e due adulti da Ikpiarjuk viaggiano a Toronto per un soggiorno di una settimana. Poi, 15 persone di Toronto si spostano a Ikpiarjuk per nove giorni fra la cultura e la civilt\u00e0 Inuit. Mentre gli studenti ad Arctic Bay prendono confidenza con la pesca e con il sole di mezzanotte, gli studenti a Toronto viaggiano per l'Ontario visitando anche la CN Tower, la Hockey Hall of Fame e le Cascate del Niagara."}
{"id": "2086722", "revid": "174925", "url": "https://it.wikipedia.org/wiki?curid=2086722", "title": "Corvey sul Weser", "text": ""}
{"id": "2086729", "revid": "1924342", "url": "https://it.wikipedia.org/wiki?curid=2086729", "title": "I Walk the Line (singolo Johnny Cash)", "text": "I Walk the Line \u00e8 una canzone scritta ed interpretata da Johnny Cash e registrata nel 1956. Nel 2003, la rivista \"Rolling Stone\" ha posizionato il brano alla trentesima posizione della Classifica delle 500 migliori canzoni della storia della musica. Nel 2006 la Levi Strauss &amp; Co. ha prodotto tre campagne pubblicitarie utilizzando il brano.\nProduzione.\nFu prodotta da Sam Phillips e registrata presso i Sun Studio il 2 aprile 1956, venendo pubblicata su disco singolo il successivo primo maggio. \nDurante la propria carriera Cash registr\u00f2 nuovamente il brano altre tre volte: la prima nel 1964 per l'album \"I Walk the Line, l\"a seconda nel 1971 per la colonna sonora di \"Un uomo senza scampo\" e infine nel 1988 per un album di greatest hits.\nAccoglienza.\nFu il primo brano di Cash a raggiungere la prima posizione in classifica, divenendo poi uno dei suoi pi\u00f9 famosi. Rimase per sei settimane in vetta alla classifica \"Country Charts\" durante l'estate e raggiunse anche la posizione n. 19 della Pop Chart di Billboard.\nCover.\nIl genero di Cash, il cantautore Rodney Crowell adatt\u00f2 il brano in \"I Walk the Line (Revisited)\", che registr\u00f2 in duetto con Cash e fu incisa nell'album del 2001 \"The Houston Kid\". Altre cover del brano sono state registrate del gruppo Live e dalla rock band indie Murder by Death. La cantante statunitense Halsey ha reinterpretato la canzone inserendone una versione nel suo album \"Badlands\"\nColonne sonore.\nIl film del 1970 \"Un uomo senza scampo\" (in originale \"I Walk the Line\") con protagonista Gregory Peck, utilizzava questa canzone insieme ad altre di Johnny Cash nella propria colonna sonora. Nel 2005 fu prodotto un film biografico sulla vita del cantante, intitolato \"Walk the Line - Quando l'amore brucia l'anima\" con protagonista Joaquin Phoenix e diretto da James Mangold."}
{"id": "2086746", "revid": "88740", "url": "https://it.wikipedia.org/wiki?curid=2086746", "title": "Kingsland", "text": ""}
{"id": "2086749", "revid": "124123", "url": "https://it.wikipedia.org/wiki?curid=2086749", "title": "Umfredo I di Toron", "text": "Appare per la prima volta nel 1115 come vassallo di Joscelin de Courtenay, principe di Tiberiade.\nIl castello di Toron fu costruito da Ugo di Saint Omer, secondo principe di Galilea, negli anni successivi al 1105,\ndopo la morte di Ugo divenne una signoria indipendente che, prima del 1109, fu assegnata ad Umfredo.\nDopo di lui il castello e la signoria passarono a suo figlio Umfredo II, della cui madre non si conosce il nome.\nUmfredo fu certo uno dei Normanni provenienti dall'Italia che presero parte alla Prima crociata. Forse era figlio di Ermanno d'Altavilla ."}
{"id": "2086754", "revid": "1793900", "url": "https://it.wikipedia.org/wiki?curid=2086754", "title": "Grand Lake", "text": "Il Grand Lake \u00e8 un lago del Colorado situato nella contea di Grand, da cui prende il nome. Costituisce una delle sorgenti del fiume Colorado. \nL'altitudine della superficie del lago \u00e8 di 2.550 metri. \nSulle sue rive \u00e8 situata l'eponima cittadina di Grand Lake. \u00c8 il pi\u00f9 grande lago naturale nello Stato del Colorado, formato dallo sbarramento di diversi torrenti da parte di una morena. Con una profondit\u00e0 di 475 m, \u00e8 anche il terzo pi\u00f9 profondo del Canada dopo il Grande Lago degli Schiavi (614 m) e il lago Quesnel (610 m). \u00c8 adiacente al Rocky Mountain National Park. Il lago era chiamato \"Spirit Lake\" dai nativi americani della trib\u00f9 Ute perch\u00e9 credevano che le sue gelide acque fossero la dimora delle anime dei defunti, e per questo motivo lo evitavano.\nColorado Big Thompson Project.\nIl lago Grand forma un unico bacino d'acqua con il lago artificiale Shadow Mountain Lake, che fluisce nel lago Granby. L'acqua contenuta in quest'ultimo \u00e8 pompata verso lo Shadow Mountain e il lago Grand, proprio sotto la Continental Divide attraverso l'Alva B. Adams Tunnel fino al Big Thompson River nel versante orientale delle Montagne Rocciose. Da qui, le acque si immettono nel fiume South Platte e sono usate per l'agricoltura, usi domestici e industriali. Questa \u00e8 la prima di molte grandi deviazioni di acqua dal bacino idrico del fiume Colorado tra l'omonimo Stato e il golfo della California."}
{"id": "2086756", "revid": "180559", "url": "https://it.wikipedia.org/wiki?curid=2086756", "title": "Federazione cestistica del Marocco", "text": "La F\u00e9d\u00e9ration Royale Marocaine de Basket-Ball \u00e8 l'ente che controlla e organizza la pallacanestro in Marocco.\nLa federazione controlla inoltre la nazionale di pallacanestro del Marocco e ha sede a Rabat.\n\u00c8 affiliata alla FIBA dal 1936 e organizza il campionato di pallacanestro del Marocco."}
{"id": "2086757", "revid": "1543377", "url": "https://it.wikipedia.org/wiki?curid=2086757", "title": "NBA All-Star Game 1972", "text": "L'NBA All-Star Game 1972, svoltosi a Inglewood, vide la vittoria finale della Western Conference sulla Eastern Conference sulla per 112 a 110.\nJerry West, dei Los Angeles Lakers, fu nominato MVP della partita."}
{"id": "2086760", "revid": "124800927", "url": "https://it.wikipedia.org/wiki?curid=2086760", "title": "Suddivisione amministrativa del Regno di Napoli", "text": "Le province napolitane o anche, province napoletane, furono le circoscrizioni amministrative in cui era suddiviso il Regno di Napoli. L'assetto organizzativo del territorio e, in particolar modo, la confinazione delle province deriv\u00f2 dalla ripartizione territoriale stabilita con i giustizierati di et\u00e0 normanno-sveva, dai quali derivarono le province. Queste, sebbene oggetto, nel corso dei secoli, di modifiche nei confini e nell'organizzazione amministrativa, mantennero inalterati il loro numero e i loro toponimi, almeno fino alle riforme di et\u00e0 napoleonica.\nOrigine.\nIn seguito all'istituzione del Regno di Sicilia, Ruggero II estese il sistema dei giustizierati anche alla parte continentale dello Stato siciliano. Il sovrano riorganizz\u00f2 il Regno suddividendolo, idealmente, quando non amministrativamente, in due macroaree, la prima, che includeva i territori siciliani e calabresi, costituiva il Regno di Sicilia propriamente detto, la seconda, che includeva i restanti territori peninsulari, costituiva il Regno di Puglia. Ciascuna di dette aree era frazionata in pi\u00f9 giustizierati\u00a0\u2013distretti di giustizia governati da un funzionario di nomina reale, il giustiziere, che rappresentava l'autorit\u00e0 del sovrano a livello provinciale. Il numero e i toponimi di queste unit\u00e0 amministrative, per\u00f2, furono variabili nel tempo.\nL'organizzazione territoriale fissata da Federico II diede un assetto pi\u00f9 stabile alle circoscrizioni amministrative in cui l'Imperatore suddivise il Regno di Sicilia. Il sovrano mantenne la detta suddivisione in macroaree, mutando, per\u00f2, il nome di esse in Capitaneria \"a Porta Roseti usque limitem Regni\" (da Roseto sino ai confini del Regno) e Capitaneria \"a Porta Roseti usque Farum et Sicilia\" (da Roseto sino al Faro di Messina e Sicilia) e stabil\u00ec, con le costituzioni di Melfi del 1231, il numero dei giustizierati in undici; di essi, nove ricadevano nella parte continentale del Regno. Fu dalla riorganizzazione di questi nove giustizierati, avvenuta in epoca angioina e, poi, aragonese che presero forma le dodici province storiche del Regno di Napoli.\nLe dodici province storiche.\nVolendo mantenere una sorta di continuit\u00e0 con l'organizzazione amministrativa federiciana, gli angioini lasciarono inalterato il sistema dei giustizierati, sebbene essi accrebbero il numero delle circoscrizioni. Nel 1273, infatti, con il diploma di Alife, Carlo I suddivise l'Abruzzo in due distinti giustizierati: l'Abruzzo ulteriore e l'Abruzzo citeriore, ovvero \"Aprutium ultra flumen Piscariae\" e \"Apriutium citra flumen Piscariae\", fissando il confine tra le due nuove province lungo il corso del fiume Pescara.\nLa guerra del Vespro e la successiva Pace di Caltabellotta, che comportarono la formazione di due differenti entit\u00e0 statuali, una peninsulare, rimasta agli Angi\u00f2, e una insulare, la cui corona pass\u00f2 a Pietro III di Aragona, comportarono anche dei mutamenti nell'organizzazione territoriale dello Stato peninsulare. Nel 1284, infatti, Carlo d'Angi\u00f2 suddivise il giustizierato di Principato e Terra Beneventana in due distinte province. Il sovrano, temendo che il conflitto per il controllo del Regno di Sicilia potesse coinvolgere pure la Terra Beneventana, decise di separare, anche amministrativamente, questo territorio (gi\u00e0 delimitato da suoi propri confini naturali) dal resto della provincia. Furono istituiti, quindi, il \"Principatus ultra serras Montorii\", ovvero il Principato Ultra, e il \"Principatus citra serras Montorii\", ovvero il Principato Citra, individuando quali confini tra le due province i monti Picentini e le colline del montorese.\nIl processo di formazione del territorio e dell'identit\u00e0 delle province riguard\u00f2 anche i toponimi delle stesse. Risale al 1415, durante il regno di Giovanna II, uno dei primi documenti che testimoniano il mutamento di nome delle province calabresi. In un cedolario di quell'anno, infatti, il giustizierato di Calabria viene indicato come Calabria Ultra, mentre resta immutata la denominazione di Valle di Crati e Terra Giordana per l'altro giustizierato, sebbene, gi\u00e0 nel 1280, il confine tra le due Calabrie avesse subito un'importante variazione, con il passaggio di molta parte del territorio storico della Terra Giordana al giustizierato di Calabria. Con il passare del tempo, per\u00f2, i toponimi delle province calabresi cambiarono definitivamente, essendosi affermati, oltre che nell'uso comune, anche in quello ufficiale, i nomi di \"Calabria Citra flumen Nhetum\", in luogo di Valle di Crati e Terra Giordana, e di \"Calabria Ultra flumen Nhetum\", in luogo di Calabria.\nIn epoca aragonese, il sistema dei giustizierati fu soppresso: la figura del giustiziere fu sostituita da un funzionario, sempre di nomina reale, definito \"preside\", mentre le circoscrizioni amministrative furono indicate, semplicemente, come \"province\". Proprio in et\u00e0 aragonese, a partire dalla seconda met\u00e0 del XV secolo, si cominci\u00f2 a considerare il territorio del Regno suddiviso in dodici circoscrizioni: il Contado di Molise, che, sino ad allora, aveva formato un'unica unit\u00e0 amministrativa con la Terra di Lavoro, prese a essere considerato, di fatto, come la dodicesima provincia dello Stato napolitano. In verit\u00e0, tale nuovo status fu pi\u00f9 formale che sostanziale, poich\u00e9, fino al 1538, l'amministrazione del Molise fu congiunta, comunque, a quella della Terra di Lavoro e, da quell'anno e fino al 1806, fu legata, poi, a quella della Capitanata.\nSuddivisione amministrativa.\nSegue l'elenco delle dodici province storiche del Regno di Napoli.\nIl decennio francese.\nGiuseppe Bonaparte, con la legge n. 132 dell'8 agosto 1806 \"sulla divisione ed amministrazione delle provincie del Regno\", riform\u00f2 la ripartizione territoriale dello Stato sulla base del modello francese. Furono stabilite, allo stesso tempo, tre nuove province: la provincia di Napoli, istituita per distacco dalla Terra di Lavoro, l'Abruzzo Ulteriore I e l'Abruzzo Ulteriore II, nate dalla scissione dell'Abruzzo Ulteriore in due distinte province. Solo per poche settimane, sulla base del detto provvedimento legislativo, la Capitanata e il Contado di Molise formarono un'unica provincia; gi\u00e0 con la legge n. 189 del 27 settembre 1806, infatti, esse si resero indipendenti: il Molise acquis\u00ec definitivamente l'autonomia amministrativa e il numero delle province veniva stabilito in quattordici. Negli anni successivi (tra il 1806 e il 1811), una serie di decreti, tra i quali il n. 922 del 4 maggio 1811, \" per la nuova circoscrizione delle quattordici provincie del Regno di Napoli\", complet\u00f2 il percorso d'istituzione delle province, con la specifica dei comuni che in esse rientravano e la definizione dei limiti territoriali e delle denominazioni di distretti e circondari nei quali veniva suddivisa ciascuna provincia.\nLe province napoletane nel 1860.\nCon la caduta del Regno delle Due Sicilie nel 1860 il territorio continentale del regno fu dal 25 giugno sotto il controllo della Dittatura di Garibaldi, con la dizione di \"Province napoletane\".\nIl 21 ottobre si tenne il plebiscito con il quesito: \"Il popolo vuole l'Italia Una e Indivisibile con Vittorio Emanuele Re costituzionale e i suoi legittimi discendenti?\". Il quesito fu approvato con il 99,21% dei consensi. A Napoli il presidente della Suprema Corte annunci\u00f2 il risultato dello scrutinio generale da una tribuna appositamente collocata sulla piazza di San Francesco di Paola, successivamente ribattezzata piazza del Plebiscito.\nIl 17 dicembre 1860 il Re Vittorio Emanuele II firmava a Napoli il Decreto di annessione delle Province Napoletane.\n Una Luogotenenza del Re per le province napoletane fu istituita fino al 1861, data della proclamazione del regno d'Italia, con luogotenente Eugenio di Savoia, principe di Carignano."}
{"id": "2086762", "revid": "228587", "url": "https://it.wikipedia.org/wiki?curid=2086762", "title": "Acciaio (personaggio)", "text": "Acciaio (\"Steel\"), il cui vero nome \u00e8 John Henry Irons, \u00e8 un personaggio dei fumetti, noto anche come \"Man of Steel/Uomo d'Acciaio\", pubblicato negli Stati Uniti d'America da DC Comics. Ideato da Louise Simonson e dal disegnatore Jon Bogdanove, ha esordito sul n. 500 della serie a fumetti \"Adventures of Superman\" nel giugno 1993. La caratterizzazione del personaggio \u00e8 ispirata all'eroe nazionale americano John Henry.\nIl personaggio esord\u00ec nel 1993 come uno dei potenziali sostituti di Superman dopo la sua morte, attrezzandosi con un'armatura e uno speciale martello, in modo da rimpiazzare parzialmente le sovrumane capacit\u00e0 fisiche del kryptoniano. Dopo il ritorno in vita di Superman, continu\u00f2 la sua attivit\u00e0 di supereroe, come protagonista di una propria serie oltre a divenire membro della Justice League of America nella serie \"JLA\" scritta da Grant Morrison.\nAltri personaggi hanno utilizzato il nome di Acciaio/Steel nell'universo DC oltre a John Irons:\nStoria editoriale.\nLa prima serie a fumetti dedicata al personaggio venne scritta da Louise Simonson e poi da Christopher Priest dal 1994 al 1998.\nBiografia del personaggio.\nLa morte di Superman.\nIl dottor John Henry Irons era un ingegnere bellico che rimase disgustato quando il BG-60, un potente cannone energetico manuale da lui progettato quando lavorava alle AmerTek Industries, fece strage di persone innocenti. Dal momento che la societ\u00e0 per la quale lavorava lo costrinse a rimanere a lavorare, inscen\u00f2 la sua morte e si trasfer\u00ec a Metropolis. Mentre era la lavoro in un cantiere, cadde da un grattacielo nel tentativo di salvare altri ma fu salvato da Superman. Volendo ringraziarlo Superman gli disse solo di vivere \"\u00abuna vita che valeva la pena salvare\u00bb\". Dopo la morte di Superman causata da Doomsday, Irons tent\u00f2 di combattere contro questi con l'ausilio di un martello da fabbro ma fin\u00ec sepolto dalle macerie risvegliandosi poco dopo la morte di Superman. Ripresosi, scopr\u00ec che nella guerra fra bande della citt\u00e0 veniva usato come arma il \"Tostapane BG-80\", una versione avanzata del suo progetto. Irons cre\u00f2 e indoss\u00f2 un'armatura potenziata in memoria di Superman al fine di fermare la guerra, cos\u00ec come la diffusione delle armi che erano state distribuite d Angora Lapin - alias il Coniglio Bianco - un'ex collega e amante durante il suo lavoro alle AmerTek Industries.\nDurante la storia \"Il Regno dei Supermen\", venne chiamato \"Uomo d'Acciaio\", poi abbreviato in \"Acciaio\" da Superman in persona. Durante la morte di Superman, sebbene Acciaio non afferm\u00f2 mai di essere il \"vero Superman\", Lois Lane consider\u00f2 seriamente la possibilit\u00e0 che Irons potesse essere qualcuno il cui corpo era abitato dall'anima di Superman; Lois incontr\u00f2 tutti e quattro i \"Supermen\" che apparvero dopo l'apparente morte dell'originale e mentre non concluse mai che nessuno di loro era quello vero, dimostr\u00f2 minore scetticismo verso Acciaio di quanto fece con gli altri tre.\nRitorno a Washington.\nSuccessivamente Acciaio lasci\u00f2 Metropolis per fare ritorno a Washington D.C.. La AmerTek attaccarono casa sua (probabilmente per distruggere le propriet\u00e0 di quando inscen\u00f2 la propria morte). Tra l'attacco e il sapere che i \"Tostapane\" venivano usati nelle strade di Washington D.C., riforgi\u00f2 la sua armatura (ora pi\u00f9 forte che mai); cominci\u00f2 la sua battaglia contro la AmerTek, che sapeva essere responsabile della perdita delle armi per le strade. Tuttavia, Acciaio decise di non usare la \"S\" sulla sua armatura, perch\u00e9 sapeva che le sue azioni lo avrebbero portato al di fuori della legge.\nLa famiglia di Acciaio fu introdotta in questa serie: i suoi nonni, Butter e Bess, sua cognata Blondell e i suoi bambini Jemahl, Natasha, Paco, Tyke e Darlene (questi ultimi due furono adottati).\nLe prime avventure di Acciaio lo misero contro la AmerTek e contro le gang della citt\u00e0 che usavano le sue armi. Suo nipote Jemahl si unisce ad una di queste gang credendo che avrebbe ricevuto protezione, senza sapere, invece, che lo usavano per arrivare ad Acciaio. Tyke fin\u00ec paralizzato da un proiettile diretto a Jemahl e Blondell fu aggredita. Acciaio butt\u00f2 gi\u00f9 la AmerTek e le gang e si concentr\u00f2 su chi aiutava la AmerTek a distribuire le armi. Questo lo port\u00f2 ad un gruppo chiamato BLACK Ops, guidato dal criminale Hazard.\nAcciaio si un\u00ec brevemente con Maxima, che era ancora sulla Terra e collaborava con la Justice League, per aiutarla contro un despota alieno chiamato De'cine. Durante quel periodo, Acciaio svilupp\u00f2 l'abilit\u00e0 di teleportare la sua armatura. All'inizio, gli sembr\u00f2 istintiva (accadeva quando si trovava in pericolo mortale) ma presto cominci\u00f2 a controllarlo meglio, sebbene non avesse idea di come accadeva.\nAcciaio continu\u00f2 la sua battaglia contro la BLACK Ops di Hazarde contro il ritorno del Coniglio Bianco. Un cacciatore di taglie chiamato Chindi tent\u00f2 di abbatterlo, ma dopo aver scoperto che Hazard faceva esperimenti sui bambini, fin\u00ec per allearsi con Irons. Acciaio fu chiamato via dalla Terra come parte della \"Squadra di Salvataggio\" di Superman, quando quest'ultimo fu portato in giudizio per la distruzione di Krypton.\nLa tragedia colp\u00ec la famiglia Irons al ritorno di Acciaio dallo spazio. Tyke, frustrato e arrabbiato a causa della sua condizione, trad\u00ec l'identit\u00e0 segreta di John Henry agli uomini che lavoravano per Hazard. Hazard liber\u00f2 un cyborg chiamato Hardwire che apr\u00ec il fuoco sulla famiglia Irons. La maggior parte di loro riport\u00f2 ferite superficiali, tranne Butter che fu ferito gravemente. L'Assistenza Sociale venne a reclamare Tyke e Darlene. Tyke alla fine risulter\u00e0 sotto la custodia di Hazard. Hardwire batte Acciaio al Washington Monument, suicidandosi. Acciaio dovette teleportare via la sua armatura per salvarsi la vita, ma questo lo port\u00f2 a rivelare la sua identit\u00e0 al mondo intero. Acciaio fu preso da Hazard, ma pianific\u00f2 la sua fuga. Intanto trov\u00f2 un'arma anti-materia, chiamata Annichilatore, che lui stesso aveva disegnato e nascosto anni prima per l'ultimo incontro con Hazard.\nA questo punto si rende conto che pu\u00f2 teleportare se stesso oltre alla sua armatura. Distrugge Hazard e la sua tana nella battaglia, e tre dei soldati di Hazard verranno apparentemente uccisi da Irons.\nOra che la sua identit\u00e0 \u00e8 stata svelata, la famiglia Irons, non ha pace. Sono assaliti dai vicini e da una moltitudine di gente. La famiglia viene attaccata da Dottor Polaris, dal Parassita e da altri. La nonna di Irons, Bess, rimane uccisa e la famiglia viene costretta a nascondersi, ricollocata da un amico di John Henry chiamato Double.\nAcciaio apprende che i tre soldati di Hazard sono vivi. I tre si alleano con lui per aiutarlo a sconfiggere una delle sue armature che li attacca. Acciaio immagin\u00f2 che l'armatura venne alla vita a causa della sua colpevolezza e degli strani effetti del teletrasporto. Pianific\u00f2 di bandire il mostro e riprendersi l'armatura.\nIl titolo ricevette uno sconvolgimento quando Christopher Priest divenne lo scrittore principale per il numero n. 34. Acciaio si ricolloc\u00f2 a Jersey City con Natasha e cominci\u00f2 a lavorare in un ospedale. Costru\u00ec una nuova versione della sua armatura molto meno potente della precedente (ma col ritorno dell'emblema di Superman sui di essa). Le sue avventure a Jersey City sono molto pi\u00f9 mondane, nonostante il cambio di direzione (il quale oltre al lavoro, includeva una storia sentimentale). La serie ospit\u00f2 anche io ritorno di suo fratello, Clay, un killer che si pensava fosse morto. Clay assunse l'identit\u00e0 di \"Crash\" e pens\u00f2 di rubare un paio di stivali a razzo di Acciaio prima di trasformarsi, cos\u00ec che potesse salvare sua figlia, Nat, quando avrebbe avuto bisogno di una trasfusione di sangue. La serie fu cancellata col numero n. 52 in cui Acciaio correva all'ospedale dopo aver smascherato il suo precedente coordinatore, il Dottor Villain (pronunciasi Will-hane).\nI mondi collidono.\nDurante la serie crossover I Mondi Collidono tra la DC e la Milestone Media, Acciaio incontra la sua controparte della Milestone Hardware. Entrambi gli eroi chiedono all'altro una spiegazione; Acciaio pensa che Hardware sia troppo impulsivo e ribelle, mentre Hardware pensa che Acciaio sia troppo fiducioso e ingenuo.\nLa JLA e gli Uomini d'Acciaio.\nDurante la cancellazione della sua serie, Acciaio fu reclutato come membro della Justice League, dovuto alla preoccupazione di Batman che la League aveva troppe braccia e necessitava di pi\u00f9 menti. Durante il periodo con la League, Acciaio ebbe un ruolo cruciale nella sconfitta di nemici quali Prometheus e Queen Bee. Fu addirittura il leader del team di riserva rimasto nel presente durante la Crisi DC One Million, una squadra composta da Cacciarice, Barda, Plastic Man e Zauriel. Dopo la battaglia contro Mageddon, cess\u00f2 di essere un membro a tempo pieno della League, sebbene fosse un membro di supporto per qualche tempo. Divenne anche un membro regolare dei titoli di Superman, essendo ritornato a Metropolis per mandare avanti il suo negozio con Nat, chiamato \"Steelworks\". Rivel\u00f2 addirittura di aver saputo l'identit\u00e0 di Superman per qualche tempo. I due divennero una sorta di partner e John Henry aiut\u00f2 Superman a costruire una nuova Fortezza della Solitudine.\nAcciaio si ritir\u00f2 dal servizio attivo durante la guerra contro Imperiex, dopo che rimase ferito gravemente mentre indossava l\"'Entropy Aegis\", un'armatura aliena costruita sul pianeta Apokolips; l'armatura consum\u00f2 quasi tutta la sua anima quando fu preso dal Black Racer mentre tentava di liberare Doomsday per metterlo contro Imperiex.\nPensione.\nDurante il suo pensionamento, Irons fece un'armatura per sua nipote, Natasha Irons, che divenne il nuovo Acciaio. Sebbene non fosse da tempo in azione contro il crimine rimase un importante alleato di Superman. Involontariamente usurp\u00f2 la posizione di Emil Hamilton come guru della tecnologia di Superman, uno dei molti sviluppi che portarono all'emergenza di Ruin.\nAltre versioni del personaggio.\nHenry Heywood.\nIl personaggio venne creato da Gerry Conway e Don Heck ed \u00e8 protagonista di storie ambientate durante la seconda guerra mondiale, nella quale rimase ferito quando alcuni sabotatori nazisti fecero saltare in aria una base dei Marine; per salvarlo dalle ferite, lo scienziato Gilbert Giles introdusse nel suo corpo dei dispositivi d'acciaio che resero il suo corpo invulnerabile e gli diedero una superforza. Con queste nuove capacit\u00e0, Henry adott\u00f2 l'identit\u00e0 eroica del patriottico \"Comandante Steel\" e combatt\u00e9 durante il conflitto unendosi all'All-Star Squadron. Alla fine della guerra, si ritir\u00f2 e divenne un ricco industriale.\nHenry \"Hank\" Heywood III.\nIl personaggio venne creato da Gerry Conway dell'eroe della seconda guerra mondiale; quest'ultimo inser\u00ec nel corpo del nipote i medesimi componenti meccanici che gli diedero i suoi poteri, pare per salvargli la vita. Hank III divenne membro della Justice League America quando il team si trasfer\u00ec a Detroit, al fianco di eroi esperti come Aquaman, Martian Manhunter e Zatanna, in una formazione inusuale della Lega che comprendeva oltre a lui giovani eroi inesperti come l'ispanico Vibe o la zingara Gipsy. Steel II prese parte alla Crisi sulle Terre infinite, e successivamente mor\u00ec in battaglia. Il suo corpo \u00e8 stato conservato nel bunker della JLA, prima di venir distrutto dal criminale Despero.\nNathan Heywood.\nIl personaggio venne creato da Goeff Johns e Alex Ross ed \u00e8 il cugino di Hank II e nipote di Henry Heywood. Star del football ai tempi della scuola, dovette ritirarsi a causa di un infortunio al ginocchio. Mentre si teneva una riunione di famiglia, gli Heywood vennero attaccati da Vandal Savage e dalla cellula criminale denominata Quarto Reich. Qui Nathan venne ferito e il suo corpo venne a contatto con del metallo liquido che lo tramut\u00f2 in un essere vivente composto di acciaio. Il Dottor Mid-Nite e Mister Terrific crearono per lui un costume che gli consent\u00ec di controllare i suoi poteri, abbassandoli ad un livello pi\u00f9 gestibile. I due scelsero i colori della bandiera U.S.A, retaggio degli Heywood. Dopo esser stato ribattezzato da Power Girl \"Citizen Steel\" si un\u00ec alla Justice Society."}
{"id": "2086764", "revid": "110157", "url": "https://it.wikipedia.org/wiki?curid=2086764", "title": "Federazione cestistica del Mozambico", "text": "La Federa\u00e7\u00e3o Mo\u00e7ambicana de Basquetebol \u00e8 l'ente che controlla e organizza la pallacanestro in Mozambico.\nLa federazione controlla inoltre la nazionale di pallacanestro del Mozambico e ha sede a Maputo.\n\u00c8 affiliata alla FIBA dal 1978 e organizza il campionato di pallacanestro del Mozambico."}
{"id": "2086767", "revid": "1568601", "url": "https://it.wikipedia.org/wiki?curid=2086767", "title": "Erta Ale", "text": "Erta Ale \u00e8 una catena di vulcani posta nel Triangolo di Afar, Etiopia.\nDescrizione.\nA nord termina nella pianura di sale, a sud si estende fino al Lago Afrera detto anche Giulietti, a ovest \u00e8 delimitata dalla scarpata dell'altopiano etiope e ad est dalla scarpata della Dancalia. Occupa una superficie di 2350\u00a0km\u00b2. Sulle scarpate laterali affiorano sedimenti corallini, tra le quote di meno 30 e pi\u00f9 90. Questi sedimenti, assieme agli importati sedimenti salini, dimostrano che questa depressione fu in passato occupata dal Mar Rosso, si ritiene tra i 200.000 e gli 80.000 anni fa (Pleistocene superiore). La regione, interamente desertica, \u00e8 formata da crosta basaltica, frutto dell'allargamento della crosta terrestre in questa zona. \nLa catena conta molti vulcani a scudo: i principali, procedendo da nord a sud, sono il Gada Ale (detto anche Kebrit Ale) alto 287 metri, l'Alu-Dala Filla (o Dalafilla) alto 613 metri, il Borale Ale alto 668 metri, l\"'Erta Ale\", il Hayli Gubbi alto 521 metri e l'Ale Bagu alto 1031 metri; quest'ultimo \u00e8 l'unico a non trovarsi sull'asse principale della faglia. Il pi\u00f9 famoso porta il nome della catena stessa, \u00e8 alto 613 metri, con un lago di lava permanente. \nIl calore indotto dal mantello non riesce talvolta a conservare la crosta alla stato liquido, perci\u00f2 ogni tanto sul lago si forma una crosta nera frutto del raffreddamento. Solitamente per\u00f2 la temperatura di 1200\u00ba Celsius consente il mantenimento dello stato liquido al lago, sulla cui superficie si possono osservare pezzi basaltici galleggianti come fossero iceberg.\n\u00c8 uno dei quattro vulcani che, nel mondo, permettono l'osservazione di questo straordinario e spettacolare fenomeno. La faglia che attraversa la depressione, che marca l'allontanamento della placca araba dalla placca africana, permette la fuoriuscita di magma, fenomeno che normalmente avviene solo nelle dorsali oceaniche, in mare aperto e a grande profondit\u00e0, quindi molto pi\u00f9 difficilmente osservabile.\nIl vulcano Erta Ale.\nIl vulcano \u00e8 il pi\u00f9 attivo dell'omonima catena, alto 613\u00a0m ed \u00e8 posto nella parte centrale della catena stessa.\nNel 1968, una prima spedizione franco-italiana di vulcanologi giunse sulla sommit\u00e0 del vulcano. Haroun Tazieff e Giorgio Marinelli osservarono due laghi di lava: un lago di cento metri di diametro molto attivo nel cratere nord ed un lago di 65 metri di diametro, meno attivo, nel cratere centrale. I due si trovavano 165 metri sotto al bordo dei cratere, probabilmente attivi dal 1906. Il livello dei laghi varia molto nel tempo: nel 1971 non erano che ad una decina di metri dal bordo dei crateri e aveva le stesse dimensioni nelle osservazioni dell'anno successivo; in seguito vi furono delle fuoriuscite di lava che invasero i bordi della caldera. Questa situazione si protrasse fino al 1974. La guerra nella regione non permise altre osservazioni in loco fino al 1992, tranne qualche raro sorvolo o osservazioni dallo spazio. Il livello del lago era nel frattempo sceso a cento metri con un diametro da 40 a 70 metri.\nNel 2001, con il termine del conflitto con l'Eritrea, nuove spedizioni scientifiche poterono recarsi in loco. Il lago misurava allora 80 metri per 100, e si situava a una profondit\u00e0 di 80 metri con emissioni regolari di fontane di lava alte 5-10 metri. Da questa data il vulcano \u00e8 regolarmente visitato, il sito mostra repentini e importanti cambiamenti sia nella sua estensione sia nella sua profondit\u00e0.\nDopo un breve periodo di calma l'eruzione \u00e8 ripartita. Il lago di lava del cratere sud \u00e8 ricomparso, con variazioni del suo livello che variano da un mese all'altro.\nIl 5 novembre 2008 una nuova attivit\u00e0 vulcanica ha preso inizio con la fuoriuscita di colate di lava da una frattura che si suppone si sia aperta a est del vulcano.\nGeologia.\nLa lava emessa dall\"'Erta Ale\" \u00e8 basaltica, leggermente gasata e la sua pi\u00f9 alta temperatura raggiunge 1\u00a0217\u00a0\u00b0C. Questi dati indicano che il magma \u00e8 dello stesso tipo di quello emesso nelle dorsali oceaniche.\nIl flusso di calore misurato \u00e8 di 30\u00a0kW/m\u00b2."}
{"id": "2086768", "revid": "287204", "url": "https://it.wikipedia.org/wiki?curid=2086768", "title": "Generi di Plantaginaceae", "text": "La voce elenca i generi della famiglia \"Plantaginaceae\"."}
{"id": "2086773", "revid": "106456", "url": "https://it.wikipedia.org/wiki?curid=2086773", "title": "Battaglia di Long Island", "text": "La battaglia di Long Island, combattuta il 27 agosto 1776, fu una sconfitta per l'Esercito Continentale del generale George Washington e l'inizio di una campagna di successi che diede ai britannici il controllo della citt\u00e0 di New York. Avvenuta durante la guerra d'indipendenza americana, la battaglia fu il primo grande scontro armato dopo la dichiarazione d'indipendenza del 4 luglio 1776 e fu inoltre la pi\u00f9 grande battaglia, per dimensioni degli eserciti, di tutto il conflitto.\nDopo la sconfitta britannica nell'assedio di Boston, sancita il 17 marzo 1776, il generale Washington condusse l'Esercito continentale in difesa della citt\u00e0 di New York, allora limitata all'estremit\u00e0 meridionale dell'isola di Manhattan. Washington stabil\u00ec delle difese lungo la baia della citt\u00e0 e attese gli inglesi. In luglio, i soldati britannici del generale William Howe sbarcarono su Staten Island, dove nei mesi successivi, con l'arrivo di cospicui rinforzi di mercenari tedeschi, i cosiddetti \"assiani\", arrivarono a contare 32\u00a0000 uomini. Washington, ritenendo che Manhattan fosse il primo obiettivo inglese, spost\u00f2 l\u00ec il grosso delle sue forze.\nIl 22 agosto, i britannici e gli assiani sbarcarono su Long Island. Dopo cinque giorni di attesa, attaccarono le difese americane a Guan Heights, sfruttando un attacco sul fianco che colse di sorpresa i difensori. Gli americani persero il venti per cento degli uomini e si ritirarono sulle difese a Brooklyn Heights, dove i britannici cominciarono a preparare l'assedio. Nella notte tra il 29 e il 30 agosto, per\u00f2, Washington fece evacuare tutti i suoi uomini su Manhattan. Dopo diverse sconfitte, l'Esercito continentale perse New York e fu costretto a ritirarsi nel New Jersey e in Pennsylvania.\nAntefatti.\nDa Boston a New York.\nNella prima fase della guerra, parte dell'Esercito britannico fu intrappolata a Boston dai ribelli fino al 17 marzo, quando salp\u00f2 alla volta di Halifax, dove attese i rinforzi. Washington quindi cominci\u00f2 a trasferire i suoi reggimenti verso New York, che credeva sarebbe stato il prossimo obiettivo inglese a causa dell'importanza strategica della citt\u00e0. Washington lasci\u00f2 Boston il 4 aprile, arrivando a New York il 13 aprile, quando incontr\u00f2 il generale Charles Lee che aveva precedentemente inviato a New York per realizzare le difese cittadine progettate per impedire solamente le manovre terrestri, poich\u00e9 gli inglesi governavano i mari. Per questi motivi, le barricate e le ridotte furono posizionate all'interno e nei dintorni della citt\u00e0 e nell'area di Brooklyn Heights, oltre l'East River. La zona fu inoltre ripulita da tutti i lealisti, favorevoli alla Corona britannica.\nLa situazione americana.\nWashington cominci\u00f2 a spostare le sue truppe a Brooklyn ad inizio maggio perci\u00f2 in poco tempo furono posizionate alcune centinaia di uomini a Brooklyn. Sul lato orientale dell'East River furono realizzati quattro forti: Fort Stirling a ovest di Brooklyn Heights, Fort Putnam, Fort Greene e Fort Box. Questi forti, circondati da un largo fossato, erano collegati da una serie di trincee ed possedevano un totale di 36 cannoni. Fort Defiance venne costruito pi\u00f9 a sud-ovest e inoltre furono posizionate diverse serie di batterie su Governors Island, a Fort George e su Manhattan, puntate sull'East River.\nWashington era stato autorizzato dal Congresso a reclutare fino a 28\u00a0500 uomini tuttavia, quando giunse a New York, le sue forze contavano su 19\u00a0000 soldati. Tra essi, la disciplina era inadeguata: i compiti giornalieri non venivano eseguiti, i moschetti venivano lasciati nei campi, la selce era rovinata, le baionette venivano usate come coltelli per tagliare il cibo e le armi non subivano la manutenzione necessaria.\nIl comandante dell'artiglieria, Henry Knox, persuase Washington a trasferire dai 500 ai 600 soldati, a cui mancavano i moschetti, a manovrare l'artiglieria. Ad inizio giugno, Knox e Greene ispezionarono l'area a nord della citt\u00e0 per decidere dove posizionare Fort Washington. Venne deciso di costruire un altro fort, Fort Constitution, in seguito rinominato Fort Lee, sul fiume Hudson, il cui scopo sarebbe stato quello di scoraggiare gli inglesi a navigare lungo il fiume.\nL'arrivo britannico.\nIl 28 giugno, Washington venne a sapere che la flotta britannica era salpata da Halifax il 9 giugno e che era diretta verso New York. Il 29 giugno, da Staten Island, giunsero notizie che la flotta inglese era apparsa all'orizzonte. In poche ore, 45 navi britanniche gettarono l'ancora nella zona esterna della baia di New York. Meno di una settimana dopo, a Staten Island vi erano 130 navi, al comando dell'ammiraglio Richard Howe. Con la notizia dell'arrivo britannico, la popolazione si gett\u00f2 nel panico mentre i soldati ribelli corsero ai loro posti. Il 2 luglio, le truppe inglesi cominciarono a sbarcare a Staten Island. I soldati regolari dell'Esercito continentale spar\u00f2 qualche colpo prima di ritirarsi mentre i miliziani newyorkesi passarono alla sponda inglese.\nIl 6 luglio, giunse a New York la notizia che il Congresso aveva votato a favore dell'indipendenza. Il 9 luglio, alle ore 18:00, Washington aveva stabilito che diverse delle sue brigate si trovassero in citt\u00e0 in modo che potessero ascoltare la lettura della Dichiarazione di indipendenza degli Stati Uniti, al termine della quale una folla demol\u00ec la statua di re Giorgio III del Regno Unito. Il corpo della statua fu portato in Connecticut e riusato per realizzare munizioni per i moschetti.\nIl 12 luglio, le navi britanniche \"Phoenix\" e la HMS \"Rose\" salparono dirette alla foce dell'Hudson da dove, in risposta al fuoco delle batterie americane di Fort George, di Brooklyn e di Governors Island, bersagliarono la citt\u00e0. Le navi viaggiarono lungo le sponde del New Jersey e attraverso l'Hudson oltrepassarono Fort Washington e, di notte, giunsero a Tarrytown, nella zona pi\u00f9 selvaggia del fiume. Lo scopo di questo viaggio era tagliare i rifornimenti americani ed incoraggiare i lealisti ad appoggiare ancor pi\u00f9 la causa inglese. Le uniche vittime della giornata furono sei americani che rimasero uccisi nell'esplosione del loro stesso cannone.\nIl giorno seguente, il 13 luglio, il generale Howe tent\u00f2 di aprire i negoziati con gli americani inviando una lettera al generale Washington, consegnata dal tenente Philip Brown che giunse con una bandiera bianca. La lettera era indirizzata a \"George Washington, Esq.\" Brown fu accolto da Joseph Reed, il quale, su ordine di Washington, si affrett\u00f2 a raggiungere la riva del East River assieme a Henry Knox e Samuel Webb. Washington chiese inoltre ai suoi ufficiali se avrebbe dovuto riceverlo o no, dato che la lettera non gli riconosceva il grado di generale, e anonimamente i graduati risposero di no. Brown allora rifer\u00ec a Reed che non vi era nessuno nel loro esercito con il titolo di \"Esq.\". Il 16 luglio, Howe tent\u00f2 nuovamente stavolta indirizzando la richiesta a \"George Washington, Esq., etc., etc.\" ma l'esito fu il medesimo. Il giorno seguente, Howe invi\u00f2 il capitano Nisbet Balfour a chiedere se Washington avrebbe accettato di incontrare l'aiutante di Howe. Washington accett\u00f2 e l'incontro venne fissato per il 20 luglio. Il colonnello James Patterson, l'aiutante di Howe, disse a Washington che il generale britannico aveva ricevuto la delega per garantire il perdono ufficiale ai ribelli ma il comandante americano rispose che chi non ha colpa non ha bisogno del perdono, affermazione che sarebbe stata elogiata in tutti gli Stati Uniti.\nNel frattempo, le navi britanniche continuarono ad arrivare. Il 1\u00ba agosto, giunsero 45 navi con a bordo i generali Henry Clinton e Charles Cornwallis assieme a 3\u00a0000 soldati. Al 12 agosto, altri 3\u00a0000 soldati inglesi e 8\u00a0000 assiani giunsero tra le file dei britannici. A questo punto le forze controrivoluzionarie contavano 400 navi, di cui 73 da guerra, e 32\u00a0000 soldati accampati a Staten Island. Di fronte ad un tale esercito, Washington era certo di doversi aspettare un attacco. Sia Greene che Reed ritenevano che gli inglesi avrebbero attaccato Long Island mentre Washington pensava che l'attacco a Long Island sarebbe stato un diversivo per l'attacco principale che, a parere suo, sarebbe avvenuto a Manhattan. Gli americani divisero quindi il loro esercito in due, posizionandone met\u00e0 a Manhattan e l'altra met\u00e0 a Long Island, quest'ultima al comando di Greene. Il 20 agosto, Greene si ammal\u00f2 e fu costretto a ritirarsi in una casa a Manhattan per curarsi. John Sullivan fu posto al comando finch\u00e9 Greene non sarebbe stato in grado di riprendere servizio.\nL'invasione di Long Island.\nAlle ore 05:10 del 22 agosto, un'avanguardia di 4\u00a0000 soldati, al comando di Clinton e Cornwallis, lasci\u00f2 Staten Island per sbarcare indisturbati a Gravesend Bay, Long Island, alle 08:00. I fucilieri della Pennsylvania, guidati da colonnello Edward Hand, posizionati sulla costa si ritirarono uccidendo il bestiame e bruciando le fattorie lungo la strada. A mezzogiorno, erano gi\u00e0 sbarcati 15\u00a0000 uomini e 40 pezzi d'artiglieria. Con centinaia di lealisti che giungevano per congratularsi con i britannici, Cornwallis avanz\u00f2 con l'avanguardia per una decina di chilometri fino a Flatbush dove stabil\u00ec il suo campo base.\nQuello stesso giorno, Washington ricevette la notizia dello sbarco, tuttavia, gli fu detto che le truppe inglesi ammontavano a 8-9\u00a0000 uomini. Ci\u00f2 convinse il generale di aver ragione ed invi\u00f2 solo altri 1\u00a0500 uomini a Brooklyn, facendo salire il numero degli americani a Long Island a 6\u00a0000 unit\u00e0. Il 24 agosto, Washington sostitu\u00ec il generale Sullivan con Israel Putnam che giunse sull'isola il giorno seguente portando con s\u00e9 sei battaglioni. Nel frattempo giunsero 5\u00a0000 assiani, portando il totale dei soldati britannici a 20\u00a0000 uomini. Nei giorni immediatamente successivi, si verificarono delle brevi schermaglie con i fucilieri americani che di volta in volta colpivano le truppe inglesi che uscivano in pattuglia.\nIl piano americano prevedeva che Putnam avrebbe diretto le difese da Brooklyn Heights mentre Sullivan e Stirling sarebbero rimasti, con le rispettive truppe, a Guan Heights.\nI crinali di Guan raggiungevano i 45\u00a0m di altitudine perci\u00f2 i difensori controllavano la maggior parte delle vie che conducevano a Brooklyn Heights. Washington credeva che posizionando gli uomini sulle colline si sarebbe potuto infliggere pesanti perdite ai britannici prima che questi giungessero a Brooklyn Heights. Vi erano tre vie per raggiungere Brooklyn Heights: a ovest la Gowanus Road, difesa dai 500 uomini di Stirling; al centro la Bedford Road, difesa da 800 uomini al comando di Sullivan; a est la Flatbush Road, difesa da 1\u00a0000 uomini guidati sempre da Sullivan. 6\u00a0000 soldati sarebbero rimasti indietro, presso Brooklyn Heights. Vi era inoltre una quarta via, meno conosciuta, chiamata Jamaica Pass, difesa appena da cinque ufficiali miliziani a cavallo.\nSul fianco britannico, il generale Clinton apprese dell'esistenza del Jamaica Pass dai lealisti locali. Clinton ide\u00f2 un piano il quale prevedeva che il grosso delle forze marciasse di notte, attraversando il Jamaica Pass, per colpire gli americani sul fianco mentre le restanti truppe avrebbero tenuto occupati i ribelli con un attacco diretto. Howe decise che il 26 agosto il piano sarebbe stato attuato: Clinton avrebbe guidato 10\u00a0000 uomini attraverso il passo in una marcia notturna, mentre il generale James Grant avrebbe condotto 4\u00a0000 uomini, tra cui una parte degli assiani, nel diversivo.\nLa battaglia.\nLa marcia notturna.\nAlle ore 21:00, i britannici si misero in cammino. Clinton guid\u00f2 la fanteria leggera con le baionette inastate, seguiti da Cornwallis con otto battaglioni e 14 pezzi d'artiglieria. A sua volta, Cornwallis era seguito da Howe e Hugh Percy con altri sei battaglioni. La colonna, lunga 3\u00a0km, consisteva di 10\u00a0000 uomini guidati da tre agricoltori lealisti verso nord-est per poi virare verso nord presso il villaggio di New Lots.\nLa colonna non incontr\u00f2 truppe americane e giunse ben presto alla taverna \"Da Howard\", a poche centinaia di metri dal Jamaica Pass. Il proprietario e suo figlio furono costretti a mostrare agli inglesi una vecchia pista indiana che attraversava il passo verso ovest. Pochi minuti dopo, i cinque miliziani americani a guardia del passo furono catturati senza sparare un colpo. All'alba la marcia si ferm\u00f2 e gli uomini poterono riposarsi. Alle ore 09:00, spararono due colpi di cannoni per segnalare agli assiani e agli uomini a est di cominciare l'attacco diversivo.\nL'attacco diversivo di Grant.\nIl 26 agosto 1776 alle ore 11:00, il primo colpo della battaglia di Long Island venne sparato dagli americani presso la taverna \"Red Lion\" (\"Leone Rosso\") contro due soldati inglesi che si stavano rifornendo di cibo in un campo di cocomeri vicino.\nAlle ore 01:00 del 27 agosto, due-trecento soldati britannici si avvicinarono a \"Red Lion\". Gli americani aprirono il fuoco e subito dopo si ritirarono tuttavia il loro comandante, il maggiore Edward Burd, con un tenente e quindici soldati furono fatti prigionieri lungo la strada.\nAlle 03:00, Putnam venne avvisato da una guardia che i britannici stavano attaccando attraverso quella via. Putnam accese un segnale per Washington che era a Manhattan, per poi dirigersi a sud per avvertire Stirling dell'attacco. Stirling si mosse portando con s\u00e9 due reggimenti di fanteria, seguito a poca distanza da altri 250 uomini. Stirling si riun\u00ec con gli uomini agli ordini del generale Samuel Holden Parsons e del colonnello Samuel Atlee, formando un gruppo di circa 1\u00a0500 uomini in grado di fermare i britannici.\nStirling piazz\u00f2 Atlee in un frutteto a sud della strada mentre lui con i due reggimenti prese posizione a nord degli uomini di Atlee, su un lieve pendio da cui aprirono il fuoco al sopraggiungere degli inglesi. Questi ultimi tentarono di aggirare la collina ma gli americani riuscirono a fermarli dopo uno scontro feroce, dove i britannici subirono il numero maggiore di perdite di tutta la battaglia di Long Island.\nIn parte proprio a causa della ferocia di questo combattimento e al numero di truppe inglesi coinvolte, gli americani non erano ancora consci che quello non era l'assalto principale.\nLa battaglia nel passo.\nGli assiani, al comando del generale von Heister, cominciarono a bombardare le linee americane del generale Sullivan senza attaccare poich\u00e9 attendevano il segnale dagli inglesi che in quel momento stavano aggirando i difensori. Pensando sempre che l'attacco di Grant fosse l'assalto principale, Sullivan invi\u00f2 altri quattrocento uomini ad aiutare Stirling.\nHowe lanci\u00f2 il segnale con i cannoni alle ore 09:00 e gli assiani attaccarono tenendo occupati gli americani mentre i britannici giungevano dalle loro retrovie. Sullivan lasci\u00f2 la sua avanguardia ad affrontare i tedeschi mentre lui condusse il resto delle sue forze contro gli inglesi. Vi furono molte perdite da entrambe le parti e diversi uomini fuggirono dalla paura. Sullivan tent\u00f2 quindi una ritirata ma nel frattempo gli assiani avevano sopraffatto l'avanguardia americana, esponendo totalmente il fianco sinistro dei ribelli. Cominci\u00f2 cos\u00ec uno scontro corpo a corpo durante il quale gli americani circondati furono colpiti dalle baionette tedesche. Nonostante il caos, Sullivan riusc\u00ec a far evacuare la maggior parte del suo esercito fino a Brooklyn Heights, ritirata che a lui stesso non riusc\u00ec poich\u00e9 fu fatto prigioniero.\nL'abitazione dei Vechte-Cortelyou.\nAlle 09:00, Washington arriv\u00f2 da Manhattan. Realizz\u00f2 subito di aver sbagliato a considerare l'attacco a Long Island un diversivo e ordin\u00f2 che altri uomini si spostassero da Manhattan a Brooklyn, posizionando il suo campo base probabilmente a Brooklyn Heights da dove poteva vedere bene il campo di battaglia.\nSul fianco americano, a ovest, Stirling teneva ancora la linea contro Grant. Resistettero per quattro ore, non ancora consci che gli inglesi li stavano aggirando sul fianco. Tuttavia, alle ore 11:00, Grant, supportato da 2\u00a0000 marines attaccarono il centro della linea di Stirling mentre gli assiani attaccarono il suo fianco sinistro. Stirling cominci\u00f2 a ritirarsi ma a quel punto i britannici ormai erano giunti dalla sua retrovia. L'unica via di fuga era attraversare un canale che riforniva un mulino, oltre il quale vi era Brooklyn Heights.\nGli uomini del Maryland.\nStirling ordin\u00f2 a tutte le sue truppe, tranne ad un contingente di uomini dal Maryland al comando del maggiore Mordecai Gist, di attraversare il torrente. Gli uomini del Maryland divennero poi noti come i \"Quattrocento del Maryland\", nonostante il loro numero fosse circa 260-270. Stirling e Gist li guidarono in un'azione nella retroguardia contro i 2\u00a0000 uomini britannici, supportati da due cannoni. Gli americani attaccarono due volte gli inglesi, arroccati presso l'abitazione dei Vechte-Cortelyou. Dopo l'ultimo assalto, le truppe restanti attraversarono il torrente Gowanus ma alcuni furono fatti prigionieri, tra cui Stirling che, piuttosto di arrendersi agli inglesi, attravers\u00f2 le loro linee e si arrese al comandante assiano. Duecentocinquantasei soldati del Maryland furono uccisi negli assalti e meno di una dozzina riusc\u00ec a raggiungere le linee americane.\nLa fine degli scontri.\nHowe, dopo la ritirata americana, decise di interrompere l'attacco, nonostante le proteste di molti ufficiali che credevano fosse meglio assaltare anche Brooklyn Heights. Invece di eseguire un attacco diretto alle difese americane, prefer\u00ec organizzare un assedio pensando sostanzialmente che i ribelli erano bloccati, circondati via terra dall'esercito britannico e via mare dalla marina inglese.\nQuesta decisione di Howe potrebbe essere stata presa per evitare il numero di vittime inglesi sofferte nella battaglia di Bunker Hill. Potrebbe per\u00f2 anche, nella tradizione europea degli ufficiali gentiluomini, aver concesso a Washington di accettare il fatto di essere circondato e arrendersi. Di fronte al Parlamento nel 1779, Howe rifer\u00ec di aver preso questa decisione per evitare un numero eccessivo di vittime all'esercito britannico.\nLe conseguenze.\nLa ritirata a Manhattan.\nWashington e il suo esercito si ritrovarono circondati a Brooklyn Heights con l'East River alle loro spalle. Gli inglesi cominciarono subito a scavare trincee e lentamente si avvicinarono sempre pi\u00f9 alle difese americane, per poter poi attaccare senza dover attraversare uno spazio aperto. Nonostante la situazione fosse critica, Washington ordin\u00f2 che altri 1\u00a0200 uomini si spostassero il 28 agosto da Manhattan a Brooklyn. I due reggimenti coinvolti erano agli ordini di John Glover, la cui unit\u00e0 era del Massachusetts, e di Thomas Mifflin, comandante degli uomini della Pennsylvania. Nel pomeriggio del 28 agosto, cominci\u00f2 a piovere e con il prosieguo della pioggia, Washington invi\u00f2 una lettera ordinando a William Heath, a Kingsbridge tra Manhattan e l'odierno Bronx, di inviare ogni imbarcazione di qualunque tipo immediatamente. Alle 16:00 del 29 agosto, Washington tenne un incontro con i suoi generali. Mifflin consigli\u00f2 a Washington di ritirarsi a Manhattan mentre lui e i suoi uomini avrebbero protetto la retroguardia, finch\u00e9 tutto l'esercito non avesse completato l'attraversamento. Gli altri ufficiali furono d'accordo e Washington sped\u00ec gli ordini a tutto l'esercito la sera stessa.\nAlle truppe venne detto di raccogliere tutte le munizioni e gli equipaggiamenti per un attacco notturno. Alle ore 21:00, i malati e i feriti cominciarono a spostarsi verso Brooklyn Ferry per prepararsi all'evacuazione. Alle 23:00, Glover e i soldati del Massachusetts, che non erano nulla di pi\u00f9 che marinai e pescatori, cominciarono ad evacuare le truppe.\nMan mano che le truppe evacuavano l'area, ad altre veniva ordinato di ritirarsi dal campo di battaglia e dirigersi nella zona di imbarco. Il rumore delle ruote dei carri fu smorzato e agli uomini venne proibito di parlare. Nel frattempo, gli uomini di Mifflin custodivano gli accampamenti per convincere gli inglesi che le truppe ribelli erano ancora tutte ai loro posti. Alle ore 04:00 del 30 agosto, Mifflin venne informato che era giunto il momento dei suoi di attraversare l'East River. A met\u00e0 strada, incontrato Washington stesso, Mifflin scopr\u00ec che vi era stato un errore e dovette ricondurre i suoi uomini indietro agli accampamenti.\nL'artiglieria, i rifornimenti e le truppe erano stati tutti evacuati oltre il fiume tuttavia le cose erano andate a rilento e l'alba stava per arrivare. Una nebbia cel\u00f2 le operazioni nonostante che le pattuglie britanniche si fossero accorte che qualcosa non andava e avevano cominciato a cercare gli americani nelle aree circostanti. Mentre accadeva ci\u00f2, Washington salp\u00f2 per ultimo sull'ultima imbarcazione, diretto a Manhattan. Alle 07:00, le ultime truppe americane sbarcarono a Manhattan portando il totale degli uomini evacuati a 9\u00a0000.\nLa conclusione della campagna.\nI britannici rimasero sorpresi nello scoprire che l'armata di Washington si era ritirata. Nel tardo pomeriggio del 30 agosto, le truppe britanniche occuparono le fortificazioni americane e quando la notizia della vittoria raggiunse Londra, la popolazione festeggi\u00f2 questo particolare evento. Le campane suonarono a festa, le candele furono accese e poste sulle finestre mentre re Giorgio III confer\u00ec al generale Howe l'Ordine del Bagno.\nLa sconfitta di Washington rivela i suoi problemi come stratega, nel dividere le truppe, la sua inesperienza come generale, nel non comprendere bene la situazione, e nell'incapacit\u00e0 delle sue truppe, che finirono nel caos dopo i primi colpi. D'altra parte, le sue ritirate notturne sono state viste da alcuni storici come uno dei suoi pi\u00f9 grandi successi strategici mentre altri storici si concentrano sul fallimento delle forze navali britanniche nel prevenire il ripiegamento americano.\nIl generale Howe rimarr\u00e0 inattivo per i successivi quindici giorni, fino al 15 settembre, quando sbarcher\u00e0 con le sue forze a Kip's Bay, Manhattan, per poi occupare la citt\u00e0. Nonostante che gli americani riuscissero a vincere la successiva battaglia di Harlem Heights, Howe sconfigger\u00e0 Washington nella battaglia di White Plains e di Fort Washington. A causa di queste sconfitte, Washington e il suo esercito si ritireranno ulteriormente nel New Jersey e in Pennsylvania.\nLe vittime.\nAll'epoca, la battaglia fu la pi\u00f9 vasta combattuta nel America del Nord. Se si considera anche la Royal Navy, pi\u00f9 di 40\u00a0000 uomini presero parte allo scontro. Howe riport\u00f2 le sue perdite in 59 morti, 268 feriti e 31 dispersi. Le perdite assiane invece furono conteggiate come 5 morti e 26 feriti. Gli americani subirono perdite molto maggiori: circa 300 morti e pi\u00f9 di 1\u00a0000 feriti. Circa la met\u00e0 dei prigionieri sopravvisse alla detenzione, sopravvivendo alla fame e alla carenza di cure mediche che port\u00f2 molti prigionieri a morire di vaiolo.\nPer Indro Montanelli le perdite americane furono 553 morti, 822 feriti e 621 prigionieri mentre le perdite anglo-assiane furono 214 morti e 416 feriti.\nTra i partecipanti \"illustri\" di questa battaglia si deve annoverare il patriota e spia Nathan Hale, che venne fatto prigioniero dagli inglesi: condannato all'impiccagione il 22 settembre successivo, pare che prima di morire abbia detto \"Mi spiace solo di non avere che una vita da dare al mio paese\" (\"I only regret that I have but one life to give my country\")."}
{"id": "2086775", "revid": "287204", "url": "https://it.wikipedia.org/wiki?curid=2086775", "title": "Oisans", "text": "L'Oisans \u00e8 una valle alpina francese, situata nei dipartimenti dell'Is\u00e8re e delle Alte Alpi. Corrisponde al bacino del fiume Romanche e dei suoi affluenti (l'Eau d'Olle, la Lignarre, la Sarenne, il V\u00e9n\u00e9on, il Ferrand).\nQuesta definizione geografica coincide quasi esattamente con una definizione amministrativa: l'Oisans corrisponde ai cantoni di Bourg-d'Oisans (nell'Is\u00e8re) e di La Grave (Alte Alpi).\nGeografia.\nL'Oisans si incunea nelle Alpi del Delfinato e copre una parte dei massicci di Belledonne, di Taillefer, delle Grandes Rousses e delle Aiguilles d'Arves e des \u00c9crins.\nLa vetta pi\u00f9 alta della valle \u00e8 il Pic Lory, anticima della Barre des \u00c9crins, ma la montagna pi\u00f9 emblematica resta la Meije, soprannominata la \"Regina dell'Oisans\".\nL'Oisans \u00e8 un territorio importante per le sue numerose catene montuose, valli, fiumi e torrenti. \u00c8 una regione particolarmente turistica sia per gli sport invernali che per quelli estivi.\nLocalit\u00e0.\nIl comune Le Bourg-d'Oisans \u00e8 l'equivalente della capitale di questo territorio, trovandosi alla confluenza di sei vallate. Altri comuni importanti sono: Livet-et-Gavet e Huez."}
{"id": "2086784", "revid": "599013", "url": "https://it.wikipedia.org/wiki?curid=2086784", "title": "The Month", "text": "Il The Month \u00e8 stata una rivista mensile pubblicata in Inghilterra dal 1864 al 2001.\nStoria.\nLa fondatrice della rivista Frances Margaret Taylor, cre\u00f2 la rivista nel luglio 1864 dando come sottotitolo \"An illustrated magazine of literature, science and art\". (una rivista illustrata di letteratura scienza e arte) l'anno successivo in aprilefu venduta ai Gesuiti che cambiarono il titolo scelto dalla donna in \"A magazine and review\" (1865-1873). Il loro primo editore fu Henry James Coleridge.\nSuccessivamente il titolo fu portato al semplice \"The Month\". Diventata bimestrale negli anni 1941-1946, successivamente ebbe un nuovo sviluppo editoriale grazie anche ad articoli scritti da Evelyn Waugh, Graham Greene, Edith Sitwell, Muriel Spark, e Thomas Merton.\nIl titolo poi cambi\u00f2 ancora in \"The Month: A Review of Christian Thought and World Affairs\" e la pubblicazione della rivista termin\u00f2 nel 2001.\nDiffusione.\nLa rivista all'epoca vittoriana era molto diffusa fra i cattolici: esempio fu l'episodio in cui Hunter Blair, dove, in occasione del nuovo sonetto creato da Oscar Wilde in seguito alla sua visita del papa, la invi\u00f2 in copia al direttore della rivista. il titolo in lingua italiana fu Graffiti d'Italia. \nEditori.\nMolti furono gli editori che curarono la rivista:"}
{"id": "2086786", "revid": "104458", "url": "https://it.wikipedia.org/wiki?curid=2086786", "title": "Armando Russo", "text": ""}
{"id": "2086789", "revid": "767487", "url": "https://it.wikipedia.org/wiki?curid=2086789", "title": "ABA All-Star Game Most Valuable Player Award", "text": "L'ABA All-Star Game Most Valuable Player Award fu un premio conferito dalla American Basketball Association al miglior giocatore dell'All-Star Game."}
{"id": "2086795", "revid": "110157", "url": "https://it.wikipedia.org/wiki?curid=2086795", "title": "Daylight (Duncan Sheik)", "text": "Daylight \u00e8 il quarto album in studio del cantautore Duncan Sheik, ultimo pubblicato sotto l'etichetta Atlantic Records. L'album pop rock che include i singoli \"On A High\" e \"Half-Life\".\nTracce.\nLa versione giapponese incluse il brano \"Lost On The Moon\" come bonus track. Nel 2004 fu pubblicata una versione \"Tour Edition\" dell'album, con l'aggiunta di alcuni remix e brani eseguiti dal vivo."}
{"id": "2086796", "revid": "1776051", "url": "https://it.wikipedia.org/wiki?curid=2086796", "title": "5 Tracks Deep", "text": "5 Tracks Deep \u00e8 il terzo EP dei Papa Roach, pubblicato nel 1998."}
{"id": "2086800", "revid": "287204", "url": "https://it.wikipedia.org/wiki?curid=2086800", "title": "Don't Leave Me This Way", "text": "Don't Leave Me This Way \u00e8 una canzone di genere R&amp;B/soul/disco scritta da Kenneth Gamble, Leon Huff, e Cary Gilbert. La prima versione registrata fu quella degli Harold Melvin &amp; the Blue Notes nel 1975, in seguito ne vennero fatte due fortunate cover: una cantata da Thelma Houston, l'altra dalla formazione The Communards.\nVersione di Harold Melvin &amp; the Blue Notes.\nLa prima versione registrata di \"Don't Leave Me This Way\" fu opera di Harold Melvin &amp; the Blue Notes, con la collaborazione di Teddy Pendergrass come cantante principale.\nLa canzone fu inclusa nell'album \"Wake Up Everybody\". Anche se non fu pubblicata come singolo negli Stati Uniti, il brano riusc\u00ec comunque a raggiungere la terza posizione della classifica \"Billboard Disco charts\", ed in seguito arriv\u00f2 alla quinta della classifica britannica dei singoli.\nVersione di Thelma Houston.\n\"Don't Leave Me This Way\" nel 1976 fu registrata da Thelma Houston, artista della scuderia Motown. La sua versione, in stile puramente disco, fu un successo internazionale, arrivando alla vetta della Billboard Hot 100 per una settimana nell'aprile 1977.\nLa versione del brano della Houston fu ripubblicata nel 1995 in un remix, che raggiunse la posizione 19 della \"Billboard Dance Chart\", ed ha permesso alla Houston di entrare alla posizione 86 della classifica stilata da VH1 delle \"100 migliori one-hit wonder\", oltre che la seconda posizione della classifica delle \"100 migliori canzoni dance\".\nVersione dei Communards.\nNove anni dopo la versione di Thelma Houston, la canzone fu rivisitata dai The Communards in versione Hi-NRG. Questa cover raggiunse la vetta della classifica dei singoli pi\u00f9 venduti nel Regno Unito per quattro settimane nel settembre 1986, riuscendo a diventare anche il singolo pi\u00f9 venduto di quell'anno. Nella reinterpretazione dei Communards figurava la partecipazione vocale della cantante jazz Sarah Jane Morris.\nAltre cover.\nAltre cover di \"Don't Leave Me This Way\" includono quelle registrate da Isaac Hayes, Gerard Joling, Sheena Easton, Ramiele Malubay, Jos\u00e9 Galisteo, Andy Abraham, The Temptations, Carol Jiani e Sylvie Vartan (quest'ultima in lingua francese con il titolo \"Ne pars pas comme \u00e7a\").\nNell\u2019ottava puntata di Zoey\u2019s Extraordinary Playlist, Zoey\u2019s Extraordinary Birthday viene cantata questa canzone dai personaggi."}
{"id": "2086803", "revid": "287204", "url": "https://it.wikipedia.org/wiki?curid=2086803", "title": "Gonzalo Garcia", "text": ""}
{"id": "2086807", "revid": "80339", "url": "https://it.wikipedia.org/wiki?curid=2086807", "title": "Allaiha", "text": ""}
{"id": "2086808", "revid": "80339", "url": "https://it.wikipedia.org/wiki?curid=2086808", "title": "Allaikha", "text": ""}
{"id": "2086814", "revid": "150298", "url": "https://it.wikipedia.org/wiki?curid=2086814", "title": "Aeroporto di Pula", "text": ""}
{"id": "2086817", "revid": "767487", "url": "https://it.wikipedia.org/wiki?curid=2086817", "title": "Isteroscopia", "text": "L\u2019isteroscopia \u00e8 una tecnica endoscopica diagnostico-terapeutica, che permette di visualizzare direttamente la vagina, il collo dell'utero, il canale cervicale, la cavit\u00e0 uterina e gli orifizi tubarici.\nProcedura.\nL'esame viene effettuato con un isteroscopio, sottile strumento metallico del diametro di circa 4\u20135\u00a0mm, che per mezzo di un flusso continuo di \"acqua\" distende le cavit\u00e0 uterina permettendone la diretta visione. Nel corso degli anni, diverse sono state le modifiche alla tecnica ed agli strumenti, ad oggi, la tecnica migliore probabilmente viene effettuata a paziente sveglia, senza speculum n\u00e9 pinza da collo, con un isteroscopio che tramite un canale operativo permette l'inserimento di piccoli strumenti tipo pinze, forbici o elettrobisturi che consentono l'immediato trattamento e risoluzione del caso.\nAttraverso una serie di avanzamenti tecnologici si \u00e8 giunti ad ottenere uno strumento in grado di applicare la tecnica a tutte le pazienti in tutte le condizioni e nelle pi\u00f9 svariate situazioni. Si tratta di una tecnica poco invasiva, ambulatoriale che permette sempre l'accesso alla cavit\u00e0 uterina e quindi di fare diagnosi e terapia nello stesso momento endoscopico.\nIndicazioni.\nNumerose e sempre pi\u00f9 diversificate sono le applicazioni di questa tecnica. Con il progredire della tecnica, le indicazioni sono aumentate: si sono via via aggiunte tutta una serie di possibilit\u00e0 diagnostiche ed operative derivanti soprattutto dalla grande versatilit\u00e0 dello strumento. Da non effettuare in presenza di gravidanza."}
{"id": "2086823", "revid": "287204", "url": "https://it.wikipedia.org/wiki?curid=2086823", "title": "Cronoscalata Alghero-Scala Piccada", "text": "La Alghero-Scala Piccada \u00e8 una cronoscalata automobilistica, che si svolge nella Sardegna nord-occidentale sul primo tratto della strada statale 292 Nord Occidentale Sarda, da Alghero verso Villanova Monteleone (SS), lungo 6.285\u00a0km (dal km 2+633 al km 8+918).\n\u00c8 valevole per il Trofeo italiano velocit\u00e0 montagna, la Coppa Italia montagna nord e la Coppa Italia montagna sud, l'unica crono sarda assieme alla Iglesias-Sant'Angelo a farne parte. \nViene organizzata dall'Automobile Club d'Italia - Commissione Sportiva Automobilistica Italiana di Sassari, in collaborazione col Comune di Alghero, patrocinio della Provincia di Sassari e della Regione Sardegna. Si svolge dal 1955 e venne ideata dal marchese Franco di Suni.\n\u00c8 la cronoscalata pi\u00f9 antica in assoluto tra quelle sarde, e la terza pi\u00f9 antica in Italia, per questo motivo \u00e8 una delle gare pi\u00f9 seguite ma anche ambite, del genere.\nHa legato il suo nome a piloti di grosso spessore, come ad esempio Simone Faggioli, Mauro Nesti ed Ezio Baribbi, mentre tra i piloti locali di successo, spiccano i nomi di Sergio Farris, Uccio Magliona ed Omar Magliona.\nIl percorso \u00e8 abbastanza tecnico, soprattutto per i primi due chilometri circa.\nSuccessivamente la pista risulta un po' meno curvilinea, con pieghe un po' meno decise, anche se la parte centrale presenta due tornanti abbastanza stretti.\nUna delle caratteristiche principali \u00e8 la coreografia, offerta dalla riviera del Corallo, che rende lo scenario molto suggestivo, ma anche l'ampiezza della sede stradale, che per quanto nella norma \u00e8 decisamente superiore a quella presente in altre cronoscalate sarde, come ad esempio quella di Cuglieri-La Madonnina.\nAd eccezione della prima edizione, la gara \u00e8 sempre stata vinta da piloti italiani.\nNel 1955 infatti, se la aggiudic\u00f2 Gilberte Thirion, che oltre ad essere l'unica partecipante non italiana ad imporsi, \u00e8 stata anche l'unica donna a vincere questa cronoscalata.\nAl 2010 il record di vittorie appartiene ad Ezio Baribbi, con ben nove successi, di cui quattro consecutivi; grazie anche alle vittorie di Giuseppe Tambone ed Edoardo Lualdi, la Lombardia \u00e8 risultata essere la regione pi\u00f9 vincente in questa gara, seguita dalla Sardegna con sei successi ad opera degli assi locali, Uccio Magliona (unico pilota sardo a primeggiare pi\u00f9 di una volta), Sergio Farris, Franco Lasia, Franco Locci ed Omar Magliona.\nSul podio di questa particolare classifica, si piazza con successo la regione Toscana, anche lei a quota sei successi, tutti ottenuti con piloti di grosso calibro, ossia Mauro Nesti, Simone Faggioli, David Baldi, Franco Cinelli e Mauro Sacchini.\nPer quanto concerne i costruttori invece, l'Osella primeggia su tutte le altre case, come d'altronde \u00e8 successo in tutte le altre gare del genere, dagli anni settanta in poi.\nLa vetture piemontesi, si sono aggiudicate 28 edizioni, 15 consecutive dal 1978 (vittoria di Franco Locci) al 1992 (per mano di Ezio Baribbi).\nSegue la Abarth con cinque vittorie e l'Alfa Romeo con tre."}
{"id": "2086824", "revid": "1086846", "url": "https://it.wikipedia.org/wiki?curid=2086824", "title": "Stefan Thanei", "text": "Biografia.\nStagioni 1997-2007.\nOriginario di Malles Venosta, inizi\u00f2 a gareggiare nello sci alpino: era uno specialista delle prove veloci che si otteneva buoni risultati anche in supercombinata. Inizi\u00f2 a partecipare a gare FIS nel gennaio del 1997; esord\u00ec in Coppa Europa il 26 gennaio 2000 a Les Orres, piazzandosi 40\u00ba in discesa libera, e in Coppa del Mondo il 10 gennaio 2004 nella discesa libera di Chamonix, chiusa al 59\u00ba posto.\nOttenne i primi punti nel massimo circuito internazionale il 29 dicembre 2004, quando si piazz\u00f2 30\u00ba nella discesa libera di Bormio. Nelle sue prime stagioni in Coppa del Mondo non raggiunse mai risultati di rilievo, a parte il 13\u00ba posto nella combinata di Wengen del 14 gennaio 2005. Nella stessa stagione vinse il suo primo titolo italiano di discesa libera.\nStagioni 2008-2011.\nA livello di Coppa Europa disput\u00f2 un'ottima stagione 2007-2008: il 21 dicembre ad Altenmarkt-Zauchensee colse il primo podio, 2\u00ba in supercombinata, e il 18 gennaio a Crans-Montana la prima vittoria, nella medesima specialit\u00e0. A fine stagione, con tre vittorie e altri tre podi, si piazz\u00f2 secondo in classifica generale, preceduto dall'austriaco Marcel Hirscher, e primo in quella di supercombinata.\nNel 2009 a Kitzb\u00fchel colse i suoi migliori risultati in carriera: l'8\u00ba posto nella discesa libera sulla prestigiosa Streif il 24 gennaio e il 10\u00ba posto in combinata il giorno dopo. Le buone prestazioni della stagione 2008-2009 la convocazione per i Mondiali di Val-d'Is\u00e8re, dove fu 16\u00ba nella discesa libera, 15\u00ba nel supergigante e 21\u00ba nella supercombinata; la stagione si chiuse con la conquista del suo secondo titolo italiano di discesa libera, al Passo San Pellegrino. Nelle stagioni successive non riusc\u00ec pi\u00f9 a cogliere risultati di rilievo; continu\u00f2 a gareggiare in Coppa del Mondo fino al gennaio 2011 e in Coppa Europa fino al febbraio 2012, quando si ritir\u00f2 dalle competizioni di sci alpino.\nStagioni 2012-2018.\nDal dicembre 2011 ha iniziato a gareggiare nel freestyle, specialit\u00e0 ski cross e ha esordito in Coppa del Mondo il 17 dicembre 2011 a San Candido con un 64\u00ba posto. Ha debuttato ai Campionati mondiali nella rassegna di Oslo/Voss 2013, piazzandosi 46\u00ba; nelle sue successive partecipazioni iridate, Kreischberg 2015 e Sierra Nevada 2017, si \u00e8 classificato rispettivamente al 40\u00ba e al 22\u00ba posto.\nAi XXIII Giochi olimpici invernali di , sua unica presenza olimpica, si \u00e8 classificato al 19\u00ba posto. Si \u00e8 ritirato al termine di quella stessa stagione 2017-2018; ha disputato la sua ultima gara in Coppa del Mondo il 4 marzo a Sunny Valley (15\u00ba) e la sua ultima gara in carriera il 29 marzo a Piancavallo, dove ha vinto il titolo italiano.\nPalmar\u00e8s.\nSci alpino.\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante\nSC = supercombinata\nFreestyle.\nCoppa Europa.\nCoppa Europa - vittorie.\nLegenda:\nSX = ski cross"}
{"id": "2086829", "revid": "599013", "url": "https://it.wikipedia.org/wiki?curid=2086829", "title": "Ponte in pietra sulla fiumara Rosmarino", "text": "Il ponte in pietra sulla fiumara Rosmarino, detto \"Ponte Nuovo\" \u00e8 un ponte in un'unica campata ad arco ribassato che \nsi trova sui monti Nebrodi, nel comune di Alcara li Fusi (ME).\nCaratteristiche.\nIl ponte in un'unica campata ad arco a tutto sesto, favorita dalla presenza di speroni rocciosi sulle due sponde, attraversa la parte centrale della fiumara Rosmarino, un corso d'acqua a carattere torrentizio che scende dagli alti rilievi dei monti Nebrodi e giunge rapidamente, dopo un breve corso, al mare in prossimit\u00e0 di Sant'Agata Militello. Pur essendo un torrente, la cui scarsit\u00e0 d'acqua si \u00e8 accentuata negli ultimi decenni, il Rosmarino, come tutta una serie di corsi d'acqua paralleli (Furiano, Zappulla ecc.) ha inciso un largo profondo alveo disseminato di massi erratici. \nIl ponte potrebbe risalire al XV-XVI sec. ma si tratta di una pura ipotesi tutta da verificare.\nIl materiale da costruzione \u00e8 una roccia tufacea tagliata in blocchi e conci regolari e ben connessi.\nStoria.\nIl torrente \u00e8 stato probabilmente guadabile in ogni epoca e per la stragrande parte dell'anno e pertanto la presenza di un ponte cos\u00ec imponente e di cos\u00ec accurata costruzione doveva senza dubbio essere connessa ad una viabilit\u00e0 che non avesse un semplice carattere rurale.\nIn effetti la sua presenza sembra da collegarsi a pi\u00f9 antiche viabilit\u00e0, relative ad insediamenti monastici di origine ortodossa. Di uno di questi, sulla sponda sinistra, rimane la piccola chiesa, mal ridotta, poco distante dal ponte stesso (Monastero di Santa Maria del Rogato).\nTale viabilit\u00e0 potrebbe aver avuto un ruolo nel sistema viario della strada regia Troina-San Marco d'Alunzio, che si snodava attraverso le localit\u00e0 di Portella Miraglia, Portella Maulazzo, Portella Scafi, Mangalavite, Alcara, \u00e8 che risulta menzionata nei documenti gi\u00e0 alla fine dell'XI secolo, lungo il quale si trovavano i pi\u00f9 importanti insediamenti monastici basiliani.\nIn una zona pi\u00f9 a valle, troviamo i resti di un ponte simile a quello qui documentato. Secondo la volgata locale si tratta di un ponte romano. In effetti risulta, dai pochi resti (la spalla sinistra) del tutto simile a questo e vista la sua posizione del tutto incongrua rispetto alla viabilit\u00e0 attuale, dovrebbero essere studiati contemporaneamente per chiarire il rispettivo ruolo nel territorio antico.\nSituazione attuale.\nFino a pochi anni fa il ponte assolveva il suo scopo di collegamento per greggi, viandanti e animali da soma, verso alcune contrade agricole relativamente vicine al centro abitato, sull'altro versante del Rosmarino rispetto al nucleo abitato di Alcara.\nIl ponte si trova in effetti in buone condizioni, pur necessitando di piccoli interventi di risarcitura, soprattutto sulle pile sollecitate dalle stagionali piene della fiumara.\nQuella che risulta invece totalmente compromessa (insieme all'integrit\u00e0 del contesto ambientale circostante) \u00e8 la sua funzionalit\u00e0. Infatti oggi il ponte \u00e8 in completo abbandono, impedito anche alla percorrenza pedonale, sostituito in tutto da un moderno ponte in travi di cemento precompresso."}
{"id": "2086831", "revid": "300067", "url": "https://it.wikipedia.org/wiki?curid=2086831", "title": "ABA All-Star Game 1968", "text": "L'ABA All-Star Game 1968, svoltosi a Indianapolis, vide la vittoria finale della Eastern Division sulla Western Division per 126 a 120.\nLarry Brown, dei New Orleans Buccaneers, fu nominato MVP della partita."}
{"id": "2086839", "revid": "110157", "url": "https://it.wikipedia.org/wiki?curid=2086839", "title": "Phantom Moon", "text": "Phantom Moon \u00e8 il terzo album in studio del cantautore Duncan Sheik. Pubblicato dalla Nonesuch Records nel 2001, \u00e8 frutto della collaborazione tra Sheik e il poeta/drammaturgo Steven Sater, autore dei testi; inoltre, all'album danno il loro contributo la London Session Orchestra e il chitarrista Bill Frisell.\nL'album \u00e8 considerato una sorta di tributo a Nick Drake e al suo album \"Pink Moon\".\nQuesto album \u00e8 caratterizzato in parte dall'uso delle strumentazioni: Bill Frisell ha utilizzato una sola chitarra elettrica, il resto dell'album \u00e8 stato realizzato con chitarre acustiche, pianoforte e strumenti a corda. Le percussioni sono piuttosto sobrie, eccetto in alcuni brani. Queste scelte strumentali rispondono alla volont\u00e0 di creare uno stato d'animo di contemplazione e di spiritualit\u00e0 che supporta il contenuto lirico dell'intero progetto."}
{"id": "2086841", "revid": "729019", "url": "https://it.wikipedia.org/wiki?curid=2086841", "title": "Coppa panamericana di pallavolo femminile 2002", "text": "La I Coppa panamericana di pallavolo femminile si \u00e8 svolta dal 26 al 30 giugno 2002 a Tijuana, in Messico. Al torneo hanno partecipato 7 squadre nazionali nordamericane e sudamericane e la vittoria finale \u00e8 andata per la prima volta a Cuba, la quale si \u00e8 qualificata di diritto al World Grand Prix 2003.\nPodio.\nCampione.\nCuba(Primo titolo)\nSecondo posto.\nRepubblica Dominicana\nTerzo posto.\nCanada"}
{"id": "2086842", "revid": "1910023", "url": "https://it.wikipedia.org/wiki?curid=2086842", "title": "Nazionale Under-19 di calcio di San Marino", "text": "La nazionale di San Marino Under-19 \u00e8 la rappresentativa Under 19 della Repubblica di San Marino ed \u00e8 posta sotto l'egida della Federazione Sammarinese Giuoco Calcio.\nIl suo ct \u00e8 Roberto Marcucci, in carica dal 2006.\nProbabilmente il migliore risultato dei giovani sammarinesi, anche per livello tecnico dell'avversario, \u00e8 stato l'1-1 interno con i pari et\u00e0 della Lituania il 18 settembre 2003 a Serravalle (in precedenza c'era stato un 1-1 esterno con l'Albania).\nLa peggiore sconfitta, invece, un 10-0 esterno con la Germania."}
{"id": "2086851", "revid": "1776051", "url": "https://it.wikipedia.org/wiki?curid=2086851", "title": "Carlo Rasponi Bonanzi", "text": "Biografia.\nFiglio di Cesare Rasponi Bonanzi e di Letizia Rasponi Murat, nascee a Ravenna in seno a una nobile famiglia ravennate ma si trasferisce a Roma attorno agli anni settanta quando il padre \u00e8 eletto deputato e poi senatore.\nNel 1882 sposa donna Luisa Boncompagni Ludovisi Ottoboni (1861 - 1918), figlia del Principe Don Marco Boncompagni Ludovisi Ottoboni, VI duca di Fiano e senatore del Regno (1832 - 1909), da cui avr\u00e0 4 figli: Gaetana, Leone (1885-1952), Paola e Cesare (1885-1957) il quale, con Regio Decreto del 17 aprile 1921 fu autorizzato a sostituire il cognome Rasponi con quello Ottoboni e con altro R. Decreto del 15 luglio 1923 a succedere nei relativi titoli, diventando il VIII Duca di Fiano e Principe Ottoboni.\nCarriera politica.\nPatrizio di Ravenna e Cavaliere dell\u2019Ordine di Malta, Deputato al Parlamento nella XII e XIII legislatura del Regno d'Italia, fu Presidente della\nCongregazione di carit\u00e0, Consigliere comunale e Assessore a Roma. Fu nominato Senatore del Regno il 6 ottobre 1919."}
{"id": "2086855", "revid": "287204", "url": "https://it.wikipedia.org/wiki?curid=2086855", "title": "Brian\u00e7onnais", "text": "Il Brianzonese (in francese: Brian\u00e7onnais) \u00e8 la zona che si trova intorno alla citt\u00e0 di Brian\u00e7on nel dipartimento francese delle Alte Alpi. \u00c8 formato dall'alta valle della Durance e dalla valle della Guisane.\nStoria.\nNell'alto medioevo nella zona operarono i monaci della potente abbazia di San Colombano di Bobbio ed al suo ricco feudo monastico, che gi\u00e0 avevano fondato nel cuneese l'abbazia di San Dalmazzo di Pedona, nel VII secolo l'abbazia di Taggia e nell'VIII secolo a Nizza il monastero di Cimiez. Essi operavano in raccordo e con scambio di merci attraverso i valichi con i monaci dell'abbazia di Lerino, che da monaci eremiti avevano accolto la regola cenobitica di san Colombano diffondendosi anche fuori dall'isola. Furono monaci famosi per la cultura, lo studio ed il lavoro, e per la riapertura di vie commerciali, la coltivazione intensiva con nuove tecniche agricole, bonifiche terriere e terrazzamenti, e la conservazione degli alimenti; tutte le fondazioni accoglieranno verso il IX secolo la regola benedettina. Dall'VIII secolo la gestione della Brian\u00e7onnais sar\u00e0 poi organizzata dall'abbazia di Novalesa con capoluogo Saint-Pons.\nNel 1343 Umberto II, conte di Albon crea la Repubblica degli Escartons ed un cantone della repubblica \u00e8 il Brian\u00e7onnais. Il Brian\u00e7onnais godr\u00e0 di questo statuto speciale fino alla Rivoluzione francese.\nEconomia.\nTradizionalmente orientata verso l'agricoltura di montagna ed in particolare verso l'allevamento, l'economia del Brian\u00e7onnais \u00e8 oggi completata dal turismo invernale ed estivo particolarmente grazie alle stazioni di Serre Chevalier e Montgen\u00e8vre."}
{"id": "2086858", "revid": "547034", "url": "https://it.wikipedia.org/wiki?curid=2086858", "title": "Thelma Houston", "text": "Biografia.\nDebutta nel 1969 con l'album \"Sunshower\", e l'anno successivo ottiene un contratto con la prestigiosa etichetta Motown Records, con la quale registra i suoi lavori di maggior successo.\nIl suo brano pi\u00f9 celebre \u00e8 sicuramente la cover del 1976 di \"Don't Leave Me This Way\" originariamente registrata da Harold Melvin &amp; the Blue Notes. Nel 1977 \"Don't Leave Me This Way\" fa ottenere alla Houston un Grammy Award come \"migliore performance femminile R&amp;B\".\nNegli anni ottanta ha lavorato anche come attrice in alcune serie televisive fra cui \"Simon &amp; Simon\" e \"Faerie Tale Theatre\".\nNel 1994 nell\u2019omonimo disco \"Thelma Houston\" incide una versione americana del brano \"E tu come stai\" di Claudio Baglioni, intitolato \"The way you are.\"\nNel 2002 ha collaborato con il chitarrista blues/fusion Scott Henderson, registrando l'album \"Well To The Bone\"."}
{"id": "2086861", "revid": "287204", "url": "https://it.wikipedia.org/wiki?curid=2086861", "title": "Cesare Rasponi", "text": ""}
{"id": "2086862", "revid": "125410153", "url": "https://it.wikipedia.org/wiki?curid=2086862", "title": "Adem Ljaji\u0107", "text": "\u00c8 cresciuto nelle giovanili del , con cui esord\u00ec tra i professionisti e nelle competizioni europee oltre ad aggiudicarsi nel 2009 un campionato serbo di calcio e una Coppa di Serbia.\nBiografia.\n\u00c8 nato a Novi Pazar nella regione serba del Sangiaccato, ed \u00e8 di religione musulmana.\nCaratteristiche tecniche.\nAccostato a Kak\u00e1 per lo stile di gioco e il profilo tattico, sia pur con un tasso qualitativo parzialmente mitigato da problemi comportamentali, \u00e8 stato inserito in due occasioni da Don Bal\u00f3n nella lista dei migliori prospetti futuri.\nCentrocampista offensivo con un buon tiro dalla distanza \u2014 in particolare sui calci di punizione \u2014 si distingue per l'abilit\u00e0 nel dribbling e nel servire assist ai compagni, elementi che ne permettono lo schieramento anche in posizione di esterno d'attacco e seconda punta.\nCarriera.\nClub.\nGli inizi al Partizan.\nMuove i primi passi nelle giovanili del Novi Pazar, per poi passare a 14 anni in quelle del . Fa il suo debutto tra i professionisti il 29 luglio 2008, gara valida per il secondo turno preliminare di Champions League disputata contro l'Inter Baku. Il 23 novembre 2008 segna la sua prima rete da professionista in campionato contro l'OFK Belgrado, gara vinta dai bianconeri per 5-1. Conclude la sua prima stagione con 28 presenze e 4 reti.\nNel gennaio 2009 viene opzionato dal Manchester United, ma dopo un periodo di prova il club britannico annuncia la volont\u00e0 di non definire l'acquisto del calciatore.\nLa stagione successiva si conferma un ottimo acquisto, riuscendo a segnare il 1\u00ba ottobre 2009 la sua prima rete in una competizione europea, precisamente in Europa League durante il match perso per 4-1 in casa dello Shakhtar Donetsk. Conclude la sua seconda stagione a gennaio 2010, raccogliendo 6 reti in 24 presenze, per un totale di 12 reti in 57 gare.\nFiorentina.\nNel gennaio 2010, viene acquistato a titolo definitivo dalla Fiorentina per 6 milioni e mezzo di euro. Il suo esordio in Serie A avviene nel pareggio contro il Cagliari (2-2), gara in cui subentra nel finale. Segna la prima rete nel campionato italiano il 18 settembre 2010, marcando su rigore il temporaneo vantaggio contro la Lazio che vincer\u00e0 poi 1-2.\nIl 2 maggio 2012 \u00e8 protagonista di un controverso episodio, quando durante la partita con il Novara l'allenatore Delio Rossi lo aggredisce fisicamente: il fatto scaturisce da un alterco, poich\u00e9 il giocatore aveva applaudito il tecnico dopo una sostituzione. Rossi viene esonerato, mentre Ljajic \u00e8 sospeso sino al termine della stagione. Nell'agosto successivo, contro gli stessi piemontesi, realizza il primo gol in Coppa Italia. Il 17 febbraio 2013 mette a segno la sua prima doppietta, contribuendo alla vittoria sull'Inter per 4-1. Tre mesi pi\u00f9 tardi, il 19 maggio, sigla invece una tripletta (la prima in carriera) nel 5-1 contro il Pescara. L'ultima presenza con i viola coincide con l'esordio nelle coppe continentali, scendendo in campo nei play-off di Europa League 2013-14.\nRoma.\nNell'agosto 2013 firma per la Roma, che lo acquista sborsando 11 milioni di euro (cui vanno aggiunti 4 di bonus) In giallorosso \u00e8 autore di buone prestazioni, come il gol nel derby capitolino del 22 settembre in cui va a segno dagli 11 metri. Il 6 dicembre 2014, una doppietta al Sassuolo consente ai giallorossi di pareggiare 2-2; il 26 febbraio 2015 trova invece il primo gol in Europa, realizzando una rete nel 2-1 contro il Feyenoord in Europa League.\nInter.\nTrasferitosi all'Inter nelle ultime ore di mercato, \u00e8 suo malgrado protagonista \u2014 complici anche i dissidi col tecnico Roberto Mancini \u2014 di una stagione incolore, abbandonando quindi Milano dopo una sola annata.\nTorino.\nNel luglio 2016, il Torino ingaggia il serbo a titolo definitivo per 9,3 milioni (compresi i bonus) dove ritrova come allenatore Sini\u0161a Mihajlovi\u0107: la cifra lo rende l'acquisto pi\u00f9 oneroso della presidenza di Urbano Cairo. Impiegato nel tridente offensivo con Iago Falque e Belotti, emerge tra le rivelazioni del campionato 2016-17. Il 6 maggio 2017 sblocca con una rete su punizione il derby torinese, poi finito 1-1.\nAnche nella stagione 2017-18 continua ad essere una pedina importante per la formazione granata, mettendo a segno 6 gol tra cui quello che decide la partita con la sua ex squadra, l'Inter (l'8 aprile 2018). Il suo goal ha consentito ai granata di battere in casa i nerazzurri dopo 24 anni.\nBesiktas.\nDopo due stagioni in granata, con 65 presenze e 18 gol complessivi, il 31 agosto 2018 si trasferisce in prestito con obbligo di riscatto al Be\u015fikta\u015f; firma un contratto quinquennale da 3,4 milioni all'anno (pi\u00f9 del doppio di quanto prendeva al Torino).\nColleziona complessivamente 32 presenze e 9 gol e il 29 maggio 2019 viene riscattato ufficialmente dalla squadra turca per 6,5 milioni di euro.\nNazionale.\nDopo aver giocato con la selezione Under-19, Ljaji\u0107 debutta in Under-21 contro l'Ungheria in un match valido per le qualificazioni agli Europei di categoria.\nViene convocato per la prima volta con la Nazionale maggiore per un'amichevole contro la Bulgaria del 17 novembre 2010, facendo il suo esordio da titolare. Il 26 maggio 2012 si rifiuta di cantare l'inno nazionale prima dell'amichevole contro la Spagna e il CT Sini\u0161a Mihajlovi\u0107, dopo l'incontro, annuncia che non convocher\u00e0 pi\u00f9 il giocatore finch\u00e9 non lo far\u00e0. La scelta viene confermata nelle partite successive: il giocatore ha giustificato al CT serbo di non voler cantare l'inno per scelte personali senza ulteriori spiegazioni, presumibilmente per le sue origini del Sangiaccato, zona di confine della Serbia col Kosovo a prevalenza musulmana.\nRientra nel giro della Nazionale nel 2014 e il 7 giugno 2015 segna la sua prima rete in amichevole contro l'Azerbaigian. Viene utilizzato nelle qualificazioni al e al , competizione alla quale la Serbia si qualifica e poi Ljaji\u0107 viene convocato nella lista dei 23. Anche al Mondiali, prima della sfida vinta contro la Costa Rica, ha fatto discutere di s\u00e9 per il fatto di non avere cantato l'inno nazionale. Ljaji\u0107 giocher\u00e0 tutte e 3 le partite della squadra eliminata al primo turno.\nStatistiche.\nPresenze e reti nei club.\n\"Statistiche aggiornate al 15 maggio 2021.\""}
{"id": "2086864", "revid": "287204", "url": "https://it.wikipedia.org/wiki?curid=2086864", "title": "Adem Ljajic", "text": ""}
{"id": "2086870", "revid": "122373510", "url": "https://it.wikipedia.org/wiki?curid=2086870", "title": "Nuvolari (disambigua)", "text": ""}
{"id": "2086871", "revid": "712828", "url": "https://it.wikipedia.org/wiki?curid=2086871", "title": "Myu di Papillon", "text": ""}
{"id": "2086881", "revid": "287204", "url": "https://it.wikipedia.org/wiki?curid=2086881", "title": "Alena Seredova", "text": ""}
{"id": "2086883", "revid": "123967903", "url": "https://it.wikipedia.org/wiki?curid=2086883", "title": "Edi Gathegi", "text": "\u00c8 un attore di film, teatro e televisione. \n\u00c8 conosciuto soprattutto per avere interpretato il personaggio del dott. Jeffrey Cole nella serie televisiva americana \"Dr. House - Medical Division\", come Cheese nel film del 2007 \"Gone Baby Gone\" e come Laurent nel film del 2008 \"Twilight\".\nBiografia.\nSebbene sia nato a Nairobi (Kenya), Gathegi \u00e8 cresciuto ad Albany, in California.\nQuando frequentava la University of California, Santa Barbara, giocava a basket, ma si \u00e8 infortunato al ginocchio e di conseguenza ha deciso di intraprendere un altro corso, scegliendo di frequentare il \"corso facile\" di recitazione, perch\u00e9 si sentiva \"depresso\", scoprendo in seguito l'amore per la recitazione. \nSuccessivamente, ha frequentato the Tisch School of the Arts alla New York University, diplomandosi nel programma di recitazione. \nHa iniziato a recitare in spettacoli teatrali, tra i quali: \"Two Trains Running\" all'Old Globe Theatre, \"Come vi piace\", \"La dodicesima notte\", \"Otello\", \"Sogno di una notte di mezza estate\" e \"Cyrano de Bergerac\".\nIl suo primo ruolo professionale \u00e8 stato come tassista di Haiti nel film del 2006 \"Crank\". \nNonostante abbia fatto l'audizione per il ruolo di Kaylo, i produttori gli hanno dato il ruolo di Efren Ramirez e subito gli hanno offerto un'apparizione come tassista di Haiti.\nInizialmente era dubbioso per l'accento, ma si \u00e8 esercitato con un suo amico di Haiti. \nNel 2007, dopo aver fatto parte del cast di \"Lincoln Heights\" e \"Veronica Mars\", Gathegi ha recitato come Bodie in \"Death Sentence\", Darudi in \"The Fifth Patient\" e Cheese in \"Gone Baby Gone\".\nIn seguito ha ottenuto il ruolo ricorrente del Dr. Jeffrey Cole in \"Dr. House - Medical Division\", apparendo poi in ', ' e \"Life on Mars\" nel 2008, prima di ottenere la parte di Laurent in \"Twilight\". \nQuando Gathegi ha fatto l'audizione per il film - adattamento del libro di Stephenie Meyer, non aveva sentito parlare della serie e non sapeva che il suo personaggio fosse un vampiro.\nGathegi \u00e8 apparso come Deputy Martin nel film del 2009 \"San Valentino di sangue 3D\".\nNel 2011 prende parte al film della Marvel Comics \"X-Men - L'inizio\", di Matthew Vaughn, recitando il ruolo di Darwin.\nA partire dal 2015 ha preso parte alla terza stagione della serie \"The Blacklist\" dove ha interpretato la parte del mercenario Matias Solomon; \u00e8 stato annunciato che l'attore riprender\u00e0 a recitare il personaggio nello spin-off della serie, \"\" che verr\u00e0 cancellata dopo una sola stagione.\nDal 2016 \u00e8 co-protagonista nella serie tv \"StartUp\"interpretando il ruolo del gangster Haitiano Ronald Dacey, mentre al cinema lo ritroviamo nel cast del film Il suo ultimo desiderio diretto dal regista Dee Rees distribuiti entrambi da Netflix."}
{"id": "2086887", "revid": "20768", "url": "https://it.wikipedia.org/wiki?curid=2086887", "title": "Primo ministro dell'Australia", "text": "Il primo ministro \u00e8 il politico con il maggior potere nel Commonwealth dell'Australia.\nIl primo ministro \u00e8 il capo del governo del Commonwealth e, tranne che in casi eccezionali, \u00e8 il leader del partito politico pi\u00f9 forte della maggioranza parlamentare. La sua residenza ufficiale \u00e8 il Lodge a Canberra.\nDal 24 agosto 2018 il Premier \u00e8 Scott Morrison, leader dei liberali.\nL'incarico.\nIl primo ministro \u00e8 designato dal governatore generale in qualit\u00e0 di rappresentante del sovrano del Regno Unito, in base alla sezione 64 della Costituzione australiana che gli riconosce il potere di designare i Ministri dello Stato tra i membri della Camera dei rappresentanti (Camera bassa) o del Senato. Questi ministri sono membri del Consiglio esecutivo federale e costituiscono il gabinetto.\nIl primo ministro \u00e8 il reale leader del gabinetto, ma formalmente questi dovr\u00e0 essere sempre un membro della Camera dei rappresentanti. Il premier, come tutti gli altri ministri, normalmente giura nelle mani del governatore generale e quando viene sconfitto in un'elezione, o si dimette rimette il mandato nelle mani della commissione e ritorna dal Governatore.\nA dispetto dell'importanza del ruolo del primo ministro, la Costituzione australiana non menziona questa carica. Per i padri della costituzione la convenzione del sistema di Westminster era sufficientemente dettagliata da rendere superfluo menzionare l'ufficio del premier. In rare circostanze il governatore generale pu\u00f2 designare una persona che non sia leader della maggioranza della Camera dei rappresentanti.\nIn seguito alla morte o alla dimissione del primo ministro, il Governatore generale designer\u00e0 al suo posto la persona che ha pi\u00f9 probabilit\u00e0 di ottenere la fiducia del parlamento, che nella maggior parte dei casi \u00e8 il vice premier.\nDurante la crisi costituzionale del 1975, ha suscitato molte polemiche la nomina di Malcolm Fraser, che era il leader dell'opposizione, a facente funzioni di Primo ministro al posto di Gough Whitlam.\nTeoricamente il Governatore generale pu\u00f2 revocare l'incarico al premier o a qualsiasi altro ministro, ma questo potere \u00e8 limitato dalla convenzione.\nPoteri.\nLa maggior parte dei poteri del primo ministro deriva dall'essere il capo del Gabinetto. Il Consiglio federale esecutivo ratifica ogni decisione del Gabinetto che supporta le deliberazioni del premier.\nI poteri del governatore generale al termine della legislatura \u00e8 quello di sciogliere o prorogare il Parlamento, di indire le elezioni, e di conferire incarichi previo consenso del primo ministro.\nIl premier deve dimettersi se \u00e8 rimosso dalla leadership del proprio partito o se viene sfiduciato dal Parlamento e deve ottenere la fiducia delle due camere del parlamento ma spesso si trova ad essere in minoranza al senato.\nStoria.\nL'ufficio del primo ministro esiste da quando \u00e8 stato proclamato il Commonwealth. Edmund Barton nel 1901 \u00e8 stato il primo premier federale d'Australia. Il mandato dura 3 anni."}
{"id": "2086890", "revid": "1610933", "url": "https://it.wikipedia.org/wiki?curid=2086890", "title": "Anatra dell'isola di Amsterdam", "text": ""}
{"id": "2086896", "revid": "339392", "url": "https://it.wikipedia.org/wiki?curid=2086896", "title": "Eugenio d'Austria", "text": ""}
{"id": "2086897", "revid": "188323", "url": "https://it.wikipedia.org/wiki?curid=2086897", "title": "High side", "text": ""}
{"id": "2086899", "revid": "110157", "url": "https://it.wikipedia.org/wiki?curid=2086899", "title": "Khaled Al Khamissi", "text": "Dopo aver esordito come giornalista, si \u00e8 inserito nel filone narrativo del realismo sociale, ambientando le sue opere nei luoghi pi\u00f9 tradizionali del Cairo e descrivendo gli aspetti della vita popolare cairota per affrontare i temi caldi dell'Egitto - politica, economia, sanit\u00e0, istruzione e immigrazione verso l'Europa. A tal proposito vanno citati \"Taxi\" (2007) e \"L'arca di No\u00e8\" (2009).\nNel maggio 2009 ha partecipato al Salone Internazionale del Libro di Torino, dove il Paese ospite d'onore \u00e8 stato l'Egitto.\nBiografia.\nFiglio di padre scrittore morto molto presto, ha lasciato l'Egitto per studiare in Francia. Si \u00e8 laureato in Scienze politiche alla Sorbona di Parigi. Tornato in Egitto ha lavorato per l'Istituto Nazionale egiziano per gli studi sociali e ha fondato la casa di produzione cinematografica \"Nile Production Company\" per la quale ha scritto numerose sceneggiature per il cinema egiziano. Ha diretto per molto tempo la casa editrice Noussous pubblicando scrittori egiziani come Lewis Awad e Nasr Hamid Abu Zayd. Dal 1986 al 1990 \u00e8 stato editorialista del quotidiano \"al-Ahram\" e tuttora scrive articoli e analisi critiche su politica e societ\u00e0 in diversi giornali e settimanali egiziani."}
{"id": "2086900", "revid": "1149807", "url": "https://it.wikipedia.org/wiki?curid=2086900", "title": "Renamon", "text": " \u00e8 un Digimon di livello intermedio del media franchise giapponese \"Digimon\", che comprende anime, manga, giocattoli, videogiochi, carte collezionabili ed altri media. Renamon appare nella serie \"Digimon Tamers\" ed \u00e8 la Digimon partner di Rika Nonaka.\nRenamon \u00e8 doppiata in giapponese da Yuka Imai e in italiano da Monica Gravina.\nConcezione e creazione.\nInizialmente, Chiaki J. Konaka, uno degli sceneggiatori di \"Tamers\", aveva in mente l'immagine di Renamon come personaggio androgino. Tuttavia, lo sviluppo della personalit\u00e0 del Digimon durante il canone della serie, portarono ad un personaggio molto femminile e quindi al riconoscimento di Renamon come personaggio femminile, cosa che port\u00f2 alla scelta di Yuka Imai come sua seiyuu. Inoltre, la Digievoluzione al livello mega di Renamon \u00e8 Sakuyamon, un Digimon dalla femminilit\u00e0 molto spiccata. Konaka pens\u00f2 quindi di far sviluppare la personalit\u00e0 del Digimon durante la serie, che quindi inizia con l'essere quasi \"senza genere\" per arrivare poi alla femminilit\u00e0 impersonata alla perfezione da Sakuyamon.\nAspetto e caratteristiche.\nIl nome \"Renamon\" deriva parzialmente dalla parola francese \"renard\", \"volpe\", e dal suffisso \"-mon\" (abbreviazione di \"monster\"), che tutti i Digimon hanno alla fine del loro nome. Quindi, \"Renamon\" significa letteralmente \"mostro simile ad una volpe\".\nIl suo aspetto, come si pu\u00f2 immaginare dal nome, \u00e8 basato sulle sembianze di una volpe. Tuttavia, Renamon sta eretta su due zampe invece che su quattro come le comuni volpi. Ha il pelo giallo, eccetto quello delle zampe, del busto e della punta della coda e delle orecchie, che \u00e8 bianco, e presenta un viso di volpe, una lunga e folta coda e zampe inferiori molto simili a quelle dei digitigradi. I tratti ferini di Renamon ed i suoi penetranti occhi color ghiaccio possono sembrare piuttosto intimidatori, anche contro la volont\u00e0 del Digimon stesso. Gli unici capi d'abbigliamento di Renamon sono dei parabraccia viola che ricoprono interamente le zampe superiori del Digimon, ma che ne lasciano scoperta l'estremit\u00e0. Su di essi \u00e8 presente un Taijitu taoista, cos\u00ec come sulle cosce delle zampe inferiori dove il simbolo Taijitu taoista \u00e8 invece stilizzato, anch'esso di colore viola.\nDello stesso colore sono due motivi che sono presenti sotto gli occhi del Digimon.\nRenamon \u00e8 alta e molto potente per essere un Digimon di livello intermedio. \u00c8 molto pi\u00f9 matura degli altri Digimon di livello intermedio, considerando la sua esperienza e la sua visione \"annoiata\" della vita.\nRenamon \u00e8 una capace maestra di arti marziali. Sembra inoltre essere in grado di teletrasportarsi per breve distanze, di correre ad altissime velocit\u00e0 (al punto da essere in grado di superare il traffico in corso) e di diventare invisibile. \u00c8 anche molto agile, come notato da Vajramon nell'episodio \"La scelta di Renamon\". Durante tutta la serie \u00e8 rarissimo anche solo vederla sorridere.\nApparizioni.\nRenamon diviene il Digimon partner di Rika dopo che la ragazza riceve il suo Digivice D-Arc, poco tempo dopo la sua vittoria in un torneo del gioco di carte di Digimon. Molti Digimon sembrano desiderare l'aiuto di Rika affinch\u00e9 questa divenga la loro guida, ma la ragazza esprime il desiderio di avere accanto a s\u00e9 solo un Digimon, il pi\u00f9 forte. Appare quindi una Carta Blu, che Rika striscia immediatamente nel suo lettore di carte, il quale, come avverr\u00e0 successivamente anche a Takato, si trasforma nel suo D-Arc. Renamon non ricorda com'\u00e8 arrivata nel mondo reale da Digiworld, ricorda solo della sua collaborazione e della sua amicizia con Rika. Se Rika chiama il nome di Renamon, il Digimon appare. Anche questa \u00e8 una magia tipica delle kitsune: se una kitsune si ritrova in debito con un uomo, quest'ultimo dovr\u00e0 solo chiamare \"Kitsune!\" e la volpe magica apparir\u00e0 alla sua presenza. Rika desidera l'aiuto di Renamon come sua Digimon partner e Renamon rimane quindi come compagna di Rika per tutta la stagione di \"Tamers\".\nInizialmente, il punto di vista di Renamon riguardo agli umani \u00e8 che loro siano solo degli aiuti per i Digimon riguardo alla Digievoluzione. Rika, dal canto suo, crede che i Digimon siano solo delle macchine da combattimento. Le due hanno quindi una relazione piuttosto distaccata. Tuttavia, con il passare del tempo, le due si salvano a vicenda in diverse occasioni e la loro amicizia cresce, sempre pi\u00f9 forte. Ci\u00f2 si realizza per la prima volta nell'episodio \"Renamon digievolve\" quando Renamon, ferita molto gravemente in una battaglia contro Dokugumon, riesce a digievolvere Kyubimon dopo l'esplosione dei sentimenti di Rika nei suoi confronti, che temeva di doverla perdere. Questa relazione raggiunge il suo culmine nell'episodio \"Lotta contro il destino\", in cui, durante l'attacco del D-Reaper, Rika dice a Renamon che preferisce combattere al suo fianco piuttosto che lasciare la battaglia e salvarsi. Ci\u00f2 permette la Biodigievoluzione finale tra Rika e Renamon che porta alla nascita di Sakuyamon.\nRenamon va solitamente piuttosto d'accordo con i Digimon di Takato ed Henry, Guilmon e Terriermon, ma ha un'interessante relazione di amore-odio con Impmon, come si pu\u00f2 notare nell'episodio \"La sfida di Impmon\", in cui sembra piuttosto preoccupata per la sua sicurezza. Inoltre, quando il gruppo deve tornare nel mondo reale alla fine del loro viaggio per Digiworld, Renamon sente di dover liberare Impmon e di doverlo riportare nel mondo reale con lei. Nella serie, Renamon una volta ammette di sentire che ci sia una connessione tra lei e Impmon.\nAltre forme.\nIl nome \"Renamon\" si riferisce solo alla forma al livello intermedio di questo Digimon. Durante la serie, Renamon acquisisce l'abilit\u00e0 di digievolvere in un certo numero di forme pi\u00f9 potenti, ognuna con un nome e degli attacchi speciali differenti. Tuttavia, il livello intermedio costituisce la sua forma preferita e quella in cui passa la maggior parte del tempo, a causa dell'alto consumo di energia necessario a rimanere in una forma di livello pi\u00f9 alto.\nViximon.\n \u00e8 la forma al livello primo stadio di Renamon. Il nome \"Viximon\" deriva dalla parola inglese \"vixen\", che \u00e8 il nome per indicare una volpe femmina. \"Viximon\" vuol dire quindi \"mostro simile ad una volpe femmina\".\nViximon \u00e8 un piccolo e rotondo Digimon giallo dagli occhi azzurri con quattro piccole zampe, due orecchie a punta ed una lunga coda dalla punta bianca. \u00c8 piuttosto simile a Gigimon.\nViximon appare dopo la sconfitta del D-Reaper, quando Renamon non riesce a mantenere la sua forma al livello intermedio ed \u00e8 poi costretta a tornare a Digiworld.\nKyubimon.\n \u00e8 la Digievoluzione di Renamon al livello campione. Il suo nome viene dalla definizione giapponese \"ky\u016bbi no kitsune\", che significa \"volpe a nove code\". \"Kyubimon\" significa quindi \"mostro simile ad una volpe a nove code\". Tenendo fede al suo nome, Kyubimon \u00e8 una volpe a nove code gialla con una criniera bianca e mistiche fiamme blu che ardono attorno alle sue zampe e alle punte delle sue code (ispirato dal \"kitsune-bi\", il \"fuoco di volpe\", un fuoco evocato da una volpe e che non si comporta come un fuoco normale). Nonostante tutte le forme di Renamon siano basate sulle volpi, Kyubimon \u00e8 quella che si avvicina di pi\u00f9 alla forma originale; inoltre, ha nove code. Nella mitologia della volpe a nove code, la leggendaria kitsune, nove \u00e8 il numero massimo di code ed indica una volpe estremamente potente che ha raggiunto un grado di saggezza e conoscenza completo.\nRika desiderava che Renamon digievolvesse da lungo tempo, ma il Digimon per qualche motivo non era in grado di farlo. Tuttavia, quando le due vengono attaccate da un Dokugumon, Renamon protegge Rika, assorbendo l'intero impatto dell'attacco del Digimon. Rika, che non aveva mai riconosciuto Renamon come una creatura vivente fino a quel momento, piange per il dolore arrecatole dal sacrificio di Renamon. Questa risposta emotiva permette a Renamon di digievolvere Kyubimon, che ora \u00e8 in grado di sconfiggere il Digimon ragno.\nTaomon.\n \u00e8 la forma al livello evoluto di Renamon. Il suo nome proviene dal Taoismo, la scuola filosofica di pensiero fondata nell'antica Cina. \"Taomon\" vuol dire quindi \"mostro taoista\". Pur conservando alcune delle sue fattezze da volpe, ovvero le zampe, la lunga coda ed il volto dalle lunghe orecchie, Taomon ritorna in posizione eretta ed assomiglia molto ad un Vicario cristiano, bench\u00e9 i suoi poteri siano basati, come indica il suo stesso nome, sul Taoismo. Indossa quindi una tunica color crema dalle lunghe maniche, con il Taijitu sul petto ed un'iscrizione gialla sulla parte inferiore, dei pantaloni viola ed un lungo cappello nero, con una cintura in vita anch'essa nera.\nTaomon \u00e8 un Digimon mago che combatte invocando numerosi incantesimi ed armi per riuscire ad imbrigliare i poteri dell'energia magica che scorre attraverso l'universo. Il Digimon appare per la prima volta per combattere Vajramon, uno dei Deva. Vajramon richiede di parlare a quattr'occhi con Renamon ed i due si recano a Digiworld per un breve periodo. Vajramon, che sembra essere molto colpito da Renamon, prova a convincerla ad unirsi ai Deva. Ma quando Renamon rifiuta, ammettendo di averlo seguito solo per guadagnare preziose informazioni, Vajramon si infuria e attacca Renamon. Con l'aiuto di Rika, Renamon riesce a matrixdigievolvere Taomon e a sconfiggere facilmente Vajramon grazie all'Ideogramma Rovente. Taomon appare nuovamente in seguito per combattere contro Vikaralamon, Beelzemon, Zhuqiaomon e numerosi agenti del D-Reaper.\nSakuyamon.\n \u00e8 la Digievoluzione al livello mega di Renamon. Il nome di questo Digimon deriva da Konohanasakuya-hime (letteralmente \"Principessa Sakuya di Konohana\"), che nella mitologia giapponese era il simbolo della delicata vita terrena. Sakuyamon \u00e8 un Digimon mago dalla forma umanoide, dotata di un'armatura dorata che ricorda i tratti di una volpe, cos\u00ec da fondere insieme i poteri di Rika e di Renamon. La sua armatura ricopre praticamente tutta la parte superiore del corpo del Digimon, escluse le braccia, che sono invece ricoperte da dei parabraccia di colore viola molto simili a quelli di Renamon. In vita porta una cintura con una fibbia che rappresenta un volto di volpe, i suoi capelli sono raccolti in due lunghe code legate alle estremit\u00e0, mentre nella parte inferiore del corpo indossa delle fasce dorate intorno alle ginocchia, dei gambali viola e delle scarpe dorate. I simboli del Taijitu sul suo corpo sono innumerevoli, mentre come arma ha uno Shakujo, anch'esso dorato.\nSakuyamon viene generata dalla Biodigievoluzione di Rika e Renamon, che avviene quando sfidano il destino per salvare Calumon dal D-Reaper. Sakuyamon appare successivamente in quasi tutte le battaglie contro il D-Reaper. In uno degli ultimi episodi della serie, Sakuyamon dimostra di essere in grado di passare la propria energia ed i propri poteri a Justimon per aiutarlo a sconfiggere il Cable Reaper; tuttavia, questa mossa non porta a nulla dati i poteri rigenerativi del Cable Reaper. Sakuyamon torna successivamente in \"Runaway Digimon Express\" durante la battaglia finale in cui i Domatori stanno per essere sconfitti dai Parasimon, finch\u00e9 Gallantmon non cambia assetto e diventa Gallantmon Crimson Mode, che salva la situazione e distrugge tutti i Parasimon in un colpo solo grazie alla sua Spada Supersonica.\nCharacter song.\nRenamon ha come \"image song\" la canzone dell'album \"\"Best Tamers 2\" \"Flaming Ice\"\" (\"Ghiaccio ardente\"). Inoltre, sempre in \"\"Best Tamers 2\", Renamon duetta con Rika in \"Last Piece\"\" (\"Ultimo pezzo\").\nAccoglienza.\nLaura Thornton di CBR ha classificato Rika e Renamon come la migliore coppia della serie \"Tamers\". Sage Ashford dello stesso sito ha classificato Renamon come il secondo migliore Digimon di livello intermedio. Secondo WatchMojo, Sakuyamon \u00e8 il settimo miglior Digimon di livello mega mentre Renamon \u00e8 il decimo miglior Digimon in generale. Doc Burford di Kotaku trov\u00f2 Sakuyamon come il Digimon dal design pi\u00f9 piacevole. Ethan Supovitz di CBR ha classificato Renamon come il nono Digimon partner pi\u00f9 forte dell'intero franchise. La rivista \"GamePro\" defin\u00ec Renamon come uno dei Digimon pi\u00f9 veloci tra quelli esistenti."}
{"id": "2086902", "revid": "124871919", "url": "https://it.wikipedia.org/wiki?curid=2086902", "title": "La bella e la bestia", "text": "La bella e la bestia (titolo francese: \"La belle et la b\u00eate\") \u00e8 una famosa fiaba europea, diffusasi in molteplici varianti, le cui origini potrebbero essere riscontrate in una storia di Apuleio, contenuta ne \"L'asino d'oro\" (conosciuto anche come \"Le metamorfosi\") e intitolata \"Amore e Psiche\". La prima versione edita fu quella di Madame Gabrielle-Suzanne Barbot de Villeneuve, pubblicata in \"La jeune am\u00e9ricaine, et les contes marins\" nel 1740. Altre fonti, invece, attribuiscono la ricreazione del racconto originale a Giovanni Francesco Straparola nel 1550. Un racconto che potrebbe essere stato ispirato da una storia vera avvenuta sulle sponde del lago di Bolsena, in provincia di Viterbo, nel personaggio di Petrus Gonsalvus. La versione pi\u00f9 popolare \u00e8, tuttavia, una riduzione dell'opera di Madame Villeneuve pubblicata nel 1756 da Jeanne-Marie Leprince de Beaumont nel \"Magasin des enfants, ou dialogues entre une sage gouvernante et plusieurs de ses \u00e9l\u00e8ves\". La prima traduzione, in inglese, risale al 1757.\nNumerosi sono gli adattamenti e le trasposizioni di questa fiaba conosciuti in tutta Europa. In Francia, per esempio, nel 1771 fu scritta da Marmontel e composta da Gr\u00e9try la versione lirica de \"La bella e la bestia\", basata sulla storia di Mme Leprince de Beaumont e dal titolo \"Z\u00e9mire et Azor\", che riscosse enorme successo anche nell'Ottocento.\n\u00c8 datata 1742, invece, l'opera drammatica \"Amour pour amour\" di Nivelle de la Chauss\u00e9e, sempre ispirata a questa fiaba.\nTrama.\nLa versione originale di Villeneuve \u00e8 molto pi\u00f9 estesa di quella di Beaumont. Villeneuve, infatti, fornisce numerosi dettagli che Beaumont omette e che riguardano fondamentalmente il trascorso familiare sia di Bella che del principe. In questa versione, Bella era la figlia del re dell'Isola Felice e di una fata buona, ma una fata malvagia s'era invaghita del monarca e cos\u00ec, imprigionata la madre della principessina, la megera decise di eliminare l'ultimo ostacolo che si frapponeva fra lei e il suo amore. Per questo motivo, la bambina venne nascosta, cercando di farla passare per una delle figlie \u2013 che davvero era morta \u2013 di un ricco commerciante. Il Principe, invece, perse il padre in tenera et\u00e0 e non pot\u00e9 godere nemmeno dell'amore materno, poich\u00e9 la regina era impegnata in una guerra per la difesa del regno e lo lasci\u00f2 alle cure di una fata. Questa tent\u00f2 in tutti i modi di sedurre il giovane, una volta adulto, ma questi la rifiut\u00f2 e fu cos\u00ec trasformato in una orrenda bestia.\nQuasi la met\u00e0 della storia di Villeneuve \u00e8 incentrata sulle guerre tra fate e re e propone una visione del castello molto pi\u00f9 oscura e magica di quella tradizionale.\nBeaumont decise di omettere completamente lo sfondo familiare e tragico, svincolandosi dal messaggio che Villeneuve volle dare alla propria storia: un'aspra critica della societ\u00e0 contemporanea, in cui le donne erano costrette a sposarsi per convenienza, con dei mariti che erano talvolta ben peggiori della Bestia. Eliminando tutti i personaggi secondari, Beaumont adatt\u00f2, o riadatt\u00f2, la storia, riducendola a una semplicit\u00e0 quasi archetipica e seguendo gli stessi schemi delle numerose varianti precedenti della fiaba.\nLa versione di Beaumont \u00e8 quella che si considera tradizionale ed \u00e8 stata la pi\u00f9 diffusa e conosciuta. Tutte le interpretazioni, gli adattamenti e le versioni successive si basano su questa versione e non su quella originale di Villeneuve.\nVersione di Villeneuve.\nUn ricco mercante vedovo perde tutte le sue ricchezze quando la casa va a fuoco e le sue navi affondano. Egli pertanto si trasferisce in campagna con i sei figli e le sei figlie, conducendo una vita parca per due anni, quando gli giunge la notizia che una delle imbarcazioni \u00e8 sopravvissuta al naufragio e ha fatto ritorno in porto. L'uomo si dirige cos\u00ec in citt\u00e0 per rimettersi in affari, ma la sua situazione economica non migliora e, sei mesi dopo, riparte per la campagna, dove i figli sono rimasti ad attenderlo, senza recare con s\u00e9 n\u00e9 i ricchi doni che aveva promesso alle figlie maggiori, n\u00e9 la rosa che la pi\u00f9 giovane, soprannominata Belle per la sua avvenenza, gli aveva chiesto. Dopo aver passato la notte nel bosco, il mercante giunge in un castello apparentemente disabitato, dove tuttavia trova una ricca cena. Prima di ripartire decide di cogliere la rosa per Belle, ma viene sorpreso dal padrone del castello, un mostro coperto di squame con la proboscide. La Bestia, oltraggiata, gli fa promettere di mandargli entro un mese una delle sue figlie. Venuta a conoscenza della disavventura del genitore, Belle si offre di andare al castello, dove viene accolta calorosamente; suo padre riceve invece il divieto di tornare in quel luogo e alcuni bauli di ricchezze e preziosi. Al palazzo, Belle trascorre le sue giornate esplorandone le meraviglie nascoste e intrattenendosi con scimmie, uccelli e pappagalli ammaestrati; impara anche a conoscere il carattere mite e l'indole stupida della Bestia, che ogni sera le chiede di coricarsi insieme, permesso che la giovane gli rifiuta sempre. In sogno, Belle viene visitata da un bellissimo sconosciuto, che le professa il suo amore e la invita a non fidarsi delle apparenze, e da una misteriosa fata che le fa le stesse raccomandazioni. Trovato il ritratto del bel giovane nei corridoi del castello, la ragazza si convince che sia l\u00ec prigioniero, ma, saputo dalla Bestia che sono soli, si intristisce e chiede di poter rivedere i suoi parenti, vedendosi accordato a malincuore un permesso di due mesi. Belle racconta a suo padre della gentilezza e delle premure che la Bestia ha nei suoi confronti, e il genitore la esorta a sposarlo per riconoscenza, ma la giovane \u00e8 trattenuta dai suoi sentimenti per lo sconosciuto. Dopo aver sognato la Bestia morente, Belle decide di ripartire prima del previsto per il castello, dove trova il mostro in fin di vita, addolorato per la sua assenza. Resasi conto di amarlo e di non volerlo perdere, Belle accetta di sposarlo e di coricarsi con lui; il mattino dopo, per\u00f2, nel letto non trova la Bestia, ma lo sconosciuto. In quella giungono al castello due donne: la madre della Bestia, che in realt\u00e0 \u00e8 un principe, e la fata che la giovane aveva sognato. Belle viene messa quindi a parte della storia: il principe fu allevato da una fata mentre la regina sua madre era in guerra, tuttavia la fata si rivel\u00f2 malvagia e desider\u00f2 sposarlo, ma, vistasi rifiutata per la vecchiaia e la bruttezza, lo condann\u00f2 a diventare una Bestia, e soltanto colei che lo avesse amato senza conoscere la verit\u00e0 avrebbe potuto liberarlo dalla maledizione. Appreso per\u00f2 che Belle non \u00e8 nobile, la madre del principe si mostra poco propensa alla loro unione, finch\u00e9 non viene rivelato che la fanciulla \u00e8 in realt\u00e0 figlia del fratello della regina, il re dell'Isola Felice, e della sorella della fata che \u00e8 arrivata con lei. La madre di Belle aveva violato le regole delle fate sposandosi con un mortale prima del tempo, venendo per questo imprigionata dalle consorelle e creduta morta dal marito; una fata malvagia (la stessa che poi avrebbe concepito il principe) era scesa sull'Isola Felice nei panni di una regina in cerca d'asilo e, innamoratasi del re, aveva preso la risoluzione di sposarlo, ma, vedendosi rifiutata, aveva deciso di ucciderne la figlioletta infante. La fata buona, zia di Belle, aveva salvato segretamente la bambina, scambiandola, senza che nessuno se ne avvedesse, con la figlia appena morta di un mercante. Appreso poi che sulla bambina era stata scagliata la maledizione di sposare un mostro, la fata buona si era in seguito adoperata per fare in modo che questa si avverasse sciogliendo la Bestia dal suo incantesimo, mentre la fata malvagia fu spogliata dei suoi poteri. Il matrimonio dei due giovani viene infine celebrato al cospetto della regina madre del principe, della fata buona, del re dell'Isola Felice e di sua moglie (liberatasi intanto dalla sua prigione), del mercante, dei fratelli e delle sorelle di Belle.\nVersione di Beaumont.\nUn ricco e vedovo mercante viveva in una citt\u00e0 insieme alle sue tre figlie. Due erano presuntuose e vanitose, mentre la pi\u00f9 giovane, che per la sua avvenenza avevano chiamato Bella, era umile e pura di cuore. Tutte e tre le fanciulle potevano vantare un gran numero di pretendenti, ma mentre le prime due, che desideravano sposarsi con un nobile, rifiutavano tutti i giovani indistintamente, Bella si intratteneva con loro in amabile conversazione, prima di rifiutarli con gentilezza. Un giorno il mercante perse improvvisamente tutte le sue ricchezze e da quel momento pi\u00f9 nessun pretendente fu visto avvicinarsi alle fanciulle, se non talvolta a Bella, la quale comunque continu\u00f2 a rifiutarli dolcemente. Il mercante, dunque, si trasfer\u00ec con le sue figlie nelle campagne della provincia, dove vissero per alcuni anni.\nUn giorno egli venne a sapere che una delle sue navi mercantili era riuscita ad arrivare in porto, dopo essere scampata alla distruzione dei suoi compatrioti. Cos\u00ec decise di tornare in citt\u00e0 per cercare di scoprire se nella nave era rimasto qualcosa di valore. Prima di partire, chiese alle figlie se desideravano qualcosa in dono. Pensando che la fortuna stesse tornando a sorridergli, le due figlie maggiori domandarono gioielli e vestiti sfarzosi. Bella, invece, si accontent\u00f2 di chiedere una rosa, di quelle che non crescevano nella parte del paese in cui vivevano. Arrivato in citt\u00e0, il mercante scopr\u00ec che il carico della nave era stato venduto per pagare i suoi debiti e, pertanto, non ebbe pi\u00f9 nemmeno un soldo per comprare alle figlie ci\u00f2 che aveva loro promesso.\nTriste e sconsolato, fece ritorno a casa, ma durante il cammino fu sorpreso da una bufera di neve nel mezzo di un bosco e cos\u00ec fu costretto a cercare rifugio in un enorme castello apparentemente abbandonato. Perlustrando il maestoso maniero, si accorse che esso era pulito e ben arredato, ma stranamente non riusc\u00ec a trovarvi n\u00e9 servi n\u00e9 sentinelle. Uno dei terrazzi si affacciava su un meraviglioso giardino, in cui pot\u00e9 vedere un bel roseto in fiore. Cos\u00ec si ricord\u00f2 della promessa che aveva fatto alla figlia minore e corse a cercare la rosa pi\u00f9 bella. Ma mentre stava per coglierla, fu sorpreso dal padrone del castello, che era una enorme e terribile bestia, il quale gli rimprover\u00f2 di aver ricambiato la sua generosa ospitalit\u00e0 con un tentativo di furto e sentenzi\u00f2 che per questo ora meritava la morte. Il mercante tent\u00f2 di giustificarsi raccontandogli del desiderio della sua bella figlia, ma la bestia non volle sentire ragioni e decise di risparmiargli temporaneamente la vita a patto che al suo posto egli portasse al castello la giovane, altrimenti sarebbe dovuto ritornare a saldare il suo debito di l\u00ec a tre mesi.\nPreso un baule colmo di ogni ricchezza che la bestia aveva voluto concedergli, il mercante torn\u00f2 a casa con una gran pena nel cuore, pensando per\u00f2 che almeno sarebbe riuscito a salutare le sue figlie per l'ultima volta prima di morire. Giunto a destinazione, raccont\u00f2 l'accaduto alle fanciulle e Bella, resasi conto che la colpa di tale disgrazia era solo sua, si offr\u00ec di andare al castello al posto del padre, per la gioia delle sorelle che in un colpo solo si liberarono dell'odiosa rivale e riconquistarono le ricchezze perdute.\nDopo lunghe discussioni, Bella si rec\u00f2 al castello insieme al padre, al quale la bestia concesse la libert\u00e0, intimandogli di non tornare mai pi\u00f9. Con la giovane, invece, si dimostr\u00f2 cortese e gentile e le offr\u00ec di vivere per sempre nel suo castello, circondata di tutte le ricchezze in suo possesso, pensando che cos\u00ec non avrebbe mai potuto desiderare di tornare nella casa paterna. Le regal\u00f2 anche uno specchio magico, in cui avrebbe potuto in ogni momento vedere la sua famiglia. Tutte le sere domandava a Bella se voleva sposarlo, ma la giovane, per non mortificarlo, gli rispondeva che gli voleva bene e che sarebbe stata sempre sua amica.\nDopo qualche mese Bella vide nello specchio magico che suo padre si era ammalato e preg\u00f2 la bestia di lasciarla andare a casa perch\u00e9 potesse tenergli un po' compagnia. La bestia alla fine acconsent\u00ec, ma la preg\u00f2 di tornare dopo una settimana, altrimenti sarebbe morto di dolore. Il giorno seguente, al risveglio, Bella si ritrov\u00f2 in camera sua nella casa del padre, che la accolse con gran gioia, meravigliandosi che fosse ancora viva. Le due sorelle, sposate ma tutt'altro che felici, invidiarono non poco la fortuna della giovane, vedendola in carne e ossa e per di pi\u00f9 agghindata come una regina. Cos\u00ec cominciarono a tramar vendetta: trascorsa una settimana, infatti, le chiesero di restare qualche giorno in pi\u00f9, fingendo di piangere disperate. Commossa, Bella acconsent\u00ec, ma cominci\u00f2 ben presto a sentirsi in colpa per aver infranto la sua promessa con la bestia.\nCos\u00ec ritorn\u00f2 al castello, dove trov\u00f2 la bestia agonizzante di dolore, e lo preg\u00f2 di non morire perch\u00e9 voleva sposarlo. Appena pronunciate queste parole, la bestia spar\u00ec e al suo posto comparve un bellissimo principe, a cui una strega tempo prima aveva fatto un incantesimo, trasformandolo in quell'orribile mostro che Bella aveva conosciuto. La maledizione si sarebbe spezzata solo quando una donna avesse voluto sposarlo. Bella e il principe vissero felici per il resto della loro vita insieme al padre della giovane, mentre le due malvagie sorelle furono trasformate in statue, cos\u00ec che potessero assistere alla felicit\u00e0 altrui finch\u00e9 non si fossero pentite della loro cattiveria.\nOrigini.\nLa storia de \"La bella e la bestia\" ha circolato per secoli in tutta Europa, sia in forma orale che scritta e, pi\u00f9 recentemente, in adattamenti cinematografici. Molti esperti hanno notato delle somiglianze tra questa fiaba e le storie classiche della Grecia antica, come \"Amore e Psiche\", \"Edipo\" o \"L'Asino d'oro\" di Apuleio, fino al secondo secolo della nostra era.\nUna prima versione scritta de \"La bella e la bestia\" \u00e8 stata attribuita a Giovanni Francesco Straparola e apparve nel suo libro di racconti \"Le piacevoli notti\", nel 1550. Un'antica versione francese descriveva il padre come un re e la bestia come un serpente. Anche altri autori, ad esempio Giambattista Basile nel \"Pentamerone\" e Madame d'Aulnoy nel suo \"Le Mouton\" (La pecora), ne propongono delle varianti.\nLa prima versione scritta che sviluppa il racconto cos\u00ec come lo conosciamo oggi fu pubblicata nel 1740 dalla scrittrice francese Gabrielle-Suzanne Barbot de Villeneuve, ne \"La jeune am\u00e9ricaine, et les contes marins\". Era una serie di racconti narrati da un'anziana signora durante un lungo viaggio per mare. Villeneuve scriveva fiabe basate sulla Tradizione misterica ed il folclore europeo, per intrattenere, insegnando, amici e conoscenti nell'intimit\u00e0 di incontri e riunioni galanti e raffinati.\nL'aristocratica francese Jeanne-Marie Leprince de Beaumont era emigrata in Inghilterra nel 1745, dove inizi\u00f2 a lavorare come insegnante e scrittrice di libri sull'educazione e la morale. Avendo letto la novella di Villeneuve, la abbrevi\u00f2 in larga misura e la pubblic\u00f2 nel 1756 come parte della collezione \"Magasin des enfants, ou dialogues entre une sage gouvernante et plusieurs de ses \u00e9l\u00e8ves\". Prendendo gli elementi chiave della storia originale, Beaumont omise molte scene delle origini o delle famiglie dei protagonisti e modific\u00f2 la scena della trasformazione della bestia, che nell'originale di Villeneuve avviene dopo la notte di nozze. Avendolo scritto come racconto educativo per i suoi alunni, molti dei dettagli scabrosi o violenti dell'originale furono soppressi.\nLa versione di Beaumont, dunque, fu considerata la pi\u00f9 caratteristica, al punto tale che, gi\u00e0 soltanto un anno dopo, nel 1757, fu tradotta in inglese, con il titolo \"The Young Misses Magazine, Containing Dialogues between a Governess and Several Young Ladies of Quality, Her Scholars\".\nLa scrittura educativa francese di quell'epoca consisteva nell'elaborare storie quotidiane, con una tendenza a svilupparle su uno sfondo di emozioni umane al posto degli elementi magici. Si eliminava tutto quanto fosse sanguinoso o crudele e si scriveva in forma diretta e concisa, con uno stile sobrio e privo di ornamenti. Gli scrittori francesi (sempre di rango e educazione elevati) adattarono queste storie ad un gusto apparentemente classico, logico e persino razionale, ma che nascondevano e nascondono significati di portata metafisica. Perrault rappresenta uno di questi particolari intellettuali e narratori di storie educative e morali e pure le grandi autrici che lo seguirono- Lh\u00e9ritier, Madame d'Aulnoy, Villeneuve e Beaumont. Ricordiamo che l'ambito in cui tutti questi autori scrivevano era aristocratico e ad ogni modo elevato intellettualmente e moralmente. Infatti, il pi\u00f9 umile degli uomini, nei loro racconti, era un cavaliere; i pastori erano principi mascherati e la maggior parte dei protagonisti era immancabilmente di sangue reale e di profondo valore morale.\nCome curiosit\u00e0 fine a se stessa si pu\u00f2 qui aggiungere che alcuni studiosi odierni hanno suggerito che la storia de La Bella e la Bestia potrebbe essere stata influenzata da fatti realmente accaduti. Si tratterebbe della vicenda di Petrus Gonsalvus, nato nel XVI secolo sull'isola di Tenerife (Spagna) e poi portato alla corte del re Enrico II di Francia. Petrus soffriva di ipertricosi, una malattia che provoca una crescita abnorme di peli sul viso e in altre parti. A Parigi \u00e8 stato accolto sotto la protezione del re dove spos\u00f2 una bella donna parigina di nome Caterina.\nTali influenze nella storia spiegano le differenze esistenti tra la prima versione de \"La bella e la bestia\", attraverso gli scrittori francesi, e le versioni pi\u00f9 tradizionali.\nInterpretazione.\nLa fiaba in generale simboleggia l'unione e l'armonia ritrovata tra archetipo maschile ed archetipo femminile, dove quindi i protagonisti sono i simboli di tali elementi archetipali. In questo caso Bella riconosce in s\u00e9 la Bestia, e viceversa, nel momento in cui si innamorano l'uno dell'altra. Dunque si pu\u00f2 interpretare questa fiaba anche come un simbolo della bestialit\u00e0 \u2013 che non ha nulla a che fare con gli animali della natura, bens\u00ec con il subconscio infernale dell'Essere, il mondo psichico \u2013 esistente nella condizione umana. \u00c8 l'essere umano stesso, dato che i due protagonisti simboleggiano la sua doppia Natura di Male e Bene, che deve riconoscere ed amare questa bassezza o brutalit\u00e0 e di conseguenza trasformarla ed elevarla. Non solo la Bestia deve superarsi, ma pure Bella. Dal canto suo la Bestia possiede comunque gi\u00e0 una nobilt\u00e0 d'animo che deve trovare nuova espressione e deve saper ispirare Bella e farsi cos\u00ec amare da lei; dunque non solo sapersi innamorare di lei, ma sapersi fare amare da lei. Bella deve sforzarsi di riconoscere quella bellezza che pur c'\u00e8, anche se nascosta, nella Bestia ed imparare ad amare anche la Bestia stessa che la contiene. Dunque entrambi i protagonisti devono fare uno sforzo: quello di suscitare amore e di amare da parte della Bestia e quello di saper amare incondizionatamente da parte di Bella. In una lettura ancora pi\u00f9 spirituale o spiritualizzata Bella \u00e8 l'Anima che deve calarsi nell'incarnazione della realt\u00e0 materiale, la Bestia, in quanto con\"bestia\" non s'intende certo l'animale comune, bens\u00ec la brutalit\u00e0 di una particolare condizione che l'Anima deve vivere e cio\u00e8 tutta la realt\u00e0 corporea in generale, la Bestia appunto.\nIn una rilettura psicologica davvero restrittiva \"La bella e la bestia\" pu\u00f2 essere interpretata come il raggiungimento della maggiore et\u00e0 e la conquista della sessualit\u00e0 di una bambina/fanciulla. Considerando l'amore del padre, che l'adorava al di sopra delle altre sorelle, come un amore puro, la piccola percepisce la sessualit\u00e0 come qualcosa di perverso: ogni uomo che provi un desiderio sessuale nei suoi confronti \u00e8 una bestia. Solo dal momento in cui Bella riesce ad assimilare le relazioni sessuali come umane e adulte, pu\u00f2 raggiungere la felicit\u00e0. Tuttavia, una variante di questa interpretazione vorrebbe che il sentimento della Bestia fosse primitivo e brutale, ma l'amore della donna lo trasforma in qualcosa di umano e misurato, che nel racconto sarebbe simboleggiato dalla trasformazione fisica della bestia in principe. Ma non solo la Bestia deve imparare ad amare e a farsi amare, vivendo una crescita e una trasformazione. Anche la fanciulla \u00e8 tenuta a mutare, a crescere, a trasformarsi; ella non esprime per se stessa amore, ma deve imparare a cogliere ed amare un amore nascosto.\nLa fiaba \u00e8 stata anche interpretata come una descrizione dei matrimoni \"combinati\" o \"di convenzione\", i quali non hanno nulla a che vedere coi matrimoni di \"convenienza\". Le prime versioni, infatti, furono scritte da persone di classe sociale alta francese, dove tali unioni erano abituali. Mentre i matrimoni di convenienza erano e sono tipici delle classi sociali pi\u00f9 basse, borghesia (dove contano gli affari) e contadini /operai (dove pure conta la mera praticit\u00e0 e la prole). Nella narrazione di questa fiaba si osserva come metafora l'incontro e l'unione affettiva e fisica tra due persone, senza il consenso di nessuno dei due, i quali sono solo tenuti a rispettare la volont\u00e0 delle rispettive famiglie per il bene e gli equilibri della societ\u00e0. La fiaba racconta simbolicamente questa antica usanza, ma allo stesso tempo rivendica che, se le donne sanno cercare nell'interiorit\u00e0 dei loro mariti, possono trovare l'essere buono che si nasconde dietro l'apparenza della bestia sconosciuta, o che esse stesse possano rendere possibile la trasformazione mediante il loro amore. Ma \u00e8 da sottolineare che pure il consorte deve sottostare a un dovere sociale vincolante e neppure lui conosce la propria sposa e dovr\u00e0 imparare a controllare la bestia che \u00e8 in lui, vale a dire quella naturale avversione nel caso i caratteri o i gusti fossero tanto lontani e diversi fra i due.\nLa storia de \"La bella e la bestia\" appare in molte altre culture in innumerevoli varianti a seconda di epoche e luoghi. Aarne-Thompson conta 179 racconti di diversi paesi con un tema simile. Generalmente ci sono tre sorelle; la pi\u00f9 giovane, Bella, \u00e8 pura e buona, mentre le altre due mostrano alcuni dei peggiori tratti umani: avarizia, invidia, superbia. Bella non ha alcun nome, \u00e8 semplicemente la pi\u00f9 giovane delle sorelle e le viene dato il soprannome di Bella per la sua avvenenza e perch\u00e9 \u00e8 la preferita di suo padre. Si noti anche che non compare mai la figura materna, ovviando cos\u00ec ai conflitti generati dal fattore logico che una tale figura si rifiuterebbe di far vivere la figlia con un mostro. Allo stesso tempo, si fa s\u00ec che la relazione con il padre, normalmente ricco, sia molto pi\u00f9 stretta e renda possibile lo sviluppo della narrazione. Bench\u00e9 la bestia, nelle varie versioni, abbia diverse forme (serpente, lupo e persino maiale), le caratteristiche fondamentali sono sempre le stesse: \u00e8 ricco e potente, ma mai bello o attraente. A un certo punto, Bella si separa dalla bestia, che cos\u00ec si ammala terribilmente, per una qualche ragione (amore, tradimento, disegni magici della sua maledizione), e giace moribonda. I rimorsi di coscienza di Bella, siano essi una semplice lacrima o un viaggio in capo al mondo per poi tornare con il suo amato, salvano la Bestia, che si trasforma in un bellissimo principe. La bellezza implicita della Bestia risorge quando Bella diviene capace di scorgerla sotto la sgradevole apparenza esteriore.\nIl racconto pu\u00f2 anche essere letto da un altro punto di vista moderno e restrittivo, quello meramente psicologico o mediocremente psicoanalitico. In questa fiaba i maschi sono essenzialmente passivi (il padre di Belle perde ogni bene, i fratelli di lei subiscono le conseguenze senza darsi da fare, la Bestia attende rinchiuso nel proprio podere), mentre le figure femminili sono attive: le sorelle pi\u00f9 anziane di Bella provocano meccanismi spiacevoli e rendono difficile la vita e le scelte di Bella; Bella stessa si offre volontariamente alla Bestia per salvare il padre e salver\u00e0 anche la Bestia stessa. Affascinante analizzare ora in questa chiave la richiesta ed il desiderio di una rosa da parte di Bella. Secondo i Greci e i Romani, la rosa era il simbolo del piacere, associato al lusso e alla stravaganza. Rappresentava anche l'affettivit\u00e0, l'attrazione, la passione e l'erotismo. L'amore di Bella per suo padre \u00e8 rappresentato dalla sua richiesta di una rosa in dono, ma la rosa sar\u00e0 colta poi nella tenuta della Bestia e, di conseguenza, l'amore di Bella slitter\u00e0 presto dal padre all'effettivo proprietario del fiore, dato che il padre lo ha, in fin dei conti, rubato. La successiva malattia del padre pu\u00f2 essere interpretata in senso letterale o in senso figurato, giacch\u00e9 l'amore di Bella, a questo punto della storia, non \u00e8 pi\u00f9 rivolto al genitore, ma alla Bestia, la quale \u00e8 anch'essa personaggio maschile e, dunque, passivo: in effetti lo troviamo in uno stato d'attesa, mentre \u00e8 Bella, per sua volont\u00e0, a muoversi e giungere alla dimora del principe maledetto.\nAdattamenti.\nDal momento della sua pubblicazione nel 1756, la storia ha subito numerose revisioni. Nel 1756 la Contessa di Genlis produsse un'opera teatrale basata sul racconto. Nel 1786 la versione di Villeneuve fu pubblicata ne \"Le Cabinet des F\u00e9es et autres contes merveilleux\".\nDurante il XIX secolo ci fu una proliferazione di revisioni in Francia, Inghilterra e Stati Uniti. Sono state contate fino a 68 diverse edizioni stampate in questo secolo. Tra le pi\u00f9 importanti ci furono un poema di Charles Lamb, pubblicato nel 1811, un'opera in due atti di J.R Planch\u00e9e, nel 1841 e, nel 1875, un libro di illustrazioni di Walter Crane e un'edizione illustrata della fiaba ad opera di Eleanor Vere Boyle.\nInfluenze sulla letteratura.\n\"La bella e la bestia\" \u00e8 stata d'ispirazione a molti romanzi:"}
{"id": "2086906", "revid": "363629", "url": "https://it.wikipedia.org/wiki?curid=2086906", "title": "Municipalit\u00e0 locale di Naledi (Nordovest)", "text": " \nNaledi \u00e8 una municipalit\u00e0 locale (in inglese Naledi Local Municipality) appartenente alla municipalit\u00e0 distrettuale di Dr Ruth Segomotsi Mompati della provincia del Nordovest in Sudafrica.\nIl suo territorio si estende su una superficie di ed \u00e8 suddiviso in 9 circoscrizioni elettorali (\"wards\"). Il suo codice di distretto \u00e8 NW392.\nGeografia fisica.\nConfini.\nLa municipalit\u00e0 locale di Naledi confina a nordovest con quella di Molopo, a nordest con quella di Rat Lou (Ngaka Modiri Molema), a est con quella di Tswaing (Ngaka Modiri Molema), a sud e a sudest con quella di Mamusa, a sud e a sudovest con quella di Greater Taung e a ovest con quella di Kagisano."}
{"id": "2086909", "revid": "74801", "url": "https://it.wikipedia.org/wiki?curid=2086909", "title": "Lewes", "text": "Lewes (pronuncia ) \u00e8 una piccola citt\u00e0, di abitanti sita nel distretto di Lewes, situata a sud est della contea dell'East Sussex ed \u00e8 il capoluogo del distretto omonimo. La cittadina si trova a circa a sud est di Londra ed \u00e8 collegata alla stessa per ferrovia. Essa \u00e8 attraversata dal fiume Ouse. La citt\u00e0 \u00e8 nota per essere sede del Glyndebourne Festival Opera.\nStoria.\nNell'XI secolo, o forse prima, esisteva un villaggio che era centro amministrativo della zona. Guglielmo il Conquistatore aveva assegnato dei territori a Guglielmo I di Warenne a condizione che vi costruisse un castello.\nAmministrazione.\nGemellaggi.\nLewes \u00e8 gemellata con le citt\u00e0 di:"}
{"id": "2086915", "revid": "300569", "url": "https://it.wikipedia.org/wiki?curid=2086915", "title": "Khaled Abdelrahman Alkhamissi", "text": ""}
{"id": "2086916", "revid": "1543377", "url": "https://it.wikipedia.org/wiki?curid=2086916", "title": "Hossein Nasr", "text": "Nasr \u00e8 un filosofo persiano e uno studioso di religione comparativa e scrive libri inerenti alle materie islamiche esoteriche, al sufismo, alla filosofia della scienza e alla metafisica.\nBiografia.\nNasr \u00e8 nato nel 1933 nel centrosud iraniano, in una famiglia originaria del Kashan. Il padre Seyyed Valliallah, fu un fisico vicino alla famiglia reale persiana, e uno dei fondatori della moderna educazione in Iran. Non mancano i parenti celebri e importanti anche dalla parte materna, quali ad esempio il filosofo Ramin Jahanbegloo.\nDopo aver effettuato i primi studi nelle scuole di Teheran, venne mandato negli Stati Uniti d'America all'et\u00e0 di tredici anni. Qui prosegu\u00ec la sua carriera scolastica con risultati brillanti al punto da ottenere il premio di rendimento nella scuola superiore, che gli apr\u00ec le porte alla facolt\u00e0 di fisica presso il MIT di Boston. Qui ebbe modo di studiare sotto Giorgio De Santillana e sotto altri prestigiosi docenti nelle discipline metafisiche e filosofiche. Dopo la laurea frequent\u00f2 il master in geologia e geofisica.\nAll'et\u00e0 di venticinque anni Nasr, termin\u00f2 di scrivere il suo primo libro \"Science and Civilization in Islam\". La sua dissertazione per il dottorato \u00e8 stata pubblicata nel 1964 dalla \"Harvard University Press\" con il titolo \"An Introduction to Islamic Cosmological Doctrines\".\nAlla fine degli anni sessanta \u00e8 ritornato in Iran, dove ha ottenuto incarichi prestigiosi, interrotti dalla rivoluzione islamica che ha indotto Nasr a emigrare negli Stati Uniti.\nDopo essere ritornato in America, Nasr, ha offerto il suo contributo a molte universit\u00e0, tra le quali l'Universit\u00e0 di Princeton e la University of Southern California, per pianificare ed espandere gli studi islamici e iraniani nell'ambito dei corsi accademici, oltre ad assumere l'incarico di docente presso la \"George Washington University\".\nOpere e pensiero.\nUna delle tematiche ricorrenti, nelle opere di Nasr, \u00e8 la relazione tra la scienza e la religione, in particolar modo quella islamica.\nSe gi\u00e0 la dissertazione per il dottorato verteva su questo tema, con le opere successive Nasr ha proseguito il suo percorso di esplorazione e di esposizione delle sue ricerche.\nCon la prima opera, \"An Introduction to Islamic Cosmological Doctrines\", ha descritto l'approccio allo studio della natura effettuato da tre grandi figure del mondo islamico, mentre nel successivo lavoro, \"Science and Civilization in Islam\" (1968), introduce il lettore al significato della scienza risolto attraverso il contesto della religione islamica.\nUna delle sue opere pi\u00f9 apprezzate e diffuse \u00e8 stata \"Islamic Science: An Illustrated Study\" (1976), il primo libro che introduca alla scienza e alla filosofia attraverso illustrazioni e diagrammi.\nNei libri successivi Nasr ha ampliato ulteriormente il suo oggetto di indagine, inserendo un altro tema ricorrente: la relazione dell'uomo con la natura e la conseguente crisi spirituale dell'uomo moderno. Nasr si \u00e8 soffermato sia sull'impatto devastante dell'uomo moderno sulla natura, sia sul fenomeno della secolarizzazione.\nPer contrapporre a questa tendenza moderna una alternativa, Nasr ha quindi focalizzato la sua attenzione sulla scienza islamica che per\u00f2 non pu\u00f2 prescindere dalla presenza di un elemento trascendentale, come \u00e8 il Dio unito. In base a questo concetto l'unit\u00e0 della natura e dell'uomo deve essere considerata una premessa metafisica \"a priori\", allo stesso modo dell'atto creativo divino da cui scaturiscono tutte le cose del mondo.\nNars tende a presentare una visione olistica dell'universo a cui corrisponde una epistemologia conseguente.\nNel presentare le scienze islamiche Nars ha chiarito le cause della loro mancata caduta nel riduzionismo, nel materialismo e nello scientismo, che sono rintracciabili nella componente teologica e nella visione gerarchica dell'universo.\nNasr, contemporaneamente, si \u00e8 soffermato sugli elementi primari della scienza moderna, che egli individua nella dimenticanza di Dio dall'ordine naturale delle cose; nella meccanizzazione che ha imposto una visione del mondo sempre pi\u00f9 simile ad una macchina; nell'utilizzo spinto del razionalismo e dell'empirismo come strumenti di ricerca della verit\u00e0; nell'accettazione del dualismo cartesiano che prevede la distinzione fra il soggetto di indagine e l'oggetto; infine nell'utilizzo della natura come fonte di potere e di sfruttamento.\nOpere principali.\nNasr \u00e8 autore di oltre cinquanta libri e di cinquecento articoli sulle scienze islamiche, sulla religione e sulla societ\u00e0, in 4 lingue, tra le quali:\nNasr ha offerto il suo contributo con un considerevole numero di articoli pubblicati sul giornale \"Studies in Comparative Religion\"."}
{"id": "2086919", "revid": "33689", "url": "https://it.wikipedia.org/wiki?curid=2086919", "title": "Omar Suarez", "text": ""}
{"id": "2086920", "revid": "298229", "url": "https://it.wikipedia.org/wiki?curid=2086920", "title": "The Great American Bash 2008", "text": "The Great American Bash 2008 \u00e8 stata la quinta ed ultima edizione dell'omonimo evento in pay-per-view prodotto dalla WWE. L'evento si \u00e8 svolto il 20 luglio 2008 al Nassau Veterans Memorial Coliseum di Uniondale.\nStoryline.\nNella puntata di \"SmackDown\" del 4 luglio la General Manager dello show, Vickie Guerrero, annunci\u00f2 che il suo amante (\"kayfabe\") Edge sarebbe stato il contendente n\u00b01 del WWE Champion Triple H. Un match tra Edge e Triple H con in palio il WWE Championship fu poi sancito per The Great American Bash.\nNella puntata di \"Raw\" del 30 giugno CM Punk (passato dal roster della \"ECW\" a quello di \"Raw\" per effetto del Draft) incass\u00f2 il contratto del Money in the Bank sul World Heavyweight Champion Edge dopo che questi era stato brutalmente attaccato da Batista, conquistando cos\u00ec il World Heavyweight Championship per la prima volta e riportando, nel contempo, un titolo mondiale nello show rosso. Nella puntata di \"Raw\" del 7 luglio Batista vinse un Fatal 4-Way match che includeva anche John Cena, John \"Bradshaw\" Layfield e Kane, diventando il contendente n\u00b01 al titolo di Punk. Un match per il World Heavyweight Championship tra Punk e Batista fu poi annunciato per The Great American Bash.\nIl 29 giugno, a Night of Champions, Mark Henry vinse un Triple Threat match che includeva anche Big Show e il campione Kane, conquistando cos\u00ec l'ECW Championship per la prima volta. Nella puntata di \"ECW\" dell'8 luglio l'incontro non titolato tra Henry e Tommy Dreamer termin\u00f2 in no-contest a causa dell'intervento di Colin Delaney, il quale si era schierato dalla parte di Dreamer. Un match per l'ECW Championship tra Henry e Dreamer fu poi sancito per The Great American Bash.\nIl 18 maggio, a Judgment Day, Shawn Michaels sconfisse l'Intercontinental Champion Chris Jericho in un incontro non titolato dopo che questi lo aveva giustamente accusato di aver finto un infortunio per sconfiggere Batista a Backlash. Il 1\u00ba giugno, a One Night Stand, Jericho interfer\u00ec nello Stretcher match tra Michaels e Batista, agevolando la vittoria di quest'ultimo. Nella puntata di \"Raw\" del 9 giugno, durante l\"'Highlight Reel\", Jericho effettu\u00f2 un completo \"turn heel\" attaccando brutalmente Michaels. A Night of Champions, Jericho perse l'Intercontinental Championship in favore di Kofi Kingston a causa dell'intervento di Michaels. Un match tra Jericho e Michaels fu quindi annunciato per The Great American Bash.\nA One Night Stand, John Cena sconfisse nuovamente John \"Bradshaw\" Layfield in un First Blood match. Nella puntata di \"Raw\" del 30 giugno, dopo essere stato attaccato da JBL ad inizio serata, Cena interfer\u00ec nell'incontro valevole per il World Heavyweight Championship tra JBL stesso e il nuovo campione CM Punk, aiutando poi quest'ultimo a mantenere il titolo. Un New York City Parking Lot Brawl match tra JBL e Cena fu poi sancito per The Great American Bash.\nNella puntata di \"SmackDown\" dell'11 luglio Shelton Benjamin sconfisse lo United States Champion Matt Hardy in un incontro non titolato. In seguito a tale vittoria, un match tra Hardy e Benjamin con in palio lo United States Championship fu poi annunciato per The Great American Bash.\nNella puntata di \"SmackDown\" del 6 giugno la General Manager Vickie Guerrero annunci\u00f2 la creazione del WWE Divas Championship per il roster blu, sancendo poi dei Golden Dreams match per le settimane successive che avrebbero determinato le due contendenti per il titolo. Nella puntata di \"SmackDown\" del 4 luglio Natalya e Michelle McCool furono le due partecipanti che riuscirono a qualificarsi per l'incontro titolato. Un match tra Natalya e la McCool per determinare la prima detentrice del Divas Championship fu dunque sancito per The Great American Bash.\nA Night of Champions, John Morrison e The Miz difesero con successo il WWE Tag Team Championship contro Finlay e Hornswoggle. Nella puntata di \"SmackDown\" dell'11 luglio, dopo che Finlay e Hornswoggle avevano sconfitto Morrison e The Miz in un incontro non titolato, fu annunciato un rematch tra i due team con in palio i titoli di coppia per The Great American Bash. Nella puntata di \"SmackDown\" del 18 luglio Curt Hawkins e Zack Ryder sconfissero Finlay e Hornswoggle, inserendosi cos\u00ec nell'incontro di The Great American Bash, trasformandolo in un Triple Threat Tag Team match. Pi\u00f9 avanti, la sera stessa, dopo che avevano riportato una vittoria su Morrison e The Miz, anche Jesse e Festus furono tuttavia aggiunti alla contesa di The Great American Bash, la quale divent\u00f2 un Fatal 4-Way Tag Team match per il WWE Tag Team Championship.\nEvento.\nPer l'occasione la WWE ha voluto che le corde del ring fossero degli stessi colori della bandiera statunitense: rosse, bianche e blu.\nPrima dell'inizio dello spettacolo si \u00e8 tenuto il dark match (match prima di ogni pay-per-view non ripreso dalle telecamere) che ha visto contrapposti due atleti appena arrivati al roster di\" SmackDown\" con il Draft: Umaga e Mr Kennedy, con il primo uscito vincitore.\nPer quanto riguarda il vero show, il primo incontro disputato \u00e8 stato un Fatal 4-Way Tag Team match con in palio il WWE Tag Team Championship di \"SmackDown\", che per\u00f2 coinvolgeva anche coppie del roster \"ECW\". I campioni, The Miz e John Morrison, hanno difeso le loro cinture contro altre tre coppie: Curt Hawkins e Zack Ryder, Jesse e Festus, Finlay e Hornswoggle.\nGli \"Edge Heads\" vinsero l'incontro e le rispettive cinture.\nSuccessivamente, Matt Hardy ha perso lo United States Championship contro Shelton Benjamin in un match con il quale il \"gold standard\" Benjamin avrebbe terminato la sua breve esperienza in \"ECW\" per passare a \"SmackDown\", impedendo quindi a Matt di avere un rematch. Questo match \u00e8 stato il miglior match della serata secondo molti telespettatori americani.\nIn seguito, Mark Henry ha difeso con successo l'ECW Championship contro Tommy Dreamer. Anche se Dreamer era assistito a bordo ring da Colin Delaney, il \"silver back\" \u00e8 riuscito a spuntarla senza troppi problemi. In questo match \u00e8 apparsa per l'ultima volta la vecchia cintura ECW, infatti nella puntata seguente della ECW essa \u00e8 stata sostituita con una pi\u00f9 grande. Inoltre, da allora, Mark Henry \u00e8 stato sempre assistito a bordo ring dal WWE Hall of Famer Tony Atlas, mentre Dreamer \u00e8 stato abbandonato da Colin Delaney, che credeva di poter diventare un buon amico e alleato per Mark Henry il quale lo ha invece reso vittima della \"World Strongest Slam\" invece che accoglierlo.\nIl match seguente \u00e8 stato quello tra Shawn Michaels e Chris Jericho. I due si erano gi\u00e0 affrontati in occasione del pay-per-view Judgment Day e in quel caso aveva vinto Michaels. A vincere questa volta, invece, \u00e8 stato Jericho che durante il match ha colpito con una gomitata Shawn in un occhio. Da quel momento Jericho, detto anche Y2J, ha puntato all'occhio sanguinante di Michaels per vincere, e solo qualche settimana dopo si \u00e8 saputo che HBK aveva sub\u00ecto il distacco della retina.\nIl quinto match della serata \u00e8 stato un incontro femminile con in palio la nuova cintura: il Divas Championship. A contendersi il ruolo di campionessa all'interno di \"SmackDown\" sono state Michelle McCool e la nuova arrivata Natalya. La vincitrice del loro match \u00e8 stata Michelle McCool che quindi si \u00e8 potuta godere il ruolo di prima campionessa indiscussa nel roster blu.\nSubito dopo il match femminile vi \u00e8 stato il match di \"Raw\" con in palio il World Heavyweight Championship di CM Punk. Lo sfidante del campione era Batista. La sfida, contro ogni pronostico, \u00e8 stata vinta da CM Punk che dunque ha conservato il suo titolo. Punk ha vinto per doppia squalifica dato che Kane \u00e8 intervenuto nel match atterrando entrambi i partecipanti.\nIl vero main event del roster rosso, per\u00f2, doveva ancora incominciare. Si trattava del match tra John \"Bradshaw\" Layfield e John Cena. I due acerrimi nemici si sono affrontati in un New York City Parking Lot Brawl e a prevalere \u00e8 stato il miliardario texano che quindi si \u00e8 preso una rivincita dopo la sconfitta rimediata da Cena a One Night Stand (nonostante avesse gi\u00e0 battuto Cena a Judgment Day).\nIl main event ufficiale di questo pay-per-view era tra Triple H e Edge con in palio il WWE Championship (detenuto da Triple H) che ha concluso la serata. Era la prima difesa del titolo a \"SmackDown\" per Triple H che ha battuto Edge."}
{"id": "2086926", "revid": "729019", "url": "https://it.wikipedia.org/wiki?curid=2086926", "title": "Penarth Rugby Football Club", "text": "Il Penarth Rugby Football Club \u00e8 un club di rugby XV gallese, nato nel 1879 e con base all'\"Athletic Field\" di Penarth (Vale of Glamorgan)."}
{"id": "2086927", "revid": "767487", "url": "https://it.wikipedia.org/wiki?curid=2086927", "title": "Monta Mino", "text": "Nel 2008 \u00e8 entrato nel Guinness dei primati per la conduzione televisiva pi\u00f9 lunga (22 ore e 15 secondi), battendo il precedente record che aveva ottenuto nel 2006 di 21 ore e 42 minuti.\nHa studiato all'Universit\u00e0 Rikkyo. Dopo un breve periodo nel quotidiano conservatore \"Sankei Shimbun\", nel 1967 fu trasferito alla Nippon Cultural Broadcasting, dove leggeva le notizie e conduceva un programma notturno intitolato \"Sei! Young\". Nel 1979 lasci\u00f2 la NCB per recarsi a lavorare da suo padre nella prefettura di Aichi e continu\u00f2 a leggere le notizie per la Aichi Broadcasting.\n\u00c8 il conduttore di , \"Kuizu $ Mirionea\" (l'edizione giapponese di \"Chi vuol essere milionario?\") e, in passato, del programma pomeridiano \"Omoikkiri TV\".\nHa inoltre doppiato Mussh\u016bru, il fratello di Blik Wapol, nel e Mino-monichi, Mino-monjirou e Mino-monzaburou nell'anime del 2008 di \"Yattaman\"."}
{"id": "2086932", "revid": "104458", "url": "https://it.wikipedia.org/wiki?curid=2086932", "title": "Julien Lizeroux", "text": "Era uno specialista delle gare tecniche e in Coppa del Mondo partecipava quasi esclusivamente a slalom speciali.\nBiografia.\nStagioni 1994-2007.\nFiglio di una guida alpina e di un'istruttrice di sci, Lizeroux dal dicembre 1994 ha iniziato a partecipare regolarmente a gare FIS e il 29 gennaio 1997 ha esordito in Coppa Europa, a Val-d'Is\u00e8re in discesa libera (90\u00ba). Il 23 gennaio 2000 ha esordito in Coppa del Mondo nello slalom speciale di Kitzb\u00fchel, senza finire la gara, e il 13 febbraio successivo ha conquistato il primo podio in Coppa Europa, a Ofterschwang nella medesima specialit\u00e0 (2\u00ba); nel dicembre dello stesso anno, con il 15\u00ba posto conquistato a Madonna di Campiglio sempre in slalom speciale, ha ottenuto i primi punti nella competizione.\nAi Mondiali di Sankt Anton am Arlberg 2001, suo esordio iridato, si \u00e8 classificato 25\u00ba nello slalom speciale ma nel novembre dello stesso anno ad Aspen si \u00e8 infortunato gravemente una prima volta, fatto che lo ha tenuto lontano dalle piste per l'intera stagione. Il ritorno non \u00e8 stato facile, come hanno dimostrato le stagioni 2002-2003 e 2003-2004, durante le quali non ha raccolto neanche un punto in Coppa del Mondo; nel gennaio 2005 nello slalom speciale di Chamonix ha subito un altro infortunio ed \u00e8 tornato in Coppa del Mondo solo nel dicembre 2006, dopo essere rimasto, per tutta la stagione 2005-2006, in Coppa Europa, circuito nel quale ha conquistato la prima vittoria il 26 novembre 2006 a Salla in slalom speciale. Ai Mondiali di \u00c5re 2007 si \u00e8 piazzato 14\u00ba nello slalom speciale.\nStagioni 2008-2012.\nLa stagione 2008 \u00e8 stata invece positiva per l'atleta francese. In Coppa del Mondo ha ottenuto infatti diversi piazzamenti nei primi dieci, tra cui un 4\u00ba posto a Kitzb\u00fchel. Il 25 gennaio dell'anno successivo, sempre nella localit\u00e0 austriaca, ha ottenuto il primo podio e la prima vittoria di carriera in Coppa del Mondo, vincendo lo slalom speciale. Il 9 febbraio 2009 ha vinto la medaglia d'argento nella supercombinata ai Mondiali disputati sulle nevi di casa di Val-d'Is\u00e8re, concludendo alle spalle solo del norvegese Aksel Lund Svindal; sei giorni dopo \u00e8 andato poi nuovamente a podio, conquistando un'altra medaglia d'argento nello slalom speciale vinto da Manfred Pranger.\nIl 10 gennaio 2010 ha conquistato, ad Adelboden in slalom speciale, l'ultima vittoria in Coppa del Mondo e in seguito ha preso parte ai XXI Giochi olimpici invernali di , suo debutto olimpico, classificandosi 9\u00ba nello slalom speciale e 18\u00ba nella supercombinata. Il 2 gennaio 2011 \u00e8 salito per l'ultima volta sul podio in Coppa del Mondo, a Monaco di Baviera in slalom parallelo (2\u00ba); da quello stesso gennaio del 2011 nuovi problemi fisici l'hanno costretto a una lunga serie di operazioni e di trattamenti.\nStagioni 2013-2021.\nTornato alle gare solo nel marzo del 2013, il 4 gennaio 2014 ha conquistato l'ultima vittoria in Coppa Europa, a Chamonix in slalom speciale, e in seguito ha preso parte ai XXII Giochi olimpici invernali di (14\u00ba nello slalom speciale) e ai Mondiali di Vail/Beaver Creek 2015 (22\u00ba nello slalom speciale). Sempre nel 2015, il 2 gennaio, \u00e8 salito per l'ultima volta sul podio in Coppa Europa, a Chamonix in slalom speciale (2\u00ba).\nDue anni dopo, ai Mondiali di Sankt Moritz 2017, ha vinto la medaglia d'oro nella gara a squadre (partecipando come riserva) e non ha completato lo slalom speciale, mentre ai ai XXIII Giochi olimpici invernali di , sua ultima presenza olimpica, si \u00e8 classificato 4\u00ba nella gara a squadre. Ai Mondiali di \u00c5re 2019, sua ultima presenza iridata, \u00e8 stato 5\u00ba nella gara a squadre e non ha completato lo slalom speciale. Ha annunciato il ritiro nel corso della stagione 2020-2021; la sua ultima gara in Coppa del Mondo \u00e8 stata lo slalom speciale disputato a Schladming il 26 gennaio, nel quale non si \u00e8 qualificato per la seconda manche, mentre la sua ultima gara in carriera \u00e8 stata lo slalom speciale dei Campionati francesi 2021, disputato il 27 marzo a Les Gets e chiuso da Lizeroux al 19\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "2086936", "revid": "767487", "url": "https://it.wikipedia.org/wiki?curid=2086936", "title": "Dinah Craik", "text": "Biografia.\nSuo padre, Thomas Mulock, era un pastore protestante appartenente al nonconformismo. Sin da piccola si dedic\u00f2 alla letteratura e alla scrittura, ed aiut\u00f2 sua madre come maestra del paese. Nel 1831 la famiglia si trasfer\u00ec a Newcastle-under-Lyme, dove Dinah frequent\u00f2 la \"Brampton House Academy\". Nel 1839 la nonna materna mor\u00ec, e il lascito a favore della madre permise a tutta la famiglia di trasferirsi a Londra, dove la giovane Dinah inizi\u00f2 a studiare disegno alla \"Government School of Design\" e diverse lingue, compreso il latino e l'italiano. Il forte moralismo religioso del padre non ammetteva di accondiscendere ai piaceri della letteratura e dell'arte, tuttavia l'amicizia paterna con Charles Mathews, manager del celebre teatro londinese \"Covent Garden\" permise alla famiglia Mulock di assistere di tanto in tanto a diverse rappresentazioni teatrali e in particolare alla giovane Dinah di conoscere numerosi attori ed attrici dell'epoca. Sempre grazie alle amicizie della famiglia, Dinah entr\u00f2 in contatto con diverse figure letterarie di una certa levatura, come i drammaturghi George e Maria Lovell e la giovane poetessa Eliza Leslie; e non ultimi il giornalista Samuel Carter Hall e sua moglie\nla scrittrice di origini irlandesi Anna Maria Hall.\nNel 1841 pubblic\u00f2 alcuni versi in onore della nascita della principessa Vittoria e pubblicati nello \"Staffordshire Advertiser\". Il 3 ottobre 1845 mor\u00ec sua madre dopo una lunga malattia, ed il padre si rifiut\u00f2 di assistere i figli con il pretesto di essere troppo preso dai suoi impegni a favore della dottrina nonconformista. La giovane Dinah decise di usare il consenso ed i guadagni dovuti ai suoi primi lavori letterari per sostenere i suoi due fratelli dei quali, Tom, il pi\u00f9 grande dei due, era un pittore di talento e compagno di studi del celebre artista William Holman Hunt, ma che tuttavia mor\u00ec il 12 febbraio 1847 in un incidente. In quello stesso anno Dinah, divenuta ormai maggiorenne, ottenne i diritti per ereditare la sua parte del lascito materno, ottenendo quindi una discreta somma vitalizia con la quale sostenne l'altro fratello, Ben, studente di ingegneria civile, ospitandolo nella sua casa a Tottenham Court Road.\nLiberatasi dal fardello delle necessit\u00e0 economiche, pot\u00e9 dedicarsi alla stesura di un romanzo di ampio respiro dal titolo \"The Ogilvies\", pubblicato nel 1849, che la celebre letterata Mary Russell Mitford scambi\u00f2 per un lavoro della grande scrittrice Elizabeth Barrett Browning. L'anno successive usc\u00ec la novella \"Olive\" che la port\u00f2 definitivamente alla ribalta letteraria della Londra vittoriana.\nNel 1850 suo fratello Ben ottenne la maggiore et\u00e0 usufru\u00ec della sua quota di eredit\u00e0 materna per partire per l'Australia, e Dinah, rimasta ormai sola, strinse una forte amicizia con Frances Martin, una giovane di belle speranze, che avrebbe fondato nel 1854 il \"Working Women's College\", un istituto per l'educazione degli adulti e dei ciechi, e con il poeta John Westland Marston di cui divenne madrina per suo figlio Philip, nato nel 1850.\nIl 29 aprile 1865 si spos\u00f2 a Bath con lo scrittore e critico letterario scozzese George Lillie Craik, con il quale adott\u00f2 una bambina di nome Dorothy, nel 1869. In quello stesso anno i Craik si trasferirono nei pressi di Bromley, un piccolo centro a sud-est di Londra, dove avevano fatto costruire \"The Corner House\", una magione disegnata dal giovane architetto Norman Shaw.\nMor\u00ec per un arresto cardiaco all'et\u00e0 di 61 anni. Pochi anni prima della morte diede un consiglio ad Oscar Wilde che riguardava il nome di una rivista di cui era il curatore, la sua richiesta venne accolta.\nOpere.\nAlcune fra le sue opere:\nInoltre ha pubblicato anche Agatha's Husband (1853), Hannah (1871) e Young Mrs. Jardine (1879)."}
{"id": "2086937", "revid": "33689", "url": "https://it.wikipedia.org/wiki?curid=2086937", "title": "Manolo Ribera", "text": ""}
{"id": "2086939", "revid": "196390", "url": "https://it.wikipedia.org/wiki?curid=2086939", "title": "Impero Austrungarico", "text": ""}
{"id": "2086940", "revid": "2730", "url": "https://it.wikipedia.org/wiki?curid=2086940", "title": "Accessorio", "text": "L'accessorio \u00e8 un oggetto decorativo e spesso anche funzionale, che integra l'abbigliamento.\nSono considerati accessori gioielli, guanti, borse, cappelli, cinture, sciarpe, orologi, occhiali da sole, spille, calze, cravatte, scaldamuscoli, leggings e bretelle. Bench\u00e9 quasi tutti gli accessori abbiano una funzione propria (riscaldare, coprire, mantenere ecc.), lo scopo complessivo degli accessori \u00e8 aggiungere colore e stile all'abbigliamento, e creare un determinato look.\nA partire dagli anni 2000 sono stati inclusi nella categoria di accessori moda anche alcuni oggetti che normalmente non vengono considerati come parte dell'abbigliamento come i telefonini o i lettori MP3. In alcune correnti di moda hollywoodiane il concetto di accessorio \u00e8 stato esteso anche ad alcuni tipi di cani di piccole dimensioni.\nLa maggior parte degli accessori sono prodotti dalle stesse case produttrici di abbigliamento, ad esclusione dei gioielli, orologi, occhiali ed, in parte, borse. Tuttavia, soprattutto negli ultimi anni sono aumentati i marchi che concentrano la propria produzione sugli accessori, o addirittura su singole tipologie di accessori.\nAlcuni accessori vengono utilizzati anche per indicare la propria appartenenza ad una determinata corrente culturale o religiosa. In questo senso vengono indicati come accessori anche crocifissi, stelle di David o turbanti. Gli accessori che evidenziano particolarmente la griffe della casa produttrice, invece sono spesso recepiti come status symbol."}
{"id": "2086950", "revid": "767487", "url": "https://it.wikipedia.org/wiki?curid=2086950", "title": "Creation (film)", "text": "Creation \u00e8 un film del 2009 diretto da Jon Amiel, sulla vita di Charles Darwin, interpretato da Paul Bettany e Jennifer Connelly, basato sulla biografia \"Casa Darwin - Il male, il bene e l'evoluzione dell'uomo\" (\"Annie's Box: Charles Darwin, His Daughter and Human Evolution\") scritta da Randal Keynes.\nTrama.\nViene narrato il tormento di Charles Darwin, diviso tra il suo crescente ateismo, legato allo sviluppo della teoria dell'evoluzione, e l'amore per sua moglie Emma, profondamente religiosa.\nDistribuzione.\nIl film \u00e8 stato presentato in anteprima al Toronto International Film Festival agli inizi di settembre 2009, in occasione del bicentenario della nascita di Charles Darwin e centocinquantenario della prima pubblicazione de \"L'origine delle specie\". Il film ha debuttato nelle sale cinematografiche del Regno Unito il 25 settembre 2009 e negli Stati Uniti il 22 gennaio 2010.\nIl film non \u00e8 mai stato distribuito nelle sale italiane, ed \u00e8 stato presentato per la prima volta in Italia il 23 febbraio 2012 al Museo di San Daniele Po, in prosecuzione delle manifestazioni per il Darwin Day 2012."}
{"id": "2086956", "revid": "20288464", "url": "https://it.wikipedia.org/wiki?curid=2086956", "title": "Regno del Belgio", "text": ""}
{"id": "2086960", "revid": "729019", "url": "https://it.wikipedia.org/wiki?curid=2086960", "title": "Island Games 1985", "text": "Gli Inter-Island Games 1985 (it. \"Giochi delle Isole 1985\"), prima edizione dei Giochi, si svolsero sull'Isola di Man dal 18 al 24 luglio 1985."}
{"id": "2086968", "revid": "75435", "url": "https://it.wikipedia.org/wiki?curid=2086968", "title": "Preghiera nel Getsemani", "text": ""}
{"id": "2086969", "revid": "24443", "url": "https://it.wikipedia.org/wiki?curid=2086969", "title": "Bric Froid", "text": ""}
{"id": "2086971", "revid": "173219", "url": "https://it.wikipedia.org/wiki?curid=2086971", "title": "Leonora di Garzia di Toledo", "text": ""}
{"id": "2086972", "revid": "188323", "url": "https://it.wikipedia.org/wiki?curid=2086972", "title": "High-side", "text": ""}
{"id": "2086973", "revid": "30445", "url": "https://it.wikipedia.org/wiki?curid=2086973", "title": "Contea di Nyandarua", "text": "La contea di Nyandarua (in inglese: Nyandarua County) \u00e8 una contea del Kenya situata nell'ex Provincia Centrale.\nNel 2007, il precedente distretto di Nyandarua era stato suddiviso in due distretti, il Distretto di Nyandarua Nord e Distretto di Nyandarua Sud, di nuovo riuniti nel 2013 per costituire l'odierna contea."}
{"id": "2086974", "revid": "173219", "url": "https://it.wikipedia.org/wiki?curid=2086974", "title": "Eleonora di Garzia di Toledo", "text": ""}
{"id": "2086975", "revid": "339392", "url": "https://it.wikipedia.org/wiki?curid=2086975", "title": "Nyandarua District", "text": ""}
{"id": "2086976", "revid": "75435", "url": "https://it.wikipedia.org/wiki?curid=2086976", "title": "Figlia di Giairo", "text": ""}
{"id": "2086978", "revid": "158913", "url": "https://it.wikipedia.org/wiki?curid=2086978", "title": "Risurrezione della figlia di Giairo", "text": "La risurrezione della figlia di Giairo \u00e8 una combinazione di miracoli di Ges\u00f9 descritta nei tre vangeli sinottici (, , ).\nI miracoli.\nNella versione del \"Vangelo secondo Marco\", dopo aver scacciato un demone (Legione) a Gerasa, Ges\u00f9 riattraversa il \"mare\" e viene circondato dalla folla. \u00c8 avvicinato da Giairo, \u00abuno dei capi della sinagoga\u00bb, che lo prega di guarire la figlia malata. Mentre Ges\u00f9 si reca a casa di Giairo, tra la folla una donna che soffre di perdita di sangue gli tocca il mantello e viene guarita; giunto a casa di Giairo, risuscita la ragazza, morta nel frattempo, nonostante i parenti della ragazza volessero convincere il padre a non disturbare pi\u00f9 Ges\u00f9 e schernissero lo stesso Ges\u00f9 che asseriva che la fanciulla dormisse e andasse solo svegliata.\nSi tratta dunque di un esempio di interpolazione tipico dell'autore di \"Marco\", in cui la guarigione dell'emorroissa interrompe e sospende quella della risurrezione della ragazza aumentandone la drammaticit\u00e0. Inoltre le due storie si arricchiscono a vicenda: da una parte la guarigione dell'emorroissa (dunque una donna impura) interrompe l'opera di Ges\u00f9 a favore di uno dei capi della sinagoga; dall'altra la ragazza malata muore durante la guarigione dell'emorroissa, e il miracolo di guarigione diventa una risurrezione, cos\u00ec come avvenuto per la risurrezione di Lazzaro.\nDiscordanze nelle narrazioni.\nI resoconti degli evangelisti non appaiono concordi, su alcuni dettagli inconciliabili, in merito alla richiesta fatta da Giairo e al momento in cui questa viene fatta. Secondo infatti i vangeli \"secondo Marco\" e \"secondo Luca\" (), Giairo chiede a Ges\u00f9 di seguirlo alla propria casa per guarire la figlia malata, che morir\u00e0 solo mentre si recano da lei; invece nel \"Vangelo secondo Matteo\" (), quando Giairo parla con Ges\u00f9, sua figlia \u00e8 gi\u00e0 morta e gli chiede quindi di venire a casa sua per resuscitarla e, sempre nella versione redazionale matteana, a differenza degli altri sinottici, quando \"Ges\u00f9 e i discepoli seguono il padre della piccola fino a casa, non si fa parola di \u00abintermediari\u00bb di alcun tipo [...] non ci sono rappresentanti, legazioni o avversari\"."}
{"id": "2086986", "revid": "486946", "url": "https://it.wikipedia.org/wiki?curid=2086986", "title": "Sprinting", "text": ""}
{"id": "2086989", "revid": "235834", "url": "https://it.wikipedia.org/wiki?curid=2086989", "title": "The Night the Light Went On", "text": ""}
{"id": "2086991", "revid": "1305772", "url": "https://it.wikipedia.org/wiki?curid=2086991", "title": "Rocca la Marchisa", "text": "Rocca la Marchisa (3.072 ) \u00e8 una montagna delle Alpi Cozie (sottosezione Alpi del Monviso). Si trova sullo spartiacque tra la valle Varaita e la Val Maira.\nCaratteristiche.\nLa montagna si trova sullo spartiacque principale tra la Valle Varaita e la Valle Maira; la vetta si trova nel punto di unione dei territori comunali di Bellino, Acceglio e Prazzo.\nDalla cima si dipartono tre creste principali. La cresta sud-ovest scende ad una prima depressione, dalla quale risale per poi scendere al \"colle di Vers\", che mette in comunicazione la valle Varaita di Bellino con la valle Maira, per poi risalire verso quota 3003, dove piega a nord-ovest in direzione della cima Sebolet, del monte Faraut e del buc Faraut. Una seconda cresta, pi\u00f9 secondaria, si distacca verso la valle Varaita, in direzione nord-nord-ovest. La terza cresta, impostata come la prima sullo spartiacque principale, si dirige verso est, per poi biforcarsi: la diramazione principale prosegue sullo spartiacque in direzione nord-est, verso il \"colle della Marchisa\" ed il \"colle delle Sagneres\", mentre una seconda diramazione scende verso sud-est, in direzione del \"passo Chersogno\" e del Monte Chersogno..\nLa vetta \u00e8 bifida, composta da una cima meridionale di quota 3071\u00a0m, ed una settentrionale di 3072\u00a0m. Dal punto di vista geologico, la vetta \u00e8 costituita da scisti quarzosi e sericitici, mentre sui fianchi si trovano affioramenti di quarziti conglomeratiche (\"verrucano alpino\"). Entrambe le formazioni risalgono al Permo-Carbonifero.\nAscensione alla vetta.\nLa via normale si sviluppa sul versante meridionale, a partire dal \"colle di Vers\", da cui si risale per detriti e facili balze rocciose fino alla vetta meridionale, da cui si raggiunge la pi\u00f9 alta sommit\u00e0 settentrionale. Il percorso, di tipo escursionistico, ha una difficolt\u00e0 valutata in EE.\nIl colle di Vers \u00e8 raggiungibile dalla valle Varaita, partendo dalla frazione di Sant'Anna di Bellino, oppure dalla valle Maira, seguendo il sentiero T9 che parte da Acceglio.\n\u00c8 possibile accedere anche dalla cresta Est, risalendo dal colle della Marchisa alla vetta per cresta. Il colle della Marchisa \u00e8 raggiungibile direttamente dal ripiano sottostante, ove si trovano il \"lago Camosciere\" ed il bivacco Bonfante, oppure raggiungendo dalla valle Varaita il \"colle delle Sagneres\".\nPartendo dalla valle Varaita, si pu\u00f2 utilizzare come punto d'appoggio il rifugio Melez\u00e8, a Sant'Anna di Bellino.\nAccesso invernale.\n\u00c8 possibile accedere in inverno con itinerari sci-alpinistici, che partono da Sant'Anna di Bellino e risalgono la valle di Traversagn. Alcuni degli itinerari invernali non passano dal colle di Vers, ma puntano direttamente all'insellatura tra questo e la vetta, oppure al colle che si trova ad est della vetta."}
{"id": "2086992", "revid": "599013", "url": "https://it.wikipedia.org/wiki?curid=2086992", "title": "Umfredo II di Toron", "text": "Biografia.\nFiglio di Umfredo I di Toron, spos\u00f2 la figlia di R\u00e9nier Brus, Signore di B\u0101niy\u0101s (Cesarea di Filippo), che, di conseguenza, fu riunita a Toron attorno al 1148.\nNel 1149 Umfredo divenne castellano di Hebron quando questa entr\u00f2 a far parte del dominio della famiglia reale di Gerusalemme.\nNel 1153 fu nominato connestabile di Gerusalemme, quando Baldovino III vinse la lotta per il potere contro sua madre Melisenda.\nQuello stesso anno fu presente all'Assedio di Ascalona insieme al re.\nUmfredo fu sconfitto da Norandino a B\u0101niy\u0101s nel 1157 e fu assediato nel suo castello fino a quando arriv\u00f2 Baldovino III in soccorso.\nQuell'anno Umfredo vendette ai Cavalieri ospitalieri parti delle signorie di B\u0101niy\u0101s e di Chastel Neuf, quest'ultima fu conquistata da Norandino nel 1167.\nSempre nel 1157 egli contribu\u00ec a concludere gli accordi per il matrimonio tra Baldovino III e Teodora Comnena, nipote dell'Imperatore bizantino Manuele I Comneno.\nUmfredo stesso pi\u00f9 tardi spos\u00f2 Filippa, sorella di Boemondo III di Antiochia, che in precedenza aveva avuto una relazione con il futuro imperatore bizantino Andronico I Comneno, cugino di Manuele; non ebbe figli da Filippa, suo figlio Umfredo III era nato dalla sua precedente moglie, di cui non si conosce il nome.\nNel 1173 Umfredo accorse per togliere l'assedio di Norandino alla fortezza di Kerak, in Oltregiordano.\nNel 1176 la sua importanza alla corte reale fu in qualche modo ridotta a causa dell'influenza di Agnese di Courtenay, ma mantenne la carica di connestabile.\nNel 1177 la sua diminuita importanza si manifest\u00f2 quando la Signoria di Hebron fu ristabilita e assegnata a Rinaldo di Ch\u00e2tillon, Signore di Oltregiordano, invece che ad Umfredo che ne era ancora castellano.\nNondimeno egli fu uno dei sostenitori di Raimondo III di Tripoli, reggente per Baldovino IV.\nRaimondo, Umfredo ed altri rappresentavano a corte la fazione delle famiglie storiche, cui si opponevano i nuovi arrivati come Rinaldo e in seguito Guido di Lusignano.\nNel 1179 Umfredo ricostru\u00ec Chastel Neuf, che era stato distrutto in vari assedi.\nPure nel 1179 contribu\u00ec a negoziare una tregua tra Cavalieri Ospitalieri e Cavalieri Templari.\nPi\u00f9 tardi quello stesso anno accompagn\u00f2 Baldovino IV in una razzia su B\u0101niy\u0101s, ma furono sorpresi dal nipote di Saladino, Farruch Shah; per salvare il re, Umfredo fu ferito gravemente e mor\u00ec poco dopo, era il 10 aprile.\nGli succedette a Toron suo nipote Umfredo IV, figlio di Umfredo III e Stefania de Milly."}
{"id": "2086995", "revid": "1226", "url": "https://it.wikipedia.org/wiki?curid=2086995", "title": "Viaggiatore del tempo", "text": ""}
{"id": "2086998", "revid": "599013", "url": "https://it.wikipedia.org/wiki?curid=2086998", "title": "Premio Newdigate", "text": "Il premio Newdigate o Sir Roger Newdigate's Prize \u00e8 un premio letterario conferito agli studenti dell'universit\u00e0 di Oxford per la migliore composizione di versi inglesi. I versi vincitori vengono letti ad una riunione chiamata \"Encaenia\" (una cerimonia accademica dei collegi e delle universit\u00e0).\nStoria.\nIl premio \u00e8 stato fondato da Sir Roger Newdigate, (1719-1806).\nPremi simili.\nUn premio molto simile \u00e8 conferito ai universitari del Cambridge, il nome \u00e8 Chancellor's Gold Medal.\nVincitori.\nIl premio viene conferito ogni anno, il nome delle composizioni seguito dal nome del compositore che pi\u00f9 hanno destato interesse sono i seguenti:"}
{"id": "2086999", "revid": "204012", "url": "https://it.wikipedia.org/wiki?curid=2086999", "title": "Newdigate Prize", "text": ""}
{"id": "2087001", "revid": "547034", "url": "https://it.wikipedia.org/wiki?curid=2087001", "title": "Campionato del mondo di scacchi FIDE 2002", "text": "Il Campionato del mondo di scacchi FIDE 2002 \u00e8 stato un torneo di scacchi organizzato dalla FIDE, tenutosi a Mosca tra il 27 novembre del 2001 e il 25 gennaio dl 2002, valido per il titolo di \"Campione del Mondo (FIDE)\". La finale si tenne tra il 16 e il 25 gennaio, mentre i turni precedenti erano stati giocati tra il 27 novembre e il 14 dicembre 2001. Il torneo \u00e8 stato vinto dal grande maestro ucraino Ruslan Ponomar\u00ebv.\nContesto e formato.\nDopo la divisione del titolo mondiale operata da Garri Kasparov nel 1993, la FIDE riorganizz\u00f2 il campionato mondiale trasformandolo in un torneo ad eliminazione diretta, dove il vincitore di ogni partita era deciso da un mini-match di due sole partite a tempo lungo, con spareggi a tempo rapido in caso di parit\u00e0. Per la prima volta in questo campionato, inoltre, fu eliminato ogni privilegio riservato al campione in carica, se non quello di essere automaticamente qualificato.\nIl tempo di riflessione per le partite era 75 minuti per le prime 40 mosse, 15 minuti per finire, 30 secondi di incremento a mossa da mossa 1.\nIn caso di parit\u00e0 le modalit\u00e0 di spareggio erano le seguenti:\nNei primi cinque turni erano previste 2 partite a tempo lungo, mentre le semifinali erano al meglio delle quattro e la finale al meglio delle otto.\nLa diminuzione del tempo di riflessione rispetto ai campionati precedenti fu oggetto di aspre critiche: ad esempio Kasparov, oltre a rigettare il formato dei campionati FIDE, dichiar\u00f2 che diminuiva la qualit\u00e0 degli scacchi giocati.\nPartecipanti.\nN\u00e9 Kasparov n\u00e9 Vladimir Kramnik (che aveva sconfitto Kasparov nel campionato del mondo classico 2000) parteciparono al torneo. Il torneo prevedeva che i 128 partecipanti fossero:\nLista.\nI giocatori sono ordinati per Elo a luglio 2001 (indicato loro accanto); sono tutti Grandi Maestri, eccetto dove indicato.\nTurni finali.\nLe semifinali furono giocate al meglio delle quattro partite a tempo lungo, la finale al meglio delle otto.\nFinale.\nLa finale si svolse tra il 16 e il 25 gennaio, al meglio delle otto partite. Le partite a tempo lungo furono giocate una al giorno, con l'eccezione del 20 gennaio."}
{"id": "2087003", "revid": "63756", "url": "https://it.wikipedia.org/wiki?curid=2087003", "title": "Ouse (Sussex)", "text": "L'Ouse \u00e8 un fiume che scorre nella campagna del West e East Sussex in Inghilterra. Esso nasce vicino a Lower Beeding, attraversa Lewes e sfocia nel Canale della Manica a Newhaven.\nDiversamente dagli altri fiumi britannici chiamati \"Ouse\", il cui nome deriva da una radice scandinava (\"oose\"), questo nome deriva dalla distorsione del francese \"rivi\u00e8re de Lewes\". Anticamente il suo nome era \"Mid-wynd\".\nLa scrittrice Virginia Woolf si anneg\u00f2 nel fiume Ouse il 28 marzo 1941 vicino al villaggio di Rodmell."}
{"id": "2087022", "revid": "110157", "url": "https://it.wikipedia.org/wiki?curid=2087022", "title": "Grand B\u00e9rard", "text": "Il Grand B\u00e9rard (3.046 ) \u00e8 una montagna delle Alpi Cozie (sottosezione delle Alpi del Monviso). Si trova in Francia nei pressi dello spartiacque tra l'Ubaye e la Durance.\nStoria.\nLa prima salita alla vetta nota \u00e8 stata effettuata dal capitano Durand, che vi ha posizionato un segnale geodetico nel 1820."}
{"id": "2087023", "revid": "729019", "url": "https://it.wikipedia.org/wiki?curid=2087023", "title": "Lower Beeding", "text": "Lower Beeding \u00e8 un villaggio nel distretto di Horsham nel West Sussex in Inghilterra. Il centro \u00e8 situato attorno alla chiesa ed al pub \"The Plough\". Nei suoi dintorni nasce il fiume Ouse che dopo aver attraversato la cittadina di Lewes si riversa nel Canale della Manica a Newhaven."}
{"id": "2087026", "revid": "123526172", "url": "https://it.wikipedia.org/wiki?curid=2087026", "title": "Eldorado (Electric Light Orchestra)", "text": "Eldorado \u00e8 un concept album, il quarto album studio della Electric Light Orchestra, datato 1974.\nL'album.\nFu il primo della band ad essere completamente legato ad una storia per intero, messa a punto da Jeff Lynne prima ancora di scrivere la musica; si basava sul personaggio di Walter Mitty, che, non tollerando la realt\u00e0 che lo circondava, immaginava mondi fantastici attraverso i sogni.\nIn questo album Jeff Lynne assunse una vera e propria orchestra, insieme agli altri membri precedenti degli ELO, modificando radicalmente lo stile e il sonoro rispetto ai tre album precedenti. Il dirigente di questa fu Louis Clark. Il bassista Mike de Albuquerque lasci\u00f2 la band appena prima delle registrazioni, costringendo Jeff Lynne a suonare il basso al posto suo. Nel tour che segu\u00ec venne rimpiazzato da Kelly Groucutt, che rimarr\u00e0 con la band per tutti gli anni a venire. Ci fu anche l'ingresso del violoncellista Melvyn Gale.\nNel 1978 il regista Kenneth Anger utilizz\u00f2 questo album come colonna sonora del film Inauguration of the Pleasure Dome."}
{"id": "2087027", "revid": "74801", "url": "https://it.wikipedia.org/wiki?curid=2087027", "title": "Diego Campanile", "text": "Fu Primo Custode di Terra Santa degli Osservanti Riformati, Predicatore Generale e Lettore Generale di Teologia, Discreto Custodiale, Definitore Provinciale, Commissario Generale dei luoghi Santi, Prefetto Apostolico della Missione d'Egitto e della Missione de' Caldei. \u00c8 stato dichiarato venerabile.\nI primi quarant'anni di vita.\nSui primi anni di vita del P. Diego sappiamo poco. Egli nacque nel villaggio di Sava, frazione del Comune di Baronissi in Provincia di Salerno, ed apparteneva alla famiglia Campanile, tuttora esistente.\nOltre lui ed il suo fratello P. Girolamo, altri tre membri della famiglia furono frati nel secolo XVII.\nNon conosciamo esattamente la data di nascita del P. Diego, ma si pu\u00f2 dedurla dalla breve notizia del vecchio necrologio della Custodia di Terra Santa sul quale si poteva leggere: \"\"1642 a d\u00ec 2 gen. R. P. Fr. Diego da S. Severino, olim guardiano del Monte Sion; essendo in Saida, morse d'anni 68 con tutti li sacramenti; \u00e8 seppellito a Sidone, luogo ordinario\".\nEssendo quindi morto a 68 anni, il 2 gennaio del 1642, dov\u00e9 nascere nel 1574.\nDove e quando il P. Diego sia stato ricevuto all'abito ed alla professione, non \u00e8 possibile saperlo perch\u00e9 i libri custodiali delle vestizioni e professioni furono probabilmente perduti. Per lo stesso motivo si deve lasciare senza risposta la domanda se dalla madre Osservanza sia passato alla figlia Riforma, come spesso accadeva in quei tempi. Di certo si sa soltanto che il Convento della SS.ma Trinit\u00e0, pass\u00f2 dagli Osservanti ai Riformati di Principato nel 1594. Egli quindi non contava che venti anni quando i primi Riformati vennero ad abitare nel suo paese, e forse allora ebbe il primo impulso ad abbracciare la loro vita austera. \nSimilmente \u00e8 ignoto il luogo dei suoi studi e dei concorsi per ottenere i titoli di Predicatore Generale e di Lettore Generale di Teologia, ma senza dubbio egli doveva essere gi\u00e0 Lettore nel 1604, quando venne eretto in Napoli nel Convento della Trinit\u00e0 uno Studio Generale per i Riformati. Si pu\u00f2 arrivare alla medesima conclusione partendo da una notizia del P. Verniero nelle sue Cronache di Terra Santa. Dal fatto che, secondo quest'autore, il P. Diego nel marzo del 1628 aveva insegnato per 17 anni teologia - e certamente con qualche interruzione, come per esempio nel 1618, quando fu eletto primo presidente ed incaricato della fabbrica del convento di Bracigliano - dal fatto ancora che in quei tempi nessun Lettore di Teologia poteva ordinariamente insegnare tale materia se non dopo un periodo pi\u00f9 o meno lungo di insegnamento filosofico, si pu\u00f2 logicamente dedurre che il P. Diego fosse gi\u00e0 Lettore verso i primi anni del Seicento.\nL'attivit\u00e0 fino alla nomina a Custode di Terra Santa.\nCos\u00ec il P. Diego trascorse la sua vita fino a che comincia a farsi sporadicamente il suo nome nella Cronaca del P. Niccol\u00f2 da Spinazzola. Infatti la prima volta lo si trova menzionato il 13 maggio 1613, quando fu eletto Discreto Custodiale (equivalente a Definitore Provinciale) nel Capitolo celebrato in tale data nel convento di S. Diego in Napoli.. In tale carica rimase fino al mese di novembre del 1615 Durante questo triennio di consigliere della Custodia si parla di lui a proposito della fondazione del convento di S. Francesco di Serino.\nDel P. Diego - mandato ad insegnare Teologia nella Custodia Riformata di Basilicata nel 1615, come si legge in una nota marginale del P. Niccol\u00f2 da Spinazzola - non si fa menzione nella fondazione del convento di S. Lorenzo di Salerno nel 1616, bens\u00ec in quella del convento di S. Francesco di Bracigliano avvenuta il 7 dicembre 1618, in cui egli prese possesso della collina comprata per i frati dal Marchese di quel paese, e \"fu eletto per Presidente di quello et tenne pensiero della fabrica\". Fino a quando si sia protratta la sua permanenza in Bracigliano, non \u00e8 possibile determinarlo con precisione; certamente non oltre il 1621, in cui lo troviamo Lettore di Teologia in Castellammare di Stabia con nove studenti.\nLa nomina a Custode di Terra Santa.\nIl P. Diego, gi\u00e0 insegnante di Teologia in Castellammare almeno dal 1621, esercitava lo stesso ufficio in quel convento nel 1628, quando nel mese di febbraio gli pervenne una lettera del portoghese P. Bernardino de Sena, Ministro Generale dell'Ordine (1625-1631), che in data 3 dello stesso mese gli ordinava \"\"con ogni efficacia possibile\" di portarsi a Roma per conferire con lui intorno ad \"un negotio di molta importanza per lo servitio di Dio\". Il motivo di tale chiamata non era specificato per cui egli, non sapendo se trattavasi di invito di predicazione o di scuola, era indeciso se portare o no i suoi scritti. Parimenti sibillina era un'altra lettera del medesimo, in data 22 febbraio, che lo sollecitava a venire e terminava: \"Venghisene allegramente, e Nostro Signore l'accompagni con la sua santa gratia\". Questa seconda lettera gli fu consegnata in S.Chiara in Napoli, quando era gi\u00e0 in viaggio, come attesta il P. Verniero, allora confessore in quel monastero.\nA dire del sunnominato cronista di Terra Santa, si ricorse a questo espediente per indurlo a venire a Roma, perch\u00e9 si temeva che - conosciuto lo scopo della sua urgente chiamata - col dovuto rispetto avrebbe certamente declinato l'invito per la sua ritrosia ad accettare cariche onorifiche. Chi abbia suggerito questo consiglio e proposto il suo nome al Rev.mo P. Generale il quale aveva trovato \"difficolt\u00e0 in tutti quei che gli furono nominati\", non \u00e8 nominato dal P. Verinero; ma non \u00e8 improbabile che sia stato il P. Giovanni Battista Visco da Campagna, allora Segretario Generale e nell'anno seguente ascritto alla Custodia Riformata di Principato.\nTutto questo, se non altro, dimostra che il P. Diego non ebbe parte nei maneggi, se pur ve ne furono, per il mutamento del governo della Custodia di Terra Santa.\nVerso la fine di febbraio il Padre si imbarc\u00f2 nel porto di Napoli e dopo 27 ore di prospero viaggio giunse a Roma, dove gli fu comunicata la sua nomina a Custode di Terra Santa. Forse la sua elezione fu illegale, ma \u00e8 certo che il Padre Diego non brig\u00f2 per essere assunto ad un posto onorifico s\u00ec, ma di grande importanza ed in un momento cos\u00ec delicato. Di ci\u00f2 ne rende testimonianza lo stesso Pontefice Urbano VIII, il quale, al Supremo Moderatore dell'Ordine che glielo presentava, ebbe a dire: \"Padre Generale, cos\u00ec vogliono essere gli huomini, che dovete mandare al governo di Terra Santa\".\nLa patente di Custode porta la data del 14 marzo 1628 ma il Padre Diego lasci\u00f2 la Citt\u00e0 Eterna solo sei o sette giorni pi\u00f9 tardi. Con la stessa barca che lo aveva portato a Roma, ripart\u00ec per Napoli e Salerno, dove si rattenne alcuni giorni per prendere i suoi compagni di viaggio tra cui il fratello, P. Girolamo Campanile da Sansverino, il P. Antonio de Martino da Pescopagano, futuro Prefetto Apostolico e martire dell'Etiopia, il P. Francesco da Castelfranci, discepolo del P. Diego, \"et altri frati di detta Riforma sacerdoti et laici\"\". \nCon questi part\u00ec per Siracusa, dove il 12 maggio su una tartana francese si imbarc\u00f2 per la Palestina con soli 16 compagni, lasciando indietro gli altri per arrivare pi\u00f9 presto. Il 25 maggio sbarc\u00f2 a Tolemaide, il 27 giunse a Nazaret ed il 30 entr\u00f2 segretamente in Gerusalemme: il 3 giugno prese solenne possesso del S. Sepolcro e celebr\u00f2 il suo primo pontificale.\nLa permanenza del P. Diego in Terra Santa si protrasse per circa sei anni e mezzo, reggendo per\u00f2 la Santa Custodia \"quattro anni, un mese e tre giorni\", tra continue persecuzioni da parte dei Turchi, avidi di danari, e dei Greci usurpatori dei loro diritti, che lo costrinsero a passare una parte del suo governo fuori Gerusalemme.\nIl governo in Terra Santa.\nLe prime persecuzioni, con vero pericolo della vita, cominciarono pochi giorni dopo la sua presa di possesso, cio\u00e8 il 15 giugno, e durarono fino al principio di luglio, quando cessarono con lo sborsare piastre ai Turchi, come risulta dalla sua relazione conservataci dal P. Verniero. Altre persecuzioni verso la fine di maggio del 1629 lo obbligarono a fuggire a Nazaret, dove rimase fino al mese di luglio. Parimenti il 27 gennaio 1631 dov\u00e9 fuggire in Aleppo e pot\u00e9 rientrare in Gerusalemme soltanto il giorno 8 maggio dell'anno seguente, quando si attendeva la venuta del suo successore. Altre molestie e noie gli furono cagionate da missionari di altri Ordini, come si pu\u00f2 vedere nel P. Verniero. Il primo pensiero del P. Diego nell'assumere il governo di Terra Santa fu quello di estendere il regno di Ges\u00f9 Cristo in quelle terre soggette al giogo mussulmano. A tal fine e per aver missionari idonei istitu\u00ec uno studio di lingua araba nel convento di Nazaret per quei Padri specialmente, i quali gi\u00e0 l'avevano appresa a Roma nel Collegio Missionario Riformato di S. Pietro in Montorio, ed ora avevano bisogno di esercizio e perfezionamento. Questa provvida istituzione cominci\u00f2 a funzionare sin dal 1628, a giudicare da una lettera della S. Congregazione di Propaganda Fide in proposito, la quale porta la data del 19 gennaio 1629.\nVerso la met\u00e0 del 1630 destin\u00f2 missionari in Armenia. Questa spedizione per\u00f2 non ebbe quei risultati che se ne attendevano, perch\u00e9 quasi tutti i missionari si ammalarono per gli stenti patiti e furono costretti a ritornarsene poco dopo. Moltiplic\u00f2 comunque i missionari in Alessandria, Cairo e Rossetto, ottenne la restituzione di una chiesa a Cipro usurpata dai Greci Scismatici e della cappellania di Saida usurpata dai Cappuccini francesi protetti dal loro console, apr\u00ec una nuova chiesa in Damasco ed un ospizio in Tolemaide, fond\u00f2 una chiesa ed un ospizio in Aleppo - dove si trattenne nel tempo del suo esilio, dai principii del 1631 al maggio del 1632 - senza contare i restauri della chiesa della Flagellazione e quelli, per\u00f2 non terminati, del convento di Betlemme, ottenne un ospizio sul Monte Libano ed il convento di S. Maria Draperiis in Costantinopoli, ed infine il possesso del Monte Tabor. Inoltre estinse il debito che aveva trovato in cassa alla presa di possesso di scudi, e la S. Congregazione, prima di terminare il triennio lo conferm\u00f2 nell'ufficio, d'accordo con i Superiori dell'Ordine. Infatti la predetta S. Congregazione fin dal 2 dicembre 1628 dice che il sommo Pontefice, fratello di un Cappuccino, \"insieme con li Signori Cardinali di essa hanno sentito quel gusto ch'ella pu\u00f2 imaginarsi, della pace e concordia ch'ora passa tra li missionarii [cappuccini] e li Minori Osservanti, essendo intrati in ferma speranza, che cos\u00ec habbia da continuare per mostrarsi il nuovo Guardiano di Gierusalemme affetionatissimo alle Missioni\". Con lettera del 19 gennaio 1629, indirizzata al P. Diego, loda \"le diligenze\" fatte per lo studio della lingua araba fondato a Nazareth, e \"l'esorta a continuarli in altri luoghi della medesima sua Religione\". E infine sempre la medesima S. Congregazione, a proposito del debito totalmente estinto, in data 18 luglio 1631 gli scrive: \"In questa S. Congregatione essendo stata riferita la lettera di V. P. dei 28 di marzo prossimo passato, nostro Signore [Urbano VIII] e questi miei EE. Signori hanno sentita grandissima consolatione della total liberatione dei debiti dei Santi Luoghi, seguita per mezzo delle diligenze e prudenza di V. P., per le quali non solo gli stessi miei Eminentissimi, ma sua Santit\u00e0 in particolare le ne hanno data non ordinaria lode\"."}
{"id": "2087030", "revid": "41851", "url": "https://it.wikipedia.org/wiki?curid=2087030", "title": "Cassa di Risparmio di San Miniato", "text": "La Cassa di Risparmio di San Miniato (abbreviato CARISMI) \u00e8 stata un istituto di credito italiano con sede nel comune di San Miniato, in provincia di Pisa.\nAttiva dal XIX secolo, \u00e8 una delle pi\u00f9 antiche e importanti casse di risparmio italiane.\nStoria.\nAi primi del 1830 monsignor Torello Pierazzi, segretario dell'Accademia degli Euteleti e poi vescovo di San Miniato, fece richiesta al granduca di Toscana Leopoldo II di poter costituire una filiale della Cassa di Risparmio di Firenze nel territorio samminiatese.\nIl 23 gennaio 1830 il granduca diede il proprio benestare e pochi mesi dopo, il 27 aprile, 22 tra i pi\u00f9 facoltosi cittadini del comune si federarono in una societ\u00e0 anonima dal patrimonio versato di 400 fiorini: venne cos\u00ec fondata ufficialmente la banca, che nel 1886 si smarc\u00f2 dall'istituto fiorentino e divenne ente autonomo sotto l'egida di una fondazione \"ad hoc\".\nAl 2017 la banca aveva una rete di 79 tra filiali, agenzie e sportelli leggeri in tutta la Toscana, pi\u00f9 una filiale a Roma e una a Milano.\nNel dicembre 2017 la banca viene rilevata dal gruppo bancario Cr\u00e9dit Agricole Cariparma (ora Cr\u00e9dit Agricole Italia), nell'ambito di un'operazione che ha portato la banca italo-francese a rilevare anche la Cassa di Risparmio di Rimini e la Cassa di Risparmio di Cesena, con l'intervento dello Schema Volontario di Intervento del FITD.\nNel febbraio 2018 \u00e8 approvato il piano di fusione per incorporazione di Cassa di Risparmio di Rimini, Cassa di Risparmio di Cesena, Cassa di Risparmio di San Miniato nella capogruppo Cr\u00e9dit Agricole Cariparma. Decisa anche un'offerta pubblica di acquisto delle azioni delle tre banche in mano ai soci retail.\nL'incorporazione della banca nella capogruppo Cr\u00e9dit Agricole Cariparma \u00e8 stata completata il 23 giugno 2018."}
{"id": "2087034", "revid": "729019", "url": "https://it.wikipedia.org/wiki?curid=2087034", "title": "Newhaven", "text": "Newhaven \u00e8 una citt\u00e0 di 12.026 abitanti nel distretto di Lewes nell'East Sussex in Inghilterra. Essa \u00e8 situata alla foce del fiume Ouse sul Canale della Manica. Per la sua posizione strategica ha rivestito grande importanza per i collegamenti con l'Europa. Dal suo porto partono dei traghetti che collegano la Gran Bretagna con la Francia, per i porti di Dieppe e Le Havre. \nNewhaven \u00e8 la citt\u00e0 natale dell'illustratore Cliff Wright, che ha disegnato la copertina dell'edizione originale britannica di Harry Potter e La Camera dei Segreti e di Harry Potter e il Prigioniero di Azkaban."}
{"id": "2087035", "revid": "1305772", "url": "https://it.wikipedia.org/wiki?curid=2087035", "title": "Interiorismo teologico", "text": "L'interiorismo teologico \u00e8 un modo di definire il rapporto teologico della fede cristiana con le religioni non-cristiane al di l\u00e0 dei modelli abituali dell'esclusivismo, dell'inclusivismo e del pluralismo. L'interiorismo per\u00f2 non costituisce un quarto modello di classificazione entro i limiti della precomprensione dei suddetti tre, ma si presenta come alternativa a queste precomprensioni religiose.\nSecondo il teologo tedesco , l'interiorismo costituirebbe la comprensione appropriatamente cristiana delle religioni non-cristiane. Esso \u00e8 da considerare perci\u00f2 un'ermeneutica cristiana delle religioni. L'interiorismo si distingue dall'esclusivismo e dall'inclusivismo evitando un'attitudine di superiorit\u00e0 nei confronti delle altre religioni, e dal pluralismo rifiutando ogni relativizzazione della pretesa cristiana di verit\u00e0. Con un approccio interiorista, da parte cristiana \u00e8 possibile riconoscere alle altre religioni non soltanto una verit\u00e0 frammentaria, bens\u00ec verit\u00e0 altrettanto insuperabile quanto \u00e8 testimoniata della propria fede cristiana.\nIl presupposto filosofico dell'interiorismo consiste nella dottrina scolastica sull'unilateralit\u00e0 della relazione del creato con Dio (Tommaso d'Aquino). Il creato non pu\u00f2 essere considerato termine costitutivo di una relazione reale di Dio con il creato. Da l\u00ec risulta una problematizzazione radicale di ogni pretesa di rivelazione. Questo problema verrebbe risolto soltanto dal messaggio cristiano che testimonia che il mondo \u00e8 da sempre accolto in una relazione di Dio con Dio e quindi non \u00e8 termine costitutivo di questa relazione. Soltanto con questa concezione trinitaria e l'incarnazione del Figlio il concetto di rivelazione ossia di \"Parola di Dio\" riceverebbe un senso intelligibile ().\nMetodologicamente l'interiorismo quindi anzitutto mette in questione tutte le pretese religiose di rivelazione che rivendicano una relazione reale di Dio con il mondo. Questa problematizzazione coinvolge anche la pretesa della Scrittura d'Israele di contenere la Parola di Dio. Solo letta alla luce delle fede in Cristo come \"Antico Testamento\", questa Scrittura diventa universalmente intelligibile come Parola di Dio. Il messaggio cristiano ne rivelerebbe questa sua qualit\u00e0 (cf. 2Cor 3,14-16). In questo rapporto dei due Testamenti biblici l'interiorismo vede il paradigma o modello per stabilire un rapporto anche con altre religioni e scoprire in loro la loro qualit\u00e0 di Parola di Dio.\nMentre il pluralismo religioso (John Hick) riesce a riconoscere verit\u00e0 (relativa) alle altre religioni soltanto relativizzando la propria pretesa religiosa di verit\u00e0, l'interiorismo vede nella verit\u00e0 insuperabile del messaggio cristiano la base epistemologica per riconoscere altrettanta verit\u00e0 prima alla Scrittura d'Israele e poi (su questo modello) anche ad altre religioni. Per l'interiorismo Cristo quindi \u00e8 l'unica chiave ermeneutica per svelare e riconoscere questa verit\u00e0 ancora nascosta nelle altre religioni, ad es. nell'islam."}
{"id": "2087040", "revid": "436907", "url": "https://it.wikipedia.org/wiki?curid=2087040", "title": "Alma", "text": ""}
{"id": "2087042", "revid": "2184720", "url": "https://it.wikipedia.org/wiki?curid=2087042", "title": "Fabrizio Corona", "text": "Ex partner e amministratore di \"Corona's\", agenzia fotografica di Milano, negli anni \u00e8 stato coinvolto in diversi procedimenti giudiziari (tra cui la nota inchiesta \"Vallettopoli\"); nel 2015 venne condannato definitivamente dalla Cassazione a 13 anni e 2 mesi di reclusione per reati continuati.\nDal dicembre 2019 agli arresti domiciliari per motivi terapeutici, nel marzo 2021 il tribunale di sorveglianza di Milano ne ha disposto il ritorno in carcere; tuttavia, ad aprile dello stesso anno, un collegio dello stesso tribunale ha disposto la sospensione del provvedimento in attesa del pronunciamento della Cassazione, consentendogli quindi di uscire dal carcere e tornare ai domiciliari.\nBiografia.\nNato dal giornalista Vittorio Corona e da Gabriella Previtera, era nipote del giornalista Puccio Corona. Ha due fratelli di nome Francesco e Federico, anch'egli giornalista.\nNel 2001 ha sposato la modella italo-croata Nina Mori\u0107, con cui nel 2002 ha avuto un figlio, Carlos Maria. Nel 2007 la Mori\u0107 ha chiesto la separazione da Corona e nel 2014 ha annunciato di aver ottenuto dallo stesso anche il divorzio.\nNel 2009 inizi\u00f2 una relazione con la showgirl e modella argentina Bel\u00e9n Rodr\u00edguez. Nel 2011 la Rodr\u00edguez sub\u00ec una interruzione di gravidanza per stress. Nel 2012 i due conclusero la relazione. Dal 2015 al 2018 ha avuto una relazione con Silvia Provvedi, cantante de Le Donatella.\nCarriera.\nAttivit\u00e0 imprenditoriali.\nNel 1998 conobbe il manager Lele Mora, con il quale inizi\u00f2 a collaborare all'interno del mondo dello spettacolo. In seguito, nel 2001, a Milano fond\u00f2 la \"Corona's\", agenzia fotografica dichiarata poi fallita alla fine del 2008. Attraverso questa attivit\u00e0 imprenditoriale acquis\u00ec una certa notoriet\u00e0, diventando per l'immaginario collettivo, il \"Re dei Paparazzi\", nonostante abbia pi\u00f9 volte affermato di non aver mai scattato una foto.\nNell'aprile 2007 fond\u00f2 la \"Fenice srl\", societ\u00e0 avente come scopo la realizzazione eventi nel campo della pubblicit\u00e0, dell'arte e della moda. Nello stesso anno lanci\u00f2 una linea di abbigliamento, un bar-ristorante a Nard\u00f2 ed un negozio di parrucchieri in centro a Bologna.\nNel 2008 fond\u00f2 una seconda societ\u00e0 operante nel campo dell'abbigliamento di cui deteneva il 100% delle azioni e che poi venne amministrata da Marco Bonato. Nella primavera del 2011 fond\u00f2 e inizi\u00f2 a dirigere il settimanale scandalistico \"Corona's star\", che in seguito divent\u00f2 mensile e poi chiuse. Cur\u00f2 anche il sito \"socialchannel.it\" (magazine di gossip e attualit\u00e0), i contenuti e l'editing grafico dei settimanali \"Eva\" e \"Vip\". Fu anche editore della rivista di gossip mensile \"Lover\". Nel 2018 fonda una terza linea di abbigliamento.\nFondatore di \"VoceLibera\", giornale per i detenuti, lanci\u00f2 una vendita di magliette con la scritta \"To be free\" destinando parte del ricavato a sostegno dei carcerati.\nInsieme al fratello \u00e8 autore del libro \"Mea Culpa\". Singolarmente ha scritto due libri autobiografici \"Vita pericolosa di un fotoreporter randagio\", diffuso come allegato dal quotidiano Libero nel gennaio 2007 e \"La mia Prigione\", pubblicato dalla Cairo Publishing sempre nel 2007 ed un romanzo giallo dal titolo \"Chi ha ucciso Norma Jean?\" edito dalla stessa casa editrice nel 2010.\nAttivit\u00e0 televisive, attoriali e canore.\nNoto anche per le sue attivit\u00e0 come personaggio televisivo, attore e cantante, nel 2000 lavor\u00f2 a \"Inter Channel\", conducendo per 3 mesi il telegiornale.\nNel 2009 fu tra i partecipanti al reality show di Canale 5 \"La fattoria\"; eliminato nel corso della terza puntata, con il 56% dei voti, fu poi oggetto di un servizio di \"Striscia la notizia\", secondo cui egli era gi\u00e0 a conoscenza del momento esatto in cui sarebbe uscito dal reality, suscitando cos\u00ec diverse polemiche e nello stesso anno prese parte al film-documentario di Erik Gandini \"Videocracy - Basta apparire\". Nel 2010 prese parte alle riprese, come protagonista, del remake (non del tutto prodotto e quindi mai uscito nelle sale) del film \"Scarface\" con Al Pacino; Corona venne in seguito \"cacciato\" dalla produzione a causa\ndi inadempienze contrattuali da parte dell\"'ex fotografo\". Ha pubblicato con il cantante rap Kalief, le canzoni \"Corona non perdona\" e \"Pazzesco\". Ha fatto una piccola partecipazione nel videoclip della canzone del DJ Steve Forest \"Belen\", dedicata alla showgirl Bel\u00e9n Rodr\u00edguez. Il cantante Ultimo gli ha dedicato la canzone \"Un uomo migliore\".\nNella stagione 2 di \"Squadra antimafia - Palermo oggi\" venne scelto per interpretare il ruolo di Ivo Principe detto \"il Catanese\", ex pugile e riscossore del pizzo assoldato da Rosy Abate come killer; il suo personaggio comparve anche nella successiva stagione 3 per poi essere ucciso in una delle puntate.\nNel 2012 condusse il programma \"Libert\u00e0 di parola - La fabbrica delle opinioni\" su Canale Italia. Nel 2015 fu il protagonista di \"Metamorfosi\", documentario scritto, girato tra il 2011-2012 e diretto da Jacopo Giacomini e Roberto Gentili in cui raccont\u00f2 l'ultimo periodo della sua vita prima del coinvolgimento nelle inchieste giudiziarie che lo portarono al secondo arresto.\nProcedimenti giudiziari.\nNegli anni Fabrizio Corona \u00e8 stato oggetto di diversi procedimenti giudiziari, nell'ambito dei quali furono pronunciate, in primo grado o in appello, sentenze di condanna e successivamente di assoluzione in grado definitivo, oltre che alcuni provvedimenti di custodia cautelare e di condanna. Pi\u00f9 volte \u00e8 stato inoltre multato per infrazioni commesse alla guida.\nInchiesta Vallettopoli (2007-2014).\nAmpia eco mediatica ebbe il coinvolgimento di Corona nell'inchiesta della Procura di Potenza \"Vallettopoli\", condotta dal PM Henry John Woodcock. Il 13 marzo 2007 venne infatti arrestato con l'accusa di associazione a delinquere finalizzata all'estorsione.\n\u00c8 stato in prigione per 77 giorni, divisi fra il carcere di Potenza (33 giorni) e il carcere di San Vittore di Milano (44 giorni). Il 29 maggio dello stesso anno gli vennero poi concessi gli arresti domiciliari ed il 29 febbraio 2008 fu rinviato a giudizio.\nFilone di Milano (2009-2011).\nGli atti dell'inchiesta vennero trasmessi anche a Milano, dove Corona fu indagato per presunte estorsioni e tentate estorsioni ai danni di alcune celebrit\u00e0, tra cui il manager Lapo Elkann ed i calciatori Alberto Gilardino ed Adriano. Il 10 dicembre 2009 la 5\u00aa sezione penale del Tribunale di Milano lo condann\u00f2 quindi a 3 anni e 8 mesi di reclusione; la pubblica accusa aveva invece chiesto 7 anni e 2 mesi.\nSuccessivamente, in appello, venne ridotta ad 1 anno e 5 mesi la condanna per tentata estorsione ai danni dei calciatori Francesco Coco e Adriano; la sentenza venne poi riconfermata anche dalla Cassazione il 21 ottobre 2012.\nFilone di Roma (2007).\nNel 2007 il GIP Tommaso Picazio accolse la richiesta della procura di Roma di archiviare un filone dell'indagine l\u00ec trasmessa per competenza e riguardante una presunta estorsione da parte di Corona ai danni del calciatore Francesco Totti per evitargli la pubblicazione \u2014 alla vigilia del suo matrimonio \u2014 di un'intervista rilasciata dalla showgirl Flavia Vento in cui vi erano riferimenti ad un presunto flirt tra lei e Totti.\nFilone di Torino (2010-2014).\nIndagato dalla procura di Torino per una presunta estorsione ai danni del calciatore David Trezeguet, al quale Corona avrebbe chiesto 25.000 euro per acquistare un servizio fotografico che lo ritraeva in compagnia di una donna (che non era la moglie) all'uscita da una discoteca, il 12 marzo 2010 Corona venne condannato in primo grado a 3 anni e 4 mesi di reclusione.\nNel 2012 in appello la sentenza venne riformulata, condannandolo a 5 anni di reclusione con interdizione permanente dai pubblici uffici e una multa di 1.000 euro; il 18 gennaio 2013 la Cassazione la conferm\u00f2. Resosi latitante, 5 giorni dopo si costitu\u00ec a Cascais. Estradato in Italia per via aerea, il 25 fu condotto nel carcere di Busto Arsizio dove venne condannato a 7 anni, 10 mesi e 17 giorni in continuazione e gli venne revocato dell'affidamento in prova che aveva ottenuto per il cumulo di condanne definitive sotto i tre anni.\nDopo 51 giorni di detenzione nel carcere di Busto Arsizio, il 17 marzo, fu trasferito nel carcere di Opera.\nNel 2014 venne diffusa a \"In onda\" su LA7 una sua lettera in cui si dichiar\u00f2 pentito degli errori commessi; diversi personaggi pubblici tra cui Adriano Celentano, Fiorello e Marco Travaglio chiesero pubblicamente all'allora Presidente della Repubblica Giorgio Napolitano la concessione della grazia. Fu poi lo stesso Corona, attraverso l'avvocato Ignazio La Russa, a chiedere a Napolitano una grazia parziale che gli avrebbe consentito l'accesso ad una pena alternativa.\nNel 2015 i legali di Corona ne chiesero la detenzione domiciliare presentando una consulenza psichiatrica di parte in cui si affermava fosse affetto da psicosi. Una relazione dei medici del carcere di Opera certific\u00f2 l'esistenza di problemi di natura psicologica ed una cura con psicofarmaci. Il sostituto PG Giulio Benedetti espresse tuttavia parere negativo alla richiesta e successivamente il tribunale di sorveglianza dispose un'ulteriore perizia psichiatrica per Corona, i cui risultati vennero depositati dal primario dell'ospedale San Paolo di Milano.\nSpendita di banconote false (2008).\nNel 2008 si rese protagonista di due episodi di spendita di banconote false. In particolare, il 28 febbraio Corona pag\u00f2 in due bar dell'aeroporto di Fiumicino con due banconote da 100 euro rivelatesi non autentiche. Il 3 marzo venne poi fermato ed arrestato a Orvieto lungo l'autostrada dopo aver tentato di disfarsi di alcune banconote con cui aveva in parte tentato di spendere in autogrill.\nFu condannato a 1 anno e 6 mesi di reclusione per detenzione e spendita di denaro falso, cui si aggiunsero per il secondo fatto avvenuto in continuazione, altri 4 mesi di carcere, poi convertiti in una sanzione di 4.560 euro, e 300 euro di multa.\nCorruzione e reati tributari (2007-2015).\nNel corso della prima detenzione a San Vittore per l'inchiesta \"Vallettopoli\", Corona diede 4.000 euro ad un agente della Polizia Penitenziaria per farsi consegnare una macchina fotografica con cui realizz\u00f2 un servizio fotografico che vendette ricavandone 20.000 euro. Per tale vicenda l'8 marzo 2010 venne condannato con rito abbreviato a 1 anno e 8 mesi per corruzione; la pena tenne conto anche di un suo risarc\u00ecmento spontaneo di 8.000 euro al ministero della Giustizia. Il 26 marzo 2012 in appello la condanna venne ridotta ad 1 anno, 2 mesi e 5 giorni e poi convalidata il 4 giugno 2013 dalla Cassazione.\nIn parallelo a questo fatto nel dicembre 2008, a seguito di un'istanza presentata dalla \"Mondadori Pubblicit\u00e0\" (per una fattura da 45.000 euro non pagata), la \"Corona's\" SRL venne dichiarata fallita dal Tribunale di Milano; di conseguenza Fabrizio Corona fu indagato per bancarotta fraudolenta ed evasione fiscale. Rinviato a giudizio nel 2010, fu condannato a 4 anni di carcere nel 2011, che vennero poi ridotti in appello nel 2012 a 3 anni e 10 mesi. La sentenza fu riconfermata in Cassazione nel 2013 ed and\u00f2 a sommarsi alle precedenti condanne nei confronti di Corona divenute definitive.\nNel 2014 la Cassazione lo condann\u00f2 definitivamente 1 anno di carcere per evasione fiscale relativa ad omessi versamenti da parte della sua societ\u00e0 per 488.205 euro relativi al periodo di imposta 2004. Lo stesso anno fu assolto dal tribunale di Milano per insussistenza dei fatti contestati rispetto all'ipotesi di evasione del fisco nel biennio 2007/2008 per 1,3 milioni di Euro.\nIl 28 gennaio 2015 i giudici della prima sezione penale della Corte di cassazione di Roma annullarono la continuazione per i reati di corruzione (1 anno e 2 mesi) e di bancarotta e frode fiscale (3 anni e 10 mesi) e condannarono Corona a 13 anni e 2 mesi (anzich\u00e9 9 anni e 8 mesi) ed al pagamento delle spese processuali.\nDopo 823 giorni di detenzione nel carcere di Opera, il 18 giugno dello stesso anno il giudice di sorveglianza dispose la sospensione della pena per motivi di salute e l'affidamento di Corona in prova ai servizi sociali presso la comunit\u00e0 \"Exodus\" di Don Mazzi, dove avrebbe dovuto scontare una pena residua di 5 anni. Il 27 ottobre 2015 il tribunale di sorveglianza milanese concesse poi l\u2019affidamento in prova ai servizi sociali sul territorio.\nDiffamazione, truffa ed altri reati (2010-2015).\nQuerela di Simona Ventura (2010-2011).\nNel 2011 venne assolto in primo grado dall'accusa di aver diffamato Simona Ventura; la showgirl lo aveva querelato a causa di una lettera pubblicata su \"Chi\" nel 2009 in cui si riportavano episodi avvenuti nei 12 anni di frequentazione comune con Lele Mora.\nQuerela di Beatrice Baratto (2010-2011).\nNel 2012 il Tribunale di Milano condann\u00f2 Corona a 9 mesi di reclusione in primo grado per aver incassato 10.000 euro dalla giornalista ligure Beatrice Baratto in cambio di collaborazioni giornalistiche e ospitate in televisione, salvo poi non mantenere l'accordo preso nel 2010. Nel 2013 nel corso di una puntata di \"Pomeriggio Cinque\" con ospite la Baratto, Corona e la conduttrice Barbara d'Urso ebbero un alterco per il quale la conduttrice gli chiese poi 100.000 euro a titolo di risarcimento.\nQuerela di Giuseppe Castaldo (2011-2013).\nNel 2011 Corona fu querelato dall'imprenditore Giuseppe Castaldo per truffa contrattuale in quanto aveva stipulato con la Fenice Srl un contratto non rispettato per la promozione di un marchio di abbigliamento sportivo che prevedeva, per 6.000 euro, anche la presenza della showgirl Sara Tommasi come testimonial. All'imprenditore fu poi comunicato che la Tommasi non avrebbe potuto promuovere la linea di abbigliamento in quanto coinvolta in una inchiesta sulle serate avvenute nella residenza di Arcore di Silvio Berlusconi.\nQuerela di Daniele Moschitta (2011-2013).\nNel 2011 noleggi\u00f2 da Daniele Moschitta una Audi A8 per poi restituirla dopo 15 giorni rispetto alla data pattuita di riconsegna, con 25 multe e senza pagare la societ\u00e0 di noleggio. A seguito di tale vicenda, nel 2018 i due raggiunsero un accordo che prevedeva il versamento di 7.300 euro a Moschitta come risarcimento; venne pertanto disposto il non luogo a procedere nei confronti di Corona, che nel frattempo era stato querelato al tribunale di Bolzano per appropriazione indebita.\nQuerela di Concetta Serrano (2011-2014).\nNel 2014 raggiunse un accordo con Concetta Serrano, madre della giovane Sarah Scazzi uccisa nel 2010 ad Avetrana, per la remissione di una querela per violazione di domicilio; nel 2011 si era infatti introdotto nella sua abitazione con l'obiettivo di realizzare una intervista esclusiva per alcuni settimanali.\nRichiesta di indagine del PM Mariano Fadda (2013).\nNel 2013 Corona depose come testimone in un processo su presunte fatture false ed episodi di peculato riguardanti spettacoli organizzati al casin\u00f2 di Campione d'Italia; nel corso dell'udienza ebbe un alterco con il PM Mariano Fadda e forn\u00ec una differente versione su un episodio inerente alla mancata esibizione di Nina Mori\u0107 e Alessia Fabiani al casin\u00f2. Fadda chiese quindi al tribunale la trasmissione degli atti in procura al fine di indagare Corona per oltraggio al magistrato in udienza e falsa testimonianza.\nQuerela di Barbara d'Urso (2013-2015).\nNel 2013 a \"Domenica Live\" la conduttrice Barbara D'Urso afferm\u00f2 di avere in corso una causa con Fabrizio Corona in quanto quest'ultimo, avrebbe pubblicato su un settimanale in prima pagina una foto di suo figlio asserendo che fosse intento a fumare uno spinello; in realt\u00e0 si rivel\u00f2 essere una sigaretta. Dal carcere scrisse poi una lettera di scuse alla D'Urso, che lesse nella stessa trasmissione nel 2015.\nRinvio a giudizio per diffamazione (2019-).\nIl 18 novembre 2019, a seguito di un articolo comparso su \"King Corona Magazine\" in cui veniva ipotizzato un flirt tra Brozovi\u0107 e Wanda Nara, Corona \u00e8 stato rinviato a giudizio per diffamazione ai danni del croato, dell'argentina e del marito di quest'ultima, Mauro Icardi.\nIntestazione fittizia di beni (2016-).\nIl 7 ottobre 2016, su richiesta del PM Alessandra Dolci e del procuratore aggiunto Ilda Boccassini, la sezione misure di prevenzione del Tribunale di Milano sequestr\u00f2 a Corona, allora affidato ai servizi sociali, 1,7 milioni di euro in contanti rinvenuti nel controsoffitto di una casa appartenente ad un uomo, ritenuto di fatto l'amministratore di una societ\u00e0. Ci\u00f2 port\u00f2 in seguito alla revoca del provvedimento con cui fu affidato in prova ai servizi sociali in quanto accusato di intestazione fittizia di beni, che si sarebbe consumata nel corso dell'affidamento. Il 10 ottobre venne arrestato e portato per la seconda volta nel carcere di San Vittore. Nello stesso anno gli venne inoltre sequestrata un'abitazione in quanto ritenuta intestata a prestanomi.\nDopo 499 giorni di detenzione, il 21 febbraio 2018 il tribunale di sorveglianza milanese ne dispose poi un secondo affidamento provvisorio e terapeutico in una comunit\u00e0 di Limbiate, consentendogli anche di utilizzare l'abitazione sequestrata per dormire. In seguito gli fu permesso di tornare a svolgere la propria attivit\u00e0 lavorativa, estendendo gli orari in cui poteva restare fuori casa, e consentendogli l'uso di telefono e social network per promuovere il proprio lavoro.\nIl 25 marzo 2019 venne riportato in carcere dopo che il magistrato di sorveglianza del tribunale di Milano ne sospese l'affidamento terapeutico; la decisione venne presa a seguito di diverse violazioni alle prescrizioni, tra cui il non aver comunicato parte dei suoi spostamenti al commissariato di zona, un'intervista a \"Non \u00e8 l'Arena\" in cui si definiva stanco degli obblighi imposti ed, infine, il comportamento assunto durante una puntata de \"L'isola dei famosi\" nel corso di un intervento relativo ad un presunto tradimento della moglie di Riccardo Fogli. Il 19 aprile dello stesso anno il tribunale dispose quindi la revoca dell'affidamento in prova, prevedendo anche che 5 dei mesi gi\u00e0 scontati da Corona, non venissero ritenuti validi per l'espiazione della pena complessiva.\nDopo 257 giorni di detenzione nel carcere milanese, il 7 dicembre 2019 fu trasferito in un istituto di cura vicino a Monza, dove venne sottoposto a cure psicologiche per il progredire di disturbi della personalit\u00e0 borderline, associati a tendenze narcisistiche ed episodi depressivi. ; il 12 giugno dello stesso anno la Cassazione dispose che lo stesso Corona non dovesse scontare la pena aggiuntiva di 9 mesi per la revoca dell\u2019affidamento in modo retroattivo. Il 18 marzo 2021 la prima sezione penale della Suprema Corte ha dichiarato inammissibile il ricorso dei difensori di Corona e, accogliendo la richiesta del PG di Milano Antonio Lamanna, ha disposto di non conteggiare i 9 mesi di reclusione gi\u00e0 scontati in affidamento terapeutico tra febbraio e novembre 2018, disponendo che lo stesso Corona dovr\u00e0 scontarli nuovamente.\nL'11 marzo 2021, a seguito di numerose reiterate violazioni rilevate dai magistrati, il Tribunale di Sorveglianza ne dispone il ritorno in carcere. Contro tale decisione Corona si \u00e8 ferito ai polsi ed \u00e8 stato ricoverato al reparto di psichiatria dell'ospedale Niguarda, ove inizia per protesta, uno sciopero della fame, poi concluso dopo circa tre settimane. Viene trasferito alla sera del 22 marzo in regime di detenzione presso il carcere di Monza.\nDenuncia per minacce a magistrati (2021-).\nNel 2021 il PG della Corte d'Appello di Milano Antonio Lamanna \u2013 dopo la diffusione di un video pubblicato da Corona su \"Instagram\" in cui attaccava i giudici a seguito della revoca del differimento pena in detenzione domiciliare \u2013 ha sporto una querela per minacce nei suoi confronti; la denuncia sar\u00e0 valutata dal Tribunale di Brescia, competente per i reati commessi verso i magistrati della citt\u00e0 meneghina. Analogo provvedimento potrebbe essere intrapreso dal giudice del Tribunale di Sorveglianza Marina Corti, che si \u00e8 riservata di decidere in merito."}
{"id": "2087043", "revid": "767487", "url": "https://it.wikipedia.org/wiki?curid=2087043", "title": "Mk.III", "text": "Il Type Mk.III era un elmetto in acciaio sviluppato dall'Esercito Britannico nel 1944. Venne impiegato per la prima volta in combattimento dalle truppe britanniche e canadesi durante lo Sbarco in Normandia. Nonostante la sua introduzione l'elmetto Brodie rimase largamente impiegato ed i due modelli furono usati fino alla fine del conflitto. I collezionisti a volte si riferiscono a questo modello con il soprannome di elmetto \"tartaruga\" in quanto la sua forma ricorda il carapace di questo animale.\nIl modello Mk.III era progettato per fornire una migliore protezione alle parti laterali della testa rispetto al modello Brodie. Il Mk.III era pi\u00f9 profondo e forniva il 38 per cento in pi\u00f9 di protezione del modello Mk.II, in particolare sui lati. Il nuovo elmetto venne utilizzato principalmente dalle truppe d'assalto durante l'invasione della Normandia. Venne fornito in grandi numeri alla 3\u00aa divisione di fanteria canadese e, in quantitativi pi\u00f9 limitati, alla 2\u00aa e alla 4\u00aa divisione canadesi. Gli elmetti forniti alle truppe canadesi furono restituiti alla fine del conflitto.\nL'Mk.III sostitu\u00ec gradualmente il Brodie a partire dal 1944, e fu a sua volta sostituito, dopo la fine del conflitto, dal modello Mk.IV che peraltro gli assomigliava molto. La differenza era data dalla posizione dei rivetti del sottogola, che nel Mk.III erano posizionati pi\u00f9 in alto, e dall'imbottitura \"lift the dot\". Il modello Mk.IV e il successivo MK V, con nuova imbottitura a cuffia, vennero utilizzati fino alla loro sostituzione, avvenuta verso la fine degli anni ottanta, da un nuovo modello realizzato in nylon balistico (MK VI)."}
{"id": "2087045", "revid": "767487", "url": "https://it.wikipedia.org/wiki?curid=2087045", "title": "Archibald Forbes", "text": " Famoso per essere stato corrispondente di guerra\nBiografia.\nFiglio di un ministro, dopo aver frequentato l'universit\u00e0 di Aberdeen si stabilizz\u00f2 a Londra, dopo fu mandato al fronte di guerra dove inviava informazioni importanti al suo paese. In seguito lavor\u00f2 al \"Daily News\". Grazie alla e sue capacit\u00e0 fu inviato in molti paesi del mondo.\nOpere.\nForbes fu anche uno scrittore, le opere in parte autobiografiche riguardavano eventi di guerra o biografie di personaggi illustri dell'epoca:"}
{"id": "2087051", "revid": "287204", "url": "https://it.wikipedia.org/wiki?curid=2087051", "title": "Dalli-Rajhara", "text": "Dalli-Rajhara \u00e8 una suddivisione dell'India, classificata come \"municipality\", di 50.615 abitanti, situata nel distretto di Durg, nello stato federato del Chhattisgarh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 20\u00b0 34' 55 N e 81\u00b0 4' 33 E e ha un'altitudine di 408 .\nSociet\u00e0.\nEvoluzione demografica.\nAl censimento del 2001 la popolazione di Dalli-Rajhara assommava a 50.615 persone, delle quali 26.128 maschi e 24.487 femmine. I bambini di et\u00e0 inferiore o uguale ai sei anni assommavano a 6.864, dei quali 3.492 maschi e 3.372 femmine. Infine, coloro che erano in grado di saper almeno leggere e scrivere erano 34.256, dei quali 20.092 maschi e 14.164 femmine."}
{"id": "2087052", "revid": "278830", "url": "https://it.wikipedia.org/wiki?curid=2087052", "title": "Venerd\u00ec 13 (serie di film)", "text": "Venerd\u00ec 13, in originale \"Friday the 13th\", \u00e8 una serie cinematografica di film horror che ha come protagonista Jason Voorhees e ricade nella categoria dei film slasher.\nIl film originale \u00e8 stato concepito da Sean S. Cunningham come il primo di diversi episodi horror-giallo con in comune la data che fa da titolo, ma il successo del primo film ha spinto la serie a incentrarsi sulle altre imprese di Jason Voorhees. La serie \u00e8 proseguita grazie ad altri registi che hanno mantenuto gli stessi meccanismi narrativi presenti nel primo film. Tutti i film appartengono al genere slasher, quindi caratterizzati da omicidi crudi, possibilmente spettacolari e granguignoleschi. Sono stati realizzati nove sequel, un midquel/crossover e un remake/reboot, per un totale, quindi, di 12 pellicole.\nNonostante i film siano stati accolti per lo pi\u00f9 negativamente da parte dei critici, la serie \u00e8 considerata uno dei franchise di maggior successo, grazie anche al merchandise prodotto e ai riferimenti nella cultura di massa.\nNel 2016, la saga si mise in pausa a causa di una complessa causa legale tra Sean Cunningham e Victor Miller, rispettivamente il regista e lo scenografo del primo film: entrambi si stavano contendendo il diritto d'autore su Jason Voorhees. Fintanto che la causa legale non fu chiusa, il videogioco non venne aggiornato e nessun film sar\u00e0 prodotto. Il 30 settembre 2021, finalmente la causa termina a favore di Miller.\nFilm.\nNon ufficiali.\nNel 1987 in Italia usc\u00ec \"Camping del terrore\", palesemente ispirato alla saga, secondo la diffusa prassi del cinema di genere italiano degli anni ottanta, di realizzare delle imitazioni, pi\u00f9 o meno marcate, dei contemporanei film statunitensi di maggior successo.\nNel 2017 fu prodotto invece un film amatoriale creato dai dei fan della serie intitolato \"Never Hike Alone\", che vede Jason confrontarsi con un escursionista che posta video della sua GoPro sui social. Due anni dopo esce il prequel \"Never Hike in the Snow\". In entrambi i due film compare Tommy Jarvis, interpretato dallo stesso attore (Thom Mattews) che lo interpret\u00f2 in \"Jason vive\".\nNel 2014, Jason \u00e8 protagonista di un video musicale di Common Shiner: \"Social Mediasochist\", in cui \u00e8 uno studente liceale, assieme a tutti gli altri mostri e antagonisti degli horror, dove tenta di fare colpo sulla ragazza di Michael Myers, Carrie. Nel 2019 esce il seguito, \"Social Mediasochist II\", sempre con Jason come protagonista che affronta un potenziale divorzio con Carrie.\nRaccolte DVD.\nA causa della difficolt\u00e0 incontrate nel mettere assieme i diritti tra le varie case di distribuzione, a differenza di ci\u00f2 che \u00e8 accaduto per altre saghe horror (ad esempio \"Nightmare\"), inizialmente la serie non \u00e8 mai stata pubblicata in cofanetto nella sua interezza. Tuttavia il 4 ottobre 2004 \u00e8 uscito negli Stati Uniti il cofanetto regione 1 \"Friday the 13th - From Crystal Lake to Manhattan\" comprendente i primi otto film della serie in 5 dischi. In Italia sono disponibili vari cofanetti che per\u00f2 non contengono il primo film della saga.\nLibri.\nRomanzi.\nSerie \"Camp Crystal Lake\".\nQuesta serie di romanzi vede per protagoniste persone diverse che trovano la maschera di Jason e vengono possedute dal suo spirito. Il personaggio di Jason per\u00f2 non appare nei romanzi. \nSerie \"Jason X\".\nLa serie consiste in quattro sequel del film \"Jason X\" del 2005.\nSerie \"Friday the 13th\".\nLa serie non \u00e8 collegata alla serie di \"Jason X\" e funge da sequel dei film. Ogni romanzo ha sviluppato il personaggio di Jason a modo suo.\nFumetti.\nA partire dall'acquisto dei diritti dalla New Line Cinema, diversi fumetti di \"Friday the 13th\" vennero editati da Topps Comics, Avatar Press e WildStorm. \nVideogiochi.\nNei vecchi episodi del videogioco \"Splatterhouse\", prima del reboot del 2010, il protagonista Rick Taylor \u00e8 chiaramente ispirato a Jason. Anche se nel progredire della serie videoludica la Maschera del Terrore negli artwork e nei filmati venne poi rappresentata con fattezze pi\u00f9 simili a un teschio, nei giochi ha sempre un aspetto molto pi\u00f9 simile a una maschera da hockey.\nSerie TV.\nLa serie TV \"Venerdi 13\" non ha niente a che fare con la serie cinematografica, anche perch\u00e9 inizialmente la serie doveva chiamarsi \"La tredicesima ora\". Infatti, la serie riprende il progetto originale ideato per i film: l'assassino Jason Voorhees \u00e8 assente, e le storie sono diverse tra loro in ogni episodio, mantenendo per\u00f2 in comune la data."}
{"id": "2087060", "revid": "287204", "url": "https://it.wikipedia.org/wiki?curid=2087060", "title": "Freddy Monnickendam", "text": "\u00c8 noto per aver fondato la sua compagnia SEPP International S.A., con la quale produceva le tre famose serie animate belghe-statunitensi \"I Puffi\", \"Gli Snorky\" e \"Foofur superstar\", pi\u00f9 l'unica serie animata francese intitolata \"Piccola, bianca Sibert\". Le prime tre erano in collaborazione con Hanna-Barbera, mentre l'altra era invece con BZZ Films.&lt;br&gt;Freddy Monnickendam produsse la serie televisiva de \"I Puffi\" fino al 1987, questo a causa del fallimento della sua compagnia (SEPP International S.A.) dovuta alla rottura di collaborazione tra lui e la Dupuis, la casa editrice che deteneva tutto il merchandising dei Puffi. E per le sue ultime due stagioni (datati 1988 e 1989), \"I Puffi\" vennero sempre prodotti con Hanna-Barbera ma con un'altra compagnia belga, chiamata Lafig S.A.."}
{"id": "2087062", "revid": "20290704", "url": "https://it.wikipedia.org/wiki?curid=2087062", "title": "Belisana (mitologia)", "text": ""}
{"id": "2087063", "revid": "228587", "url": "https://it.wikipedia.org/wiki?curid=2087063", "title": "Rollio indotto", "text": ""}
{"id": "2087065", "revid": "819238", "url": "https://it.wikipedia.org/wiki?curid=2087065", "title": "Italiana Trasporti Ferroviari", "text": "Italiana Trasporti Ferroviari-ITF S.p.A. era una azienda italiana che operava nel settore del trasporto ferroviario passeggeri.\nStoria.\nITF \u00e8 nata come societ\u00e0 a responsabilit\u00e0 limitata il 12 novembre 1997 come \"societ\u00e0 veicolo\" di FS per incominciare a organizzare le attivit\u00e0 di trasporto ferroviario passeggeri, in vista della direttiva europea che dal 1\u00ba giugno 2000 disponeva la separazione tra imprese che operano come vettori e gestori delle reti infrastrutturali. Il capitale sociale ammontava a 200 milioni di lire interamente posseduto da FS, e il suo oggetto sociale prevedeva il trasporto passeggeri a media-lunga percorrenza.\nLa licenza per il trasporto ferroviario passeggeri gli \u00e8 stata assegnata il 23 maggio 2000; il successivo 30 maggio FS S.p.A. affitta a ITF S.p.A. il ramo d'azienda relativo all'attivit\u00e0 di trasporto ferroviario, e due giorni dopo inizia l'attivit\u00e0. Il 7 giugno 2000 diventa Trenitalia S.p.A."}
{"id": "2087068", "revid": "20290827", "url": "https://it.wikipedia.org/wiki?curid=2087068", "title": "Galli Biturigi", "text": ""}
{"id": "2087069", "revid": "20290836", "url": "https://it.wikipedia.org/wiki?curid=2087069", "title": "Galli biturigi", "text": ""}
{"id": "2087070", "revid": "287204", "url": "https://it.wikipedia.org/wiki?curid=2087070", "title": "Deori (Bilaspur)", "text": "Deori \u00e8 una suddivisione dell'India, classificata come \"census town\", di 11.636 abitanti, situata nel distretto di Bilaspur, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 26' 60 N e 82\u00b0 37' 0 E e ha un'altitudine di 246 .\nSociet\u00e0.\nEvoluzione demografica.\nAl censimento del 2001 la popolazione di Deori assommava a 11.636 persone, delle quali 6.036 maschi e 5.600 femmine. I bambini di et\u00e0 inferiore o uguale ai sei anni assommavano a 1.853, dei quali 940 maschi e 913 femmine. Infine, coloro che erano in grado di saper almeno leggere e scrivere erano 7.244, dei quali 4.332 maschi e 2.912 femmine."}
{"id": "2087072", "revid": "118952645", "url": "https://it.wikipedia.org/wiki?curid=2087072", "title": "Nautilida", "text": "I Nautilida sono un ordine di molluschi cefalopodi, prevalentemente estinti, che include tutti i nautilus attuali e le loro forme ancestrali.\nTutti i nautiloidi recenti e attuali sono inclusi in questo gruppo, che, originatosi nel Paleozoico superiore (Devoniano), \u00e8 stato rappresentato nella sua lunga storia evolutiva da 24-34 famiglie e da 165-184 generi riconosciuti (la tassonomia del gruppo, come quella di tutti i nautiloidi \u00e8 piuttosto complessa e controversa).\nAttualmente, questo gruppo \u00e8 rappresentato da una sola famiglia (Nautilidae) e dai due generi: \"Nautilus\" e \"Allonautilus\".\nStoria evolutiva.\nI \"Nautilida\" compaiono nel Devoniano Inferiore con poche forme piuttosto rare, e si espandono rapidamente nel Devoniano Medio. I \"Nautilida\" del Devoniano comprendono forme sia planispirali, simili alle attuali, sia cirtocone (debolmente ricurve) e girocone (a spirale \u201clenta\u201d, con giri non a contatto tra loro).\nLa maggior parte dei ricercatori individua le forme ancestrali dei \"Nautilida\" in generi con avvolgimento cirtocono o girocono, sifone da ventrale a sub-centrale e privi di depositi endosifonali e camerali, per la maggior parte con colletti settali ortocoanitici e anelli connettivi tubulari o debolmente inflati. Questa tipologia di caratteri \u00e8 riscontrabile in diversi generi vissuti dal Siluriano al Devoniano Inferiore, riferiti agli ordini \"Tarphycerida\" e \"Barrandeocerida\" (gruppi con caratteri in parte sovrapposti, la cui sistematica \u00e8 tuttora piuttosto fluttuante), e all'ordine \"Oncocerida\". La posizione tassonomica di queste forme \u00e8 in realt\u00e0 ancora incerta, e tutt'altro che univoca nella letteratura scientifica, anche per la frammentariet\u00e0 e la rarit\u00e0 dei ritrovamenti (soprattutto nel Devoniano). Un'ampia corrente di ricerca, (Teichert, 1988), identifica le forme ancestrali dei \"Nautilida\" devoniani direttamente in alcune forme di \"Oncocerida\" tardo-ordoviciane e siluriane. Un'altra, che fa capo soprattutto alle scuole l'Europa dell'est (ex Cecoslovacchia, Polonia, Russia), e ha preso nuovo vigore in anni recenti da ritrovamenti eccezionalmente conservati (Turek, 2008, con bibliografia) indica una derivazione dei \"Nautilida\" da forme del Siluriano appartenenti agli ordini \"Tarphycerida/Barrandeocerida\". In particolare, \u00e8 stata notata a varie riprese la stretta convergenza morfologico-strutturale di alcune forme planispirali esogastriche siluriane appartenenti a questi due ordini con nautiloidi tipici, anche attuali (soprattutto il genere \"Allonautilus\", con caratteri primitivi). Questa derivazione si basa, oltre che sulla morfologia esterna, sulla struttura del sifone di queste forme, caratterizzato da colletti settali ortocoanitici e anelli di connessione debolmente inflati, composti da due strati: \nNon mancano peraltro indicazioni a favore di una derivazione dagli \"Orthocerida\", (Dzik, 1981), riferibili per\u00f2 sempre all'incertezza sistematica delle forme indicate (in questo caso gli \"Uranoceratidae\", attribuiti tanto ai \"Tarphycerida\" quanto agli \"Orthocerida\").\nLa crisi biologica tardo-devoniana (fatale per diversi gruppi di nautiloidi del Paleozoico Inferiore, compresi i probabili progenitori) causa un limitato declino di questo gruppo, che si espande successivamente nel Carbonifero e ancor pi\u00f9 nel Permiano. In questo intervallo di tempo i \"Nautilida\" adottano definitivamente la morfologia standard planispirale, pi\u00f9 o meno involuta, che manterranno per tutta la loro storia. \nLa nuova crisi al limite permo-triassico causa di nuovo una riduzione della diversit\u00e0 all'interno del gruppo, che riprende durante quasi tutto il Triassico. Nel Retico (Trias Superiore), una crisi biologica \u00e8 fatale alla maggior parte delle forme dei \"Nautilida\" (oltre che a tutti i superstiti del pi\u00f9 antico gruppo degli \"Orthocerida\").\nSolo un genere (\"Cenoceras\") sopravvive nel Giurassico Inferiore. Nel Mesozoico i \"Nautilida\" rifioriscono fino a raggiungere una discreta differenziazione nel Cretaceo (24 generi conosciuti). Nel periodo che va dal tardo Giurassico a tutto il Cretaceo, alcune forme (famiglia \"Hercoglossidae\"), tendono a sviluppare suture pi\u00f9 complesse, di tipo simile alle suture goniatitiche di ammonoidi del Paleozoico Superiore.\nLa crisi al limite Cretaceo-Terziario non ha grandi ripercussioni su questo gruppo, che si espande nuovamente nel Paleogene e nel Miocene con forme spesso a sutura complessa (\"Aturiidae\") e cosmopolite, ad ampia diffusione. Nel Pliocene e nel Pleistocene, probabilmente per il raffreddamento generalizzato del clima, i \"Nautilida\" subiscono un nuovo declino fino agli attuali due soli generi \"Nautilus\" e \"Allonautilus\" (famiglia \"Nautilidae\")."}
{"id": "2087076", "revid": "62004", "url": "https://it.wikipedia.org/wiki?curid=2087076", "title": "Ice T", "text": ""}
{"id": "2087082", "revid": "729019", "url": "https://it.wikipedia.org/wiki?curid=2087082", "title": "Short Scylla", "text": "Lo Short Scylla era un aereo da trasporto passeggeri quadrimotore biplano sviluppato dall'azienda aeronautica britannica Short Brothers nei primi anni trenta.\nStoria del progetto.\nNei primi anni trenta la compagnia aerea britannica Imperial Airways emise una specifica per la fornitura di un nuovo modello da utilizzare sulle rotte che univano Londra alle principali capitali europee. A tal fine la Short Brothers avvi\u00f2 lo sviluppo di un velivolo sviluppato a partire dall'idrovolante Short Kent riutilizzando le superfici portanti e di controllo abbinandole ad una nuova fusoliera, in luogo dello scafo del precedente modello, dotata di scompartimento in grado di accogliere 39 passeggeri in un ambiente lussuoso.\nFurono due gli esemplari costruiti: lo Scylla, immatricolato G-ACJJ, e il Syrinx (G-ACJK).\nTecnica.\nIl velivolo aveva una configurazione biplana ed era di costruzione interamente metallica. L'apertura alare era di 31,44 m. I motori erano quattro Bristol Jupiter XFBM montati sulle strutture verticali che univano l'ala superiore a quella inferiore. Sia l'ala superiore che quella inferiore erano dotate di alettoni. Le superfici di coda erano composte da un grande timone verticale unito a piani di coda orizzontali posizionati a circa un quarto dell'altezza del timone. Lo Scylla in origine era dotato di una equilibratura aerodinamica di alcune superfici che rendeva pi\u00f9 leggera la manovra delle superfici di coda. Per un breve periodo di tempo venne sperimentato anche un sistema automatico per l'azionamento del timone.\nIl carrello principale era del tipo fisso. Le gambe principali avevano una ruota ciascuna ed avevano una struttura a tre bracci diagonali, due dei quali collegati alla parte superiore della fusoliera mentre la terza era posta pi\u00f9 in basso. Il ruotino di coda era singolo.\nLe gondole motori potevano ospitare diversi tipi di motore. Oltre ai Jupiter potevano essere montati i Bristol Pegasus o i Perseus senza che ci fosse bisogno di modifiche. Questa caratteristica permise di montare due Perseus IIL al posto dei due Jupiter interni sul Syrinx migliorandone cos\u00ec le prestazioni.\nIn seguito il Syrinx fu ricostruito dopo un incidente avvenuto su un raccordo dell'aeroporto di Bruxelles e venne dotato di quattro Pegasus XC.\nNota sulle motorizzazioni.\nI due velivoli, il G-ACJJ Scylla e il G-ACJK Syrinx, hanno avuto, in tempi differenti, tre diverse motorizzazioni:\nImpiego operativo.\nEntrambi gli esemplari costruiti furono impiegati dalla Imperial Airways fino alla sua fusione con la British Overseas Airways Corporation (BOAC), avvenuta nel 1939, per venire ritirati dal servizio nel 1940."}
{"id": "2087084", "revid": "729019", "url": "https://it.wikipedia.org/wiki?curid=2087084", "title": "Suzuki RMX", "text": "La RMX \u00e8 una motocicletta prodotta dalla casa motociclistica giapponese Suzuki per l'uso in fuoristrada non agonistico, a differenza della versione RME che adotta soluzioni diverse, pi\u00f9 improntate alle competizioni.\nQuesto nome \u00e8 stato ripreso a partire dal 2010 dalla Suzuki RMX 450 Z che si contraddistingue per il motore a quattro tempi.\nVersioni.\nLa prima versione proposta \u00e8 stata la \"RMX 250\", derivata direttamente dalla serie RM da motocross e presentata nel 1989. Rispetto alla \"RME\" da competizione ha il serbatoio da 11 litri invece di 8, una sella pi\u00f9 sagomata per facilitare la seduta e un impianto di scarico pi\u00f9 silenziato, accompagnato a volte da una camera d'espansione differente. Inoltre presenta un vano portaoggetti sopra al codino. Anche il motore \u00e8 studiato in modo da avere un comportamento pi\u00f9 dolce e lineare. La 250 \u00e8 restata in produzione sino al 2002.\nIl secondo modello della serie \u00e8 stato il \"RMX 50\" che ha avuto vita pi\u00f9 breve, dal 1995 al 2001 ed \u00e8 stata anche affiancato dalla versione \"SMX\" destinata ai motard."}
{"id": "2087085", "revid": "124613509", "url": "https://it.wikipedia.org/wiki?curid=2087085", "title": "Petardo (pirotecnica)", "text": "Con l'espressione petardo (o anche botto, castagnola, castagnetta o mortaretto) si indicano piccoli ordigni fatti esplodere allo scopo di produrre rumore, costituiti da polvere esplosiva inserita all'interno di un involucro in cartone pressato. Sono utilizzati generalmente durante le festivit\u00e0.\nCaratteristiche.\nComunemente, i petardi sono costituiti da un tubo di cartone chiuso da un'estremit\u00e0 da un blocco spesso costituito da gesso; lo strato interno \u00e8 costituito da una certa quantit\u00e0 di polvere flash, estremamente sensibile alla fiamma; la parte superiore \u00e8 ricoperta da un piccolo strato di polvere nera che funge da ritardo, ricoperta a sua volta da una testina infiammabile e sensibile allo sfregamento che ne permette l'accensione.\nTuttavia dalla fine del 2014, sono stati aboliti i petardi con accensione a sfregamento, al loro posto sono apparsi petardi a miccia che sono ritenuti pi\u00f9 sicuri.\nI petardi di quarta categoria invece, sono costruiti in maniera diversa e contengono maggiori quantit\u00e0 di esplosivo. Queste composizioni sono accomunate dalla denominazione \"polvere flash\".\nSono formati da un tubo di cartone non spiralato, di spessore 2\u20133\u00a0mm circa, in un'estremit\u00e0 \u00e8 inserita una \"spoletta\": si tratta di un cilindro (non cavo) fatto di polvere da sparo a lenta combustione che pu\u00f2 avere varie dimensioni a seconda del petardo.\nLa \"spoletta\" viene inserita saldamente nel tubo di cartone utilizzando una pressa, il corpo del petardo viene poi riempito con polvere flash. In Italia il peso della polvere in esso contenuta pu\u00f2 variare da 10 a 28,5 grammi.\nPer sigillare l'altra estremit\u00e0 del petardo, viene inserito un tappo di plastica di diametro 1,8\u00a0cm oppure 2,6\u00a0cm che si incastra del tubo di cartone.\nCome ritardo si utilizza anche una miccia di circa 10\u00a0cm che va a contatto con la spoletta, infine il petardo \u00e8 fasciato con carta adesiva che fa s\u00ec che la miccia tocchi la spoletta, questa carta inoltre riporta il nome dell'artificio, il peso totale e netto e la categoria nella quale esso rientra.\nOltre a questa versione munita di spoletta, esistono petardi che ne sono sprovvisti; al suo posto \u00e8 presente un tappo in plastica forato e in tale foro \u00e8 inserita una miccia che viene fissata con colla.\nLegislazione.\nItaliana.\nSecondo la legislazione italiana, nel termine \"petardo\" rientrano gli artifici pirotecnici la cui esplosione produce unicamente rumore, appartenenti alle categorie 2, 3 e 4 dei fuochi pirotecnici.\nL'assegnazione della categoria viene assegnata dal contenuto di massa attiva presente nell'artifizio e dalla potenza emessa in decibel.\nEssendo stata abrogata la libera vendita, il limite minimo per l'acquisto dei prodotti di categoria 2 sono i 14 anni d'et\u00e0 compiuti, per la categoria 3 il porto d'armi o nulla osta all'acquisto e per la categoria 4 esclusivamente a soggetti muniti di \"conoscenze specialistiche\", cio\u00e8 pirotecnici abilitati.\nInoltre, in molti comuni italiani sono state varate ordinanze di divieto dell'utilizzo dei petardi durante i festeggiamenti di Capodanno, successivamente annullate perch\u00e9 risultate atti illegitimi, dato che i sindaci non hanno il potere di vietare la vendita dei prodotti legali con marchio CE.\nRischi.\nTra i rischi associati all'uso dei petardi si annoverano:"}
{"id": "2087086", "revid": "370187", "url": "https://it.wikipedia.org/wiki?curid=2087086", "title": "Umfredo III di Toron", "text": "Era figlio di Umfredo II di Toron, Signore di Toron e della Dama di B\u0101niy\u0101s, figlia di R\u00e9nier Brus, Signore di B\u0101niy\u0101s.\nNel 1163 spos\u00f2 Stefania de Milly, figlia ed erede di Filippo de Milly, Signore d'Oltregiordano; loro figli furono:"}
{"id": "2087087", "revid": "767487", "url": "https://it.wikipedia.org/wiki?curid=2087087", "title": "Guglielmo I di Warenne", "text": "Biografia.\nEgli era figlio di Rodolfo II di Warenne e pronipote della duchessa Gunnora di Normandia moglie del duca Riccardo I di Normandia.\nIl cognome de Warenne deriva dal centro abitato chiamato Varenne posto sulle rive del fiume Varenne che scorreva nel territorio che Guglielmo acquis\u00ec i nell'Alta Normandia nell'odierna regione di Bellencombre.\nGuglielmo ebbe un ruolo fondamentale nel proteggere le terre del futuro re d'Inghilterra, Guglielmo il Conquistatore dall'invasione tentata dal re di Francia nel febbraio 1054 sfociata nella battaglia di Mortemer. Dopo questa battaglia Roger de Mortemer perse molte delle sue terre che il duca assegn\u00f2 a Guglielmo.\nGuglielmo fu uno dei nobili che consigliarono il duca Guglielmo quando egli decise di invadere l'Inghilterra. Egli combatt\u00e9 ad Hastings e per ricompensa ricevette le terre di Lewes nel Sussex, e successivamente in ben altre 12 contee. Costru\u00ec Castelli a Lewes (Sussex), Reigate (Surrey), Castle Acre (Norfolk) e Conisbrough in Yorkshire. Egli fu uno dei pi\u00f9 grandi possessori di terre in Inghilterra con possedimenti in 12 contee.\nCombatt\u00e9 contro i ribelli all'isola di Ely nel 1071 dove pot\u00e9 realizzare il suo grande desiderio di uccidere Hereward the Wake che aveva assassinato suo fratello l'anno precedente.\nGuglielmo fu fedele a Guglielmo II, ed \u00e8 probabile che nei primi mesi del 1088 che sia stato creato duca del Surrey. Egli mor\u00ec di l\u00ec a poco a seguito delle gravi ferite che aveva subito nella battaglia del 1088. Alla sua morte si stima che i suoi beni valessero circa 74 miliardi di sterline di oggi.\nFamiglia.\nEgli si spos\u00f2 due volte:"}
{"id": "2087088", "revid": "287204", "url": "https://it.wikipedia.org/wiki?curid=2087088", "title": "Dhamdha", "text": "Dhamdha \u00e8 una suddivisione dell'India, classificata come \"nagar panchayat\", di 8.574 abitanti, situata nel distretto di Durg, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 26' 60 N e 81\u00b0 19' 0 E e ha un'altitudine di 279 .\nSociet\u00e0.\nEvoluzione demografica.\nAl censimento del 2001 la popolazione di Dhamdha assommava a 8.574 persone, delle quali 4.298 maschi e 4.276 femmine. I bambini di et\u00e0 inferiore o uguale ai sei anni assommavano a 1.300, dei quali 645 maschi e 655 femmine. Infine, coloro che erano in grado di saper almeno leggere e scrivere erano 5.282, dei quali 3.103 maschi e 2.179 femmine."}
{"id": "2087091", "revid": "300067", "url": "https://it.wikipedia.org/wiki?curid=2087091", "title": "Du\u0161an Kecman", "text": ""}
{"id": "2087098", "revid": "297031", "url": "https://it.wikipedia.org/wiki?curid=2087098", "title": "Opere di Oscar Wilde", "text": "Lo scrittore irlandese Oscar Wilde nella sua vita ha pubblicato numerose opere: poesie, opere teatrali, racconti e raccolte di lettere. Quello che segue \u00e8 un resoconto della sua produzione letteraria."}
{"id": "2087099", "revid": "6923", "url": "https://it.wikipedia.org/wiki?curid=2087099", "title": "Du\u0161ko Savanovi\u0107", "text": "Carriera.\nAla grande, inizia a giocare dal 2003 come professionista nella FMP \u017deleznik, squadra nella quale \u00e8 cresciuto e con la quale vince la Lega Adriatica. Dal 2006 al 2008 \u00e8 un giocatore della Basketbol'nyj klub UNICS, militante nel campionato russo. Nel 2008 aggiunge al Siviglia, squadra nella quale realizza una media di 14,7 punti col 41% da tre punti, con una media di 4,8 rimbalzi in 36 partite. Segue poi la militanza nel Valencia dove disputa l'Euroleague finendo la stagione nel secondo miglior quintetto della competizione. Dalla Spagna approda in Turchia nell'Anadolu Efes dove in campionato gioca con 12,6 di media e 5,4 rimbalzi a partita, militando per tre stagioni, prima di finire al Bayern Monaco per due anni.\nIl 3 giugno 2016 viene ingaggiato dalla Dinamo Sassari.\nIl 29 maggio 2017, dopo l'eliminazione della squadra dai play-off scudetto di Serie A, annuncia tramite il suo agente il proprio ritiro."}
{"id": "2087105", "revid": "1318658", "url": "https://it.wikipedia.org/wiki?curid=2087105", "title": "Orthocerida", "text": "Gli Orthocerida sono un ordine di molluschi cefalopodi estinti, appartenenti alla sottoclasse Nautiloidea. Sono conosciuti dall'Ordoviciano Inferiore (circa 550 milioni di anni fa) al Triassico Superiore. La maggiore frequenza, diffusione e differenziazione di questo gruppo va dall'Ordoviciano al Devoniano. "}
{"id": "2087108", "revid": "767487", "url": "https://it.wikipedia.org/wiki?curid=2087108", "title": "Aleksandr Rindin", "text": ""}
{"id": "2087109", "revid": "1234826", "url": "https://it.wikipedia.org/wiki?curid=2087109", "title": "Log Pose", "text": ""}
{"id": "2087110", "revid": "62004", "url": "https://it.wikipedia.org/wiki?curid=2087110", "title": "Markku Uula Alexi Laiho", "text": ""}
{"id": "2087115", "revid": "125794419", "url": "https://it.wikipedia.org/wiki?curid=2087115", "title": "Bulletproof (film 1996)", "text": "Bulletproof \u00e8 un film del 1996 diretto da Ernest Dickerson.\nTrama.\nIl malvivente Archie Moses fa amicizia con Jack Carter, senza sapere che quest'ultimo \u00e8 un poliziotto sotto copertura.\nI due stringono una forte amicizia e nel frattempo il poliziotto riesce a farsi portare dal boss del malvivente. Qui il poliziotto viene scoperto e inizia una sparatoria. I due protagonisti si ritrovano l'uno contro l'altro. Entrambi si puntano le pistole addosso, ma il malvivente viene colpito da una carrucola e parte accidentalmente un colpo che colpisce alla testa l'amico.\nJack si salva miracolosamente e dopo una lunga riabilitazione, dove incontra la fisioterapista Tracie, che diventer\u00e0 la sua compagna, torna al lavoro di poliziotto, ma non vuole pi\u00f9 sentire parlare di Moses. Quest'ultimo viene preso dalla polizia, mentre il boss stesso vuole uccidere il malvivente, perch\u00e9 gli ha portato un poliziotto nel suo covo. Moses per\u00f2 chiede di essere arrestato da Carter per avere le scuse di quest'ultimo, perch\u00e9 ha tradito la sua amicizia. Mentre Carter sta portando Moses su un aereo i sicari del boss tentano di uccidere il malvivente. Muoiono tutti i poliziotti tranne i due protagonisti. Viene ucciso anche il pilota dell'aereo, ma per fortuna Moses \u00e8 capace di guidare l'aereo e mette in salvo se stesso e Carter.\nI due scampano ad un altro attacco dei sicari e il giorno seguente Carter porta Moses alle autorit\u00e0. Ma appena lo consegna gli arriva una telefonata del boss che gli dice di portargli Moses per riavere viva la compagna.\nCarter riprende Moses e, mettendosi contro le autorit\u00e0 stesse, scappa. I due arrivano alla casa del boss e dopo aver ucciso una serie di guardie ritrovano la compagna del poliziotto, che si rivela essere una sicaria del boss. Lei tenta ripetutamente di uccidere i due protagonisti. Ma grazie al coraggio di Moses, che si prende una pallottola al posto dell'ormai amico, i due amici uccidono il boss e arrestano la compagna di Carter."}
{"id": "2087120", "revid": "46291", "url": "https://it.wikipedia.org/wiki?curid=2087120", "title": "Ellesmerocerida", "text": "Gli Ellesmerocerida costituiscono un ordine di molluschi cefalopodi estinti, appartenenti alla sottoclasse Nautiloidea, conosciuti dal tardo Cambriano al Siluriano. Si tratta tipicamente di forme di piccola taglia (pochi centimetri di lunghezza della conchiglia), con setti molto ravvicinati e sifone relativamente ampio, generalmente in posizione marginale (ventrale)."}
{"id": "2087121", "revid": "869733", "url": "https://it.wikipedia.org/wiki?curid=2087121", "title": "Cameo (azienda)", "text": "La Cameo S.p.A. \u00e8 la divisione italiana della societ\u00e0 per azioni tedesca Dr. Oetker, fondata nel 1891 dal farmacista tedesco August Oetker, l'inventore del lievito in bustina, specializzata nella produzione di budini e surgelati.\nStoria.\nNel 1933 viene costruita una filiale del gruppo a Milano, che s'occupava di produrre alimentari a marchio Oetker, e in seguito viene trasferita a Desenzano del Garda (BS). Nel 1953 il nome italiano della societ\u00e0 viene mutato in cammeo e nel 1985, per velocizzarne ulteriormente la pronuncia, in cameo.\nNel 2015 la societ\u00e0 ha acquisito la quota di maggioranza della Rebecchi Fratelli Valtrebbia, azienda di una sessantina di dipendenti in provincia di Piacenza e specializzata nelle decorazioni. Nel gennaio 2017 si aprono le porte del nuovo Campus cameo, la nuova sede direzionale, i cui lavori erano iniziati alla fine del 2015 con un investimento di 10 milioni.\nProdotti.\nCameo si occupa di produrre in Italia prevalentemente preparati per il settore pasticcero. Nel 1985 la societ\u00e0 lancia i preparati per budini al cioccolato e alla vaniglia. Nello stesso anno nasce Ciobar, preparato per la creazione di cioccolata calda. Le prime pizze surgelate con il \"brand\" Cameo sono apparse nei supermercati italiani nel 1997, mentre nel 2005 vengono lanciate sul mercato le torte fresche Versa e inforna. Dal 2006 \u00e8 in vendita il budino a macchie pensato per i bambini Muu Muu, nel 2013 sono introdotte le torte pronte e nel 2016 le torte surgelate MySWEET DELI.\nRicette e spot pubblicitari.\nCameo produce vari alimenti. Talvolta allega alle proprie confezioni consigli e ricette, che poi vengono raccolte sul sito web dell'azienda. Cameo ha pubblicizzato i suoi prodotti di punta, come le pizze surgelate e i Ciobar, con numerosi spot pubblicitari, diffusi tramite le principali reti televisive italiane, anch'essi registrati sul sito web dell'azienda."}
{"id": "2087123", "revid": "1543377", "url": "https://it.wikipedia.org/wiki?curid=2087123", "title": "Cautes e Cautopates", "text": "Cautes e Cautopates sono i due assistenti che accompagnano Mitra nell'antico culto romano del Mitraismo. Compaiono al suo fianco in molti affreschi o bassorilievi della nascita di Mitra e della tauroctonia. Dato che Mitra \u00e8 collegato ai miti solari, anche a Cautes e Cautopates \u00e8 stato attribuito un significato astronomico: potrebbero rappresentare rispettivamente i punti dell'aurora e del tramonto oppure i punti equinoziali (i due incroci dell'equatore celeste con lo zodiaco).\nNon c'\u00e8 ancora nessuna interpretazione certa sull'origine e il significato dei loro nomi.\nIconografia.\nSono entrambi rappresentati pi\u00f9 piccoli di Mitra per indicare la sua maggiore importanza. Indossano abiti persiani e un berretto frigio. Cautes regge una torcia accesa, Cautopates la punta verso il suolo. \u00c8 stato osservato che spesso Cautopates sembra precedere Cautes, suggerendo quindi un mito di rinascita (si veda l'immagine del sito dell'Universit\u00e0 di Newcastle sotto segnalato); vi sono, per\u00f2, una cinquantina di rappresentazioni in cui l'ordine \u00e8 opposto. Nell'interpretazione equinoziale acquistano senso anche tutti gli altri animali simbolici della scena della Tauroctonia: da sinistra a destra sarebbero rappresentate tutte le costellazioni dell'equatore celeste nell'Era del Toro comprese fra l'equinozio di primavera e quello d'autunno.\nLegame con altre religioni.\nCautes e Cautopates sembrano equivalere ai due gemelli divini dei Veda: gli Ashvin (\"cavalieri\" o \"domatori di cavalli\"), che appaiono in cielo sul loro carro all'alba e al tramonto. Nei Veda sono anche chiamati Nasatya e nell'astronomia indiana sono collegati alla costellazione dell'Ariete, perch\u00e9 la loro madre sarebbe Hamal, la stella pi\u00f9 luminosa della costellazione (Alpha Arietis) e loro stessi corrisponderebbero alle stelle beta e gamma dell'Ariete. Questo collegamento con l'Ariete \u00e8 in accordo con l'interpretazione astrologica della Tauroctonia, proposta da David Ulansey.\nCautes e Cautopates sembrano avere somiglianze anche con i Dioscuri, i gemelli della mitologia greco-romana, anch'essi rappresentati con il berretto frigio e accompagnati da un cavallo come gli Ashvin.\nA causa dei loro pantaloni frigi, Caute e Cautopates sono stati anche confusi con pastori, dando origine alla credenza che alcuni pastori abbiano assistito alla nascita di Mithra, in analogia alla presenza di pastori a Betlemme."}
{"id": "2087127", "revid": "287204", "url": "https://it.wikipedia.org/wiki?curid=2087127", "title": "Dharamjaigarh", "text": "Dharamjaigarh \u00e8 una suddivisione dell'India, classificata come \"nagar panchayat\", di 13.603 abitanti, situata nel distretto di Raigarh, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 28' 0 N e 83\u00b0 13' 0 E e ha un'altitudine di 299 .\nSociet\u00e0.\nEvoluzione demografica.\nAl censimento del 2001 la popolazione di Dharamjaigarh assommava a 13.603 persone, delle quali 6.862 maschi e 6.741 femmine. I bambini di et\u00e0 inferiore o uguale ai sei anni assommavano a 1.958, dei quali 976 maschi e 982 femmine. Infine, coloro che erano in grado di saper almeno leggere e scrivere erano 8.683, dei quali 4.957 maschi e 3.726 femmine."}
{"id": "2087129", "revid": "110157", "url": "https://it.wikipedia.org/wiki?curid=2087129", "title": "Hell Is", "text": "Hell Is \u00e8 una raccolta dello storico shock rock, Alice Cooper. Prodotto nel 2003, presenta le sue pi\u00f9 famose canzoni tra il 1980 e il 1990."}
{"id": "2087132", "revid": "212348", "url": "https://it.wikipedia.org/wiki?curid=2087132", "title": "Humming (album)", "text": "Humming \u00e8 il secondo album in studio del cantautore Duncan Sheik, pubblicato su etichetta Atlantic Records nell'ottobre del 1998.\nDall'album sono stati estratti i singoli \"Bite Your Tongue\" e \"That Says It All\", quest'ultimo brano elogia artisti di talento, che con la loro musica hanno segnato un'epoca, da Mick Jagger e Bob Dylan a John Lennon, Jimi Hendrix, Brian Wilson e Jimmy Page, senza dimenticare Nick Drake, maggior fonte di ispirazione per Sheik. Altro brano che elogia un cantautore \u00e8 \"A Body Goes Down\", dedicata a Jeff Buckley e scritta dopo la sua scomparsa, avvenuta nel 1997. Il brano \u00e8 stato incluso nel documentario del 2004, \"Amazing Grace: Jeff Buckley\".\nLa quarta traccia dell'album, \"Alibi\", \u00e8 stata successivamente inclusa nella colonna sonora del film del 1999, \"Killing Mrs. Tingle\"."}
{"id": "2087142", "revid": "1305772", "url": "https://it.wikipedia.org/wiki?curid=2087142", "title": "Rise of the Argonauts", "text": "Rise of the Argonauts \u00e8 un videogioco di ruolo sviluppato da Liquid Entertainment e pubblicato da Codemasters. Il gioco ruota attorno al mito di Giasone e i suoi Argonauti, alla ricerca del vello d'oro.\nTrama.\nGiasone, re di Jolco, si prepara a sposarsi con l'amata Alceme principessa di Micene. Questa, viene colpita ed uccisa da una freccia lanciata da un misterioso assassino, in seguito, il palazzo viene attaccato da dei mercenari ioniani. Giasone riesce a scacciare i mercenari e ad uccidere l'assassino. Questo prima di morire, gli rivela di fare parte dei Linguanera, una setta di assassini seguaci della Titanessa Ecate.\nGiasone porta il corpo di Alceme nel tempio dove si sarebbero dovuti sposare. Qui, il protagonista apprende dai suoi protettori del vello d'oro, un artefatto magico che ha il potere di far resuscitare i morti, tuttavia, l'unico in grado di sapere dove si trovi il vello \u00e8 l'oracolo di Delfi. Giasone quindi lascia il suo regno nelle mani dello zio Pelia, e si imbarca sulla nave Argo insieme ad Ercole e Medea, una strega Linguanera che si vuole redimere. La prima tappa di Giasone \u00e8 a Delfi per consultare l'oracolo: qui incontra anche Pan. Il protagonista apprende dall'oracolo che per avere il vello d'oro dovr\u00e0 trovare e portare al suo cospetto i discendenti di tre divinit\u00e0, Ermes, Ares e Atena. Pan si unisce al gruppo, che dovr\u00e0 visitare tre isole:\nCon tutti e tre i discendenti degli dei, gli Argonauti tornano dall'oracolo di Delfi per poter finalmente saper dove trovare il vello, l'oracolo gli rivela che il vello si trova nel Tartaro, e che per potervi accedere \u00e8 necessario il sangue dei discendenti di quattro dei. Tre di questi sono nel gruppo di Giasone, tuttavia l'oracolo \u00e8 discendente di Apollo, quindi il rituale pu\u00f2 essere compiuto.\nPer poter permettere a Giasone e a soli altri due Argonauti di entrare nel Tartaro si svolge un rituale dove ogni discendente versa delle gocce del suo sangue in una pozza che racchiude le acque di quattro fiumi infernali: Lete, Acheronte, Flegetonte, e Stige. Gli Argonauti si ritrovano nel Tartaro, dove incontrano i Titani Prometeo ed Epimeteo, tenuti prigionieri e torturati da Ecate e dai suoi seguaci. Giasone li uccide su loro stessa richiesta, per poter far finire i loro tormenti. Proseguendo, incontrano anche i redivivi Faedone e Docon, che vengono sconfitti ancora una volta. Pi\u00f9 avanti rincontrano anche Nesso, che si trova sorpreso nell'essere nel Tartaro, dato che i Linguanera gli avevano promesso il paradiso. Infine il protagonista trova finalmente il vello, protetto da un ultimo seguace di Ecate nel Tartaro: Isifiro, che si avvale di un esercito per scontrarsi con Giasone, che riesce a sopravvivere e ottenere il vello.\nRitornati a Jolco, trovano l'isola devastata dai Linguanera, con i cadaveri di molti abitanti che galleggiano nelle acque nei dintorni dell'isola; viene inoltre scoperto che lo zio di Giasone, Pelia \u00e8 anch'egli un Linguanera. Dopo aver officiato il rito funebre per i suoi sudditi deceduti, Giasone organizza un piano di attacco per riconquistare il palazzo e l'intera isola. Giasone entra con Ercole ed Achille, lasciando Atalanta e Pan fuori ad occuparsi dei nemici in arrivo. Nel mentre, gli altri ospiti sono al sicuro sull'Argo e in caso di fallimento si sarebbero diretti a Micene, dove Licomede avrebbe radunato il suo esercito \u00e8 attaccato i Linguanera. Dopo molti combattimenti all'interno delle sale ormai irriconoscibili del suo palazzo, Giasone raggiunge l'entrata del mausoleo, dove lascia indietro i suoi due compagni a combattere le orde di Linguanera in continuo sopraggiungere; qui affronta Skiav, un subordinato di Pelia. Sconfitto anche questo nemico, all'interno del mausoleo, Giasone affronta finalmente suo zio.\nDopo un lungo combattimento, Giasone giustizia Pelia ed usa il vello per resuscitare Alceme.\nLa scena finale mostra Giasone e Alceme che finalmente si sposano, in una grande cerimonia, con molti invitati e amici.\nPersonaggi.\nArgonauti.\nGiasone: giovane re partito per cercare il vello d'oro. Il capo degli Argonauti e l'unico personaggio controllato dal giocatore. Le abilit\u00e0 di Giasone dipenderanno da quali divinit\u00e0 egli sceglier\u00e0 come alleati. L'intera personalit\u00e0 di Giasone verr\u00e0 decisa dalle azioni e scelte del giocatore.\nErcole: figlio di Zeus e vecchio amico di Giasone. Conoscendo il dolore di Giasone per la perdita della moglie, si unisce all'amico in questa avventura. Data sua leggendaria forza, le armi di Ercole sono solo le sue mani nude.\nAtalanta: La donna pi\u00f9 veloce al mondo nonch\u00e9 l'unico membro femminile degli Argonauti. \u00c8 stata allevata dai centauri e si unisce all'equipaggio di Giasone per salvare il suo popolo e vedere il mondo. Impugna un arco in combattimento.\nAchille: Un grande e invincibile combattente dell'arena di Micene. Si unisce a Giasone solo per la gloria e in battaglia impugna una lancia a doppia punta.\nPan: Un vecchio e saggio satiro, che viaggia per il mondo da quasi ottocento anni. Pan \u00e8 il mago del gruppo, si unisce a Giasone per poter fare da cronista.\nAltri personaggi.\nRe Licomede: L'orgoglioso re di Micene nonch\u00e9 padre di Alceme. Anni prima, il re aveva intrapreso una crociata per scacciare i Linguanera dalla Grecia, per questo inizialmente non creder\u00e0 alle parole di Giasone, successivamente, avendo capit\u00f2 l'innocenza del genero, salir\u00e0 sull'Argo.\nDedalo: Ex-fabbro dell'arena di Micene, si unisce poi a Giasone e i suoi Argonauti.\nMedea: Ex-strega Linguanera seguace di Ecate, decide di aiutare Giasone seguendolo, consigliandolo (essendo gi\u00e0 stata Linguanera) e aiutandolo con la sua magia. \u00c8 doppiata nella versione originale da Piera Coppola.\nMedusa: Profetessa di Atena sull'isola di Citra, all'inizio era una bellissima ragazza, ma adulata da Faedone, cominci\u00f2 a ritenersi persino superiore di bellezza alla dea. Atena decise di punirla trasformandola in un orribile creatura. Dopo con l'incontro con Giasone, riprende le sue sembianze e decide di seguirlo.\nLika: Capotrib\u00f9 del villaggio dei centauri sull'isola di Saria nonch\u00e9 padre adottivo di Atalanta.\nArgo: Costruttore della sua omonima nave, la governera fino all'ultima isola, dopodich\u00e9 viene ucciso da uno dei seguaci di Ecate, e il suo posto viene preso da Dedalo.\nCapitano Idas: Capitano della guardia iolcana e guerriero molto abile, si ritira all'inizio della storia dopo l'attacco.\nIsifiro: Il guardiano finale del vello d'oro e il pi\u00f9 forte dei linguanera del Tartaro.\nAccoglienza.\nLa rivista \"Play Generation\" diede alla versione per PlayStation 3 un punteggio di 69/100, apprezzando il sistema di combattimento definendolo \"interessante\" e l'ambientazione di per s\u00e9 affascinante. Come contro vennero considerati i dialoghi lunghi e noiosi, i problemi grafici e nel complesso il poco divertimento offerto, finendo per trovarlo un titolo dove paradossalmente i suoi buoni propositi erano i suoi problemi peggiori e dove ci\u00f2 che doveva essere di spessore finiva per annoiare."}
{"id": "2087145", "revid": "767487", "url": "https://it.wikipedia.org/wiki?curid=2087145", "title": "Castaway, la ragazza Venerd\u00ec", "text": "Castaway, la ragazza Venerd\u00ec (\"Castaway\") \u00e8 un film del 1986 diretto da Nicolas Roeg. \u00c8 l'adattamento cinematografico di \"Via dal mondo\" (1984), libro di Lucy Irvine.\nProduzione.\nIn \"Via dal mondo\" Lucy Irvine racconta dell'anno passato in compagnia dello scrittore Gerald Kingsland sulla sperduta isola di Tuin, tra la Papua Nuova Guinea e l'Australia.\nNel 1981, Irvine rispose ad un annuncio \"Scrittore cerca moglie per un anno su un'isola\" che lo scrittore Gerald Kingsland pubblic\u00f2 sul periodico \"Time Out\". Irvine venne scelta tra cinquanta donne che risposero all'annuncio e, come da accordo, lo spos\u00f2 per via delle leggi immigratorie in Australia prima di andare a Tuin. Lucy Irvine aveva 25 anni e Kingsland ne aveva 49.\nDopo un anno Irvine torn\u00f2 in Inghilterra per scrivere le sue memorie."}
{"id": "2087149", "revid": "2044019", "url": "https://it.wikipedia.org/wiki?curid=2087149", "title": "Junior, pianta mordicchiosa", "text": "Junior, pianta mordicchiosa (\"Little Shop\") \u00e8 una serie televisiva statunitense a cartoni animati del 1991, trasmessa in origine il sabato mattina sulla rete televisiva Fox Kids. La serie \u00e8 ispirata al musical Off-Broadway La piccola bottega degli orrori, che a sua volta era basata sul film omonimo del 1960 diretto da Roger Corman. L'adattamento specifico per una storia adatta ai bambini \u00e8 accreditato a Ellen Levy e Mark Edens Edward.\nTrama.\nSeymour Krelborn \u00e8 un adolescente che lavora in un negozio di fiori e che possiede una pianta carnivora di nome Junior. La pianta, nata da un seme di 200 milioni di anni fa, ha la capacit\u00e0 di parlare e ipnotizzare le persone."}
{"id": "2087152", "revid": "767487", "url": "https://it.wikipedia.org/wiki?curid=2087152", "title": "Una donna senza importanza", "text": "Una donna senza importanza (titolo originale \"A Woman of No Importance\") \u00e8 una commedia in quattro atti di Oscar Wilde scritta nel 1893 e rappresentata per la prima volta il 19 aprile 1893 all'Haymarket Theatre di Londra.\nTrama.\nNarra di un segreto che viene scoperto molto prima rispetto alle sue precedenti opere, dove di fronte ad un esteta come Lord Illingworth si contrappongono i vari giudizi femminili. Nella storia un figlio illegittimo si trova diviso tra suo padre e sua madre.\nCommento dell'autore.\nOscar Wilde ammette, per evitare ogni possibile critica che in parte l'opera \u00e8 ripresa da Family Herald."}
{"id": "2087154", "revid": "599013", "url": "https://it.wikipedia.org/wiki?curid=2087154", "title": "Demetrio Greco", "text": "Carriera.\nNel 2003 ha esordito in Serie B con la maglia del Messina.\nNella stagione 2006-2007 ha giocato nella massima serie svizzera con la maglia dell'Aarau.\nDal 2007 al 2009 ha giocato in Serie D col Castrovillari, mentre nella stagione 2009-2010 ha giocato in Eccellenza nell'Acireale, vincendo il campionato.\nNella stagione 2010-2011 ha giocato nella massima serie regionale in Eccellenza con la maglia del Comprensorio Montalto fino a fine stagione.\nNella stagione 2011-2012 approda sempre in Eccellenza con il Rende con cui aveva gi\u00e0 giocato per tre anni ad inizio carriera e con cui nella stagione 2012-2013 ottiene una promozione, per poi giocare 16 partite in Serie D nella stagione 2013-2014."}
{"id": "2087156", "revid": "2033069", "url": "https://it.wikipedia.org/wiki?curid=2087156", "title": "James Bond Junior", "text": "James Bond Junior (\"James Bond Jr.\") \u00e8 una serie televisiva a cartoni animati prodotta da Murakami Wolf Swenson, Danjaq, United Artists e Metro-Goldwyn-Mayer.\n\u00c8 ispirata dalla nota serie di romanzi e film sull'agente segreto James Bond, che nel cartone animato risulta essere suo zio; sono infatti presenti personaggi (soprattutto nemici) della saga di Ian Fleming. "}
{"id": "2087158", "revid": "1005847", "url": "https://it.wikipedia.org/wiki?curid=2087158", "title": "Principato vescovile di Liegi", "text": "Il Vescovato di Liegi era un antico stato ecclesiastico, nell'ambito del Sacro Romano Impero Germanico per circa otto secoli nel territorio dell'attuale Belgio centrale ed orientale. Alla fine del XVIII secolo venne sconvolto da un violento rivolgimento politico interno, noto come Rivoluzione di Liegi, che preluse alla successiva annessione alla Francia rivoluzionaria, che lo accorp\u00f2 ai nuovi dipartimenti gi\u00e0 parte dei Paesi Bassi austriaci. Tale stato di cose venne sancito dalla Pace di Lun\u00e9ville, del febbraio 1801, dal Concordato firmato, lo stesso anno, da papa Pio VII e dalla secolarizzazione definitiva con la \"Reichsdeputationshauptschluss\" del 1803.\nTerritorio.\nIl territorio del Principato si stendeva lungo la Mosa belga, con l'eccezione delle regioni di Namur, di Dinant sino al territorio della contea di Looz. In tal modo esso formava una enclave all'interno dei Paesi Bassi meridionali, separando il Ducato del Lussemburgo ed il Ducato di Limburgo, posti a sud, dal resto dei Paesi Bassi meridionali, a nord.\nAd esso erano egualmente legati il Ducato di Buglione e la Doppia Signoria di Maastricht, governata in condominio dal principe vescovo, prima con il Ducato del Brabante, poi (a partire dalla Guerra degli ottant'anni) con le Province Unite calviniste.\nIl Principato comprendeva 23 \"Bonnes villes\": Ch\u00e2telet, Ciney, Couvin, Dinant, Fosses-la-Ville, Huy, Liegi, Thuin, Verviers, Vis\u00e9, Waremme, Beringen, Bilzen, Bree, Hamont, Hasselt, Herk-la-Ville, Looz, Maaseik, Peer, Saint-Trond, Stokkem, Tongres. Liegi era divisa in 15 quartieri. V'erano poi diverse signorie allodiali.\nStoria.\nLe origini della diocesi.\nLe origini della diocesi sono molto antiche: \u00e8 la pi\u00f9 antica del Belgio, fondata nel IV secolo da san Servazio che ne fiss\u00f2 le sedi a Tongres e a Maastricht. Agli inizi dell'VIII secolo, Uberto di Liegi spost\u00f2 la sede a Liegi, la citt\u00e0 dove aveva subito il martirio il suo predecessore, Lamberto.\nNascita del Principato vescovile.\nI domini della chiesa di Liegi andarono incrementandosi con le donazioni dei principi locali e delle acquisizioni dei suoi vescovi. Notgero (972\u20131008), per assicurare alla sua sede l'autorit\u00e0 feudale sulla Contea di Huy ottenne la propria proclamazione a Principe vescovo. Ci\u00f2 consent\u00ec ai suoi successori, pur con una giurisdizione temporale meno estesa di quella spirituale, di mantenere la propria indipendenza, pur nel quadro della lasca unit\u00e0 del Sacro Romano Impero.\nQuesta indipendenza virtuale fu dovuta in gran parte all'abilit\u00e0 dei vescovi della diocesi, sotto i quali il principato di Liegi, posto tra Francia e Germania, seppe giocare ruoli importanti nella politica internazionale tra i due stati. Una delle caratteristiche fondamentali del governo di Notgero fu lo sviluppo che riserv\u00f2 all'educazione (a seguito anche delle iniziative gi\u00e0 prese da Eraclio): grazie a questi due vescovi ed a Wazo, Liegi riusc\u00ec a ricoprire un ruolo fondamentale non solo politicamente, ma anche per quanto riguarda la cultura generale e la letteratura, nello specifico. Balderico di Looz (1008\u201318), Wolbodo (1018\u201321), Durando (1021\u201325), Reginardo (1025\u201338), Nitardo (1038\u201342), il gi\u00e0 citato Wazo, e Teoduino (1048\u201375) sostennero valorosamente l'eredit\u00e0 di Notgero. Le scuole riuscirono a formare valenti studenti, e diedero alla Chiesa cattolica papi come Stefano IX e Niccol\u00f2 II.\n \nSotto la reggenza di Enrico di Verdun (1075\u201391) venne istituito un tribunale (il cosiddetto \"tribunal de la paix\") per prendere atto e correggere le \"...chi infrangeva la legge di Dio\". Otbert (1091\u20131119) estese il territorio del principato ottenendo la Signoria di Bouillon. Egli si pose inoltre sotto la protezione di Enrico IV di Franconia, che mor\u00ec da lui assistito. Alessandro di Juliers (1128\u201334) ricevette a Liegi il Papa, l'Imperatore e San Bernardo. Un nuovo periodo di splendore culturale si ebbe quando le scuole di Liegi iniziarono la loro collaborazione con l'Universit\u00e0 di Parigi, e la diocesi riusc\u00ec a fornire a quell'universit\u00e0 molti dei suoi migliori dottori come, ad esempio, Guglielmo di Saint-Thierry, Gerardo di Liegi, Goffredo di Fontaines. Algero di Liegi (1055\u20131131), conosciuto anche col nome di Algero di Cluny o Algerus Magister, che fu un importante intellettuale del periodo.\nDefinizione dei diritti delle citt\u00e0.\nAlberone I di Leuven venne eletto vescovo di Liegi nel 1191, ma l'imperatore Enrico VI, con l'espediente che l'elezione era contestabile, diede la sede a Lotario di Hochstadt. L'elezione di Alberone venne confermata dal Papa, ed egli venne consacrato, ma venne assassinato a Reims, nel 1192, da tre cavalieri tedeschi. Il probabile mandante di questo gesto fu con tutta probabilit\u00e0 l'Imperatore, ma la vittima venne infine canonizzata. Nel 1195, Albert de Cuyck (1195\u20131200) riconobbe formalmente i diritti della popolazione di Liegi. Nel XII secolo, il capitolo della cattedrale assunse una posizione di fondamentale importanza nella relazione con il vescovo, e inizi\u00f2 a giocare un ruolo importante nella storia del principato.\nGravi furono i contrasti tra nobili e popolo, nei quali il vescovo intervenne di frequente, tra XIII e XIV secolo, per culminare, nel secolo successivo, con la distruzione della citt\u00e0 episcopale. Un altro arcidiacono di Liegi, divenne papa con il nome di Gregorio X, e depose l'indegno Enrico di Gheldria (1247\u201374). La Pace di Fexhe, siglata nel 1316, sotto la reggenza di Adolfo de la Marca (1313\u201344), regol\u00f2 le relazioni tra i principi-vescovi e i loro sottoposti; ad ogni modo le discordie interne continuarono, e l'episcopato di Arnaldo di Hornes (1378\u201389) venne segnato dal trionfo del partito popolare. Nel 1366, la contea di Loon venne annessa al vescovato che includeva quindi gran parte dell'attuale provincia belga del Limburgo.\nL'egemonia borgognona.\nDalla morte di Luigi II, conte delle Fiandre, nel 1384, i Paesi Bassi iniziarono la loro unificazione con i Paesi Bassi borgognoni. Anche se il principato rimase nominalmente indipendente, il Duca di Borgogna ebbe una sempre maggiore influenza sul governo del territorio della diocesi di Liegi. Luigi di Borbone (1438\u201382) venne posto sul trono di Liegi dalle macchinazioni politiche di Filippo il Buono. La Borgogna invase infine il principato. La distruzione di Dinant nel 1466, e di Liegi nel 1468, ad opera di Carlo il Temerario, segnarono la fine dell'ascesa democratica del principato.\nL'egemonia degli Asburgo di Spagna.\nCarlo V complet\u00f2 in seguito l'unione delle Diciassette Province negli anni quaranta del XVI secolo, e formalmente controll\u00f2 anche il principato. Nomin\u00f2 Eberhard von der Mark (1505\u201338) come reggente della sede episcopale. Erardo fu un illuminato protettore delle arti. Combatt\u00e9 decisamente la riforma protestante, linea che mantennero anche i suoi successori, e nella quale si distinse in particolar modo Gerardo di Groesbeeck (1564\u201380). Con l'obiettivo di assistere Liegi in questa battaglia, papa Paolo IV, con la bolla \"Super Universas\" (12 maggio 1559), riorganizz\u00f2 le circoscrizioni ecclesiastiche dei Paesi Bassi. Questo cambiamento ebbe notevoli effetti a spese della diocesi di Liegi; molte delle sue parrocchie furono cedute a vantaggio dell'erezione delle diocesi di Roermond, di 's-Hertogenbosch e di Namur, e alcune porzioni del suo territorio furono comprese nell'arcidiocesi di Malines e nella diocesi di Anversa, entrambe di nuova erezione. Il numero di diaconati interni alla diocesi di Liegi venne ridotto a tredici.\nL'egemonia degli Asburgo d'Austria.\nGran parte dei vescovi del XVIII secolo erano di origine straniera e molti possedevano diversi vescovati. Le loro frequenti assenze diedero libero sfogo ai feudi di Chiroux e Grignoux ai quali Massimiliano Enrico di Baviera (anche arcivescovo di Colonia, 1650\u201388) diede un freno con un editto del 1681. A met\u00e0 del XVIII secolo le idee degli enciclopedisti francesi giunsero a Liegi; il vescovo de Velbruck (1772\u201384), incoraggi\u00f2 la loro diffusione.\nRivoluzione e cessazione del Principato.\nIl 18 agosto 1789, una violenta rivoluzione politico interna, noto col nome di Rivoluzione di Liegi, costrinse all'esilio il vescovo de Hoensbroech (1781\u201392). Al suo posto venne proclamata la Repubblica di Liegi, una delle repubbliche sorelle che si affiliarono alla Rivoluzione francese. Il vescovo con tutti i suoi poteri venne reinsediato, nel 1791, dagli eserciti dell'Imperatore Leopoldo II, giunti a reprimere la parallela Rivoluzione del Brabante.\nTale reinsediamento, tuttavia, non fu duraturo, in quanto, questi stessi eserciti vennero, pochi anni pi\u00f9 tardi, sconfitti da quelli della Francia rivoluzionaria, che annesse il principato e lo accorp\u00f2 ai nuovi dipartimenti gi\u00e0 parte dei Paesi Bassi austriaci. L'ultimo Principe vescovo Fran\u00e7ois-Antoine-Marie de M\u00e9an venne esiliato e la diocesi stessa dovette soccombere all'irreligiosit\u00e0 imposta dai vincitori.\nLa fine del principato venne sancita dai tre trattati che seguirono ai trionfi napoleonici alla guerra della seconda coalizione: la Pace di Lun\u00e9ville, del febbraio 1801, il Concordato firmato, lo stesso anno, da papa Pio VII e la secolarizzazione definitiva con la \"Reichsdeputationshauptschluss\" del 1803."}
{"id": "2087160", "revid": "287204", "url": "https://it.wikipedia.org/wiki?curid=2087160", "title": "Dipka", "text": "Dipka \u00e8 una suddivisione dell'India, classificata come \"census town\", di 20.182 abitanti, situata nel distretto di Korba, nello stato federato del Chhattisgarh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 21' 09 N e 82\u00b0 33' 17 E.\nSociet\u00e0.\nEvoluzione demografica.\nAl censimento del 2001 la popolazione di Dipka assommava a 20.182 persone, delle quali 10.671 maschi e 9.511 femmine. I bambini di et\u00e0 inferiore o uguale ai sei anni assommavano a 3.370, dei quali 1.759 maschi e 1.611 femmine. Infine, coloro che erano in grado di saper almeno leggere e scrivere erano 14.808, dei quali 8.402 maschi e 6.406 femmine."}
{"id": "2087161", "revid": "123946131", "url": "https://it.wikipedia.org/wiki?curid=2087161", "title": "Kensington", "text": ""}
{"id": "2087170", "revid": "7", "url": "https://it.wikipedia.org/wiki?curid=2087170", "title": "Game-show", "text": ""}
{"id": "2087174", "revid": "767487", "url": "https://it.wikipedia.org/wiki?curid=2087174", "title": "Valzer con Bashir", "text": "Valzer con Bashir (in inglese: \"Waltz with Bashir\", in ebraico: \"\u05d5\u05d0\u05dc\u05e1 \u05e2\u05dd \u05d1\u05d0\u05e9\u05d9\u05e8\") \u00e8 un film d'animazione del 2008 scritto e diretto da Ari Folman. Il titolo del film si riferisce alla \"danza\" di un soldato, che spara all'impazzata con il suo mitra sotto un poster di Bashir Gemayel, politico libanese assassinato nel 1982.\nNonostante la tecnica d'animazione, il film si colloca nel genere documentaristico, ripercorrendo con estrema crudezza e drammaticit\u00e0 i conflitti che coinvolsero il Libano nei primi anni ottanta culminando nella rappresentazione del massacro di Sabra e Shatila del 1982.\nTrama.\nIsraele, gennaio 2006. In un bar, il regista Ari Folman, ex-fante dell'esercito israeliano, ascolta il racconto di Boaz Rein-Buskila, un suo ex-commilitone, che gli riferisce di un incubo ricorrente: ventisei cani lo inseguono nella notte, onirici testimoni di quei ventisei cani che l'amico stesso uccise durante varie operazioni di pattugliamento notturne, compiute nei campi profughi palestinesi durante la guerra in Libano del 1982. Folman si rende conto, con stupore, che lui non conserva nessun ricordo di quella guerra, pur avendovi partecipato direttamente come soldato.\nPi\u00f9 tardi, Folman ha una visione della notte dell'eccidio di Sabra e Shatila, ricordando un episodio di quando si faceva un bagno notturno sulla spiaggia di Beirut con i suoi commilitoni, sotto la luce di alcuni razzi al fosforo che scendevano sulla citt\u00e0.\nSi reca allora dal suo amico d'infanzia Ori Sivan, esperto di psicologia, che gli rivela un esperimento di memoria su un falso luna park, facendo intuire a Folman che l'immagine dei suoi ricordi legati all'eccidio \u00e8 probabilmente frutto della sua immaginazione.\nPer capire cosa \u00e8 davvero successo la notte del genocidio, Folman si reca cos\u00ec nei Paesi Bassi per far visita al suo ex-commilitone Carmi Cna'an. Carmi racconta di essersi imbarcato durante la guerra su uno yacht assieme agli altri militari, quando ad un certo punto, dopo aver avuto uno strano sogno, sbarca sulle coste della citt\u00e0 di Sidone dove abbatte una Mercedes con all'interno un'intera famiglia innocente. Folman rivela inoltre della presunta visione del massacro, ma Carmi, pur ricordando la guerra, non ricorda per\u00f2 il massacro. Mentre si reca con un taxi all'aeroporto di Amsterdam, ha poi una visione del suo primo giorno di guerra, quando aveva ricevuto da un ufficiale l'ordine di scaricare con un veicolo trasporto truppe M113 alcuni morti e feriti su una spiaggia.\nComincia cos\u00ec ad intervistare altri suoi amici e altri soldati che hanno prestato servizio in guerra, oltre ad una psicologa militare e al reporter televisivo Ron Ben-Yishai. Il racconto di ognuno di essi diventa un flashback, che presenta un frammento sempre nuovo del conflitto.\nQuesto susseguirsi di testimonianze fa emergere dalla memoria di Folman i suoi ricordi, che diventano sempre pi\u00f9 definiti, fino ad arrivare ai giorni cruciali del massacro di Sabra e Shatila ad opera dei falangisti libanesi, di cui \u00e8 stato testimone oculare. Si rende cos\u00ec conto che la sua amnesia derivava dai sensi di colpa.\nLe ultime immagini del film non sono pi\u00f9 in animazione, ma sono filmati d'archivio, che ritraggono i cadaveri del massacro in mezzo alle macerie del campo profughi: queste immagini reali, al termine di un film di animazione, colpiscono lo spettatore con una crudezza particolare e nuova.\nProduzione.\n\u00c8 una co-produzione internazionale, che coinvolge paesi come Israele, Germania e Francia, per la cui realizzazione ci sono voluti quattro anni. Prodotto dalla casa di produzione Bridgit Folman Film Gang su oltre 2000 tavole disegnate. Il film miscela musica classica e musica rock anni ottanta, grafica realistica e surreale con illustrazioni simili ai fumetti. Quasi tutto il film \u00e8 stato realizzato con la tecnica d'animazione, fatta eccezione per il breve segmento conclusivo.\nDistribuzione.\nIl film \u00e8 stato distribuito in Italia il 9 gennaio 2009.\nAccoglienza.\nIl film \u00e8 stato presentato in concorso al 61\u00ba Festival di Cannes e ha vinto il Golden Globe 2009 per il miglior film straniero.\nInoltre \u00e8 stato inserito dal The Guardian al primo posto nella classifica dei migliori film d'animazione della storia del cinema.\nProiezione in Libano.\nLa proiezione del film \u00e8 vietata in Libano, poich\u00e9 rappresenta un capitolo doloroso nella storia del paese. Tuttavia un gruppo di blogger e critici libanesi \u00e8 riuscito a far proiettare il film a Beirut, nel gennaio 2009, in presenza di 90 persone. Da allora il film ha avuto altre proiezioni, e nel paese circolano molte copie piratate. Il regista Ari Folman ha commentato:\"Avrei tanto voluto essere l\u00ec. Mi piacerebbe un giorno poter presentare il film di persona a Beirut. Per me sar\u00e0 il giorno pi\u00f9 felice della mia vita\"."}
{"id": "2087175", "revid": "71433", "url": "https://it.wikipedia.org/wiki?curid=2087175", "title": "Waltz with Bashir", "text": ""}
{"id": "2087176", "revid": "287204", "url": "https://it.wikipedia.org/wiki?curid=2087176", "title": "Dongargaon", "text": "Dongargaon \u00e8 una suddivisione dell'India, classificata come \"nagar panchayat\", di 11.571 abitanti, situata nel distretto di Rajnandgaon, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 20\u00b0 58' 0 N e 80\u00b0 50' 60 E e ha un'altitudine di 303 .\nSociet\u00e0.\nEvoluzione demografica.\nAl censimento del 2001 la popolazione di Dongargaon assommava a 11.571 persone, delle quali 5.914 maschi e 5.657 femmine. I bambini di et\u00e0 inferiore o uguale ai sei anni assommavano a 1.655, dei quali 876 maschi e 779 femmine. Infine, coloro che erano in grado di saper almeno leggere e scrivere erano 8.275, dei quali 4.629 maschi e 3.646 femmine."}
{"id": "2087179", "revid": "287204", "url": "https://it.wikipedia.org/wiki?curid=2087179", "title": "Dongargarh", "text": "Dongargarh (o Dongragarh) \u00e8 una suddivisione dell'India, classificata come \"municipality\", di 34.440 abitanti, situata nel distretto di Rajnandgaon, nello stato federato del Chhattisgarh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 11' 18 N e 80\u00b0 45' 32 E.\nSociet\u00e0.\nEvoluzione demografica.\nAl censimento del 2001 la popolazione di Dongargarh assommava a 34.440 persone, delle quali 17.456 maschi e 16.984 femmine. I bambini di et\u00e0 inferiore o uguale ai sei anni assommavano a 4.231, dei quali 2.222 maschi e 2.009 femmine. Infine, coloro che erano in grado di saper almeno leggere e scrivere erano 25.308, dei quali 14.077 maschi e 11.231 femmine."}
{"id": "2087186", "revid": "709565", "url": "https://it.wikipedia.org/wiki?curid=2087186", "title": "Agente segreto X-9", "text": "L'Agente segreto X-9 (\"Secret Agent X-9\") \u00e8 un personaggio immaginario creato nel 1934 da Dashiell Hammett e dal disegnatore Alex Raymond protagonista di una omonima serie a fumetti di genere poliziesco a strisce giornaliere pubblicata su numerosi giornali statunitensi dal 22 gennaio 1934 al febbraio 1997. Dalla serie a fumetti vennero tratte due serie di film cinematografici a episodi realizzati dalla Universal, nel 1937 e nel 1945.\nStoria editoriale.\nLa serie venne pubblicata ininterrottamente su numerosi giornali statunitensi dal 22 gennaio 1934 al febbraio 1997. Non venne mai prodotta una versione a tavole domenicali. Venne ideata dallo scrittore giallista Dashiell Hammett che realizzer\u00e0 storie dalle trame ben congegnate e dense di colpi di scena fino ad aprile 1935 quando lasci\u00f2 l'incarico a Leslie Charteris per qualche mese prima di essere affidato ad autori meno noti che contribuiranno al lento declino del personaggio snaturandone alcune caratteristiche. I disegni, dopo Alex Raymond, dal 1935 vennero realizzati da Charles Flanders e poi da Nicholas Fonsky (1938), Austin Briggs (1938), Mel Graff (1940) che si alternava a Paul Norris (1955/59), Bob \u201cLewis\u201d Lubbers (1960). A met\u00e0 degli anni sessanta la qualit\u00e0 era notevolmente calata e la serie era pubblicata su pochi giornali statunitensi. Il King Features Syndicate, l'agenzia che ne deteneva i diritti, decide di rilanciare la serie affidandola ad Archie Goodwin e ad Al Williamson i quali fanno esordiscono il 30 gennaio 1967 raggiungendo ottimi risultati e realizzando un sodalizio artistico che durer\u00e0 fino al 1980, quando il disegnatore abbandoner\u00e0 la serie che verr\u00e0 affidata a George Evans.\nIn Italia la serie esord\u00ec sul settimanale \"L'Avventuroso\" e poi su altre testate e quotidiani.\nCaratterizzazione del personaggio.\nPhil Corrigan \u00e8 un agente dell'FBI di cui si sa molto poco. Dedito con implacabile impegno alla lotta contro la malavita organizzata, \u00e8 un agente incorruttibile e molto coraggioso che agisce da solo capace di infiltrarsi tra i criminali per raggiungere i suoi obiettivi. Quando la piccola Hilda, che ha salvato dalle grinfie dei suoi rapitori, gli chiede perch\u00e9 avesse promesso a sua madre che l'avrebbe trovata a ogni costo, risponde:\u00abPerch\u00e9 anch'io avevo una bambina come te: sua madre era bella come la tua. Sono state uccise tutte e due e ho giurato di vendicarmi su tutti i criminali. Cos\u00ec dedico la mia vita alla lotta contro il crimine!\u00bb.\nAltri media.\nLa Universal Pictures ha prodotto due serial cinematografici basati sulle avventure del personaggio dell\"'agente segreto X-9\", rispettivamente nel 1937 (con Scott Kolk, 12 episodi per la durata di 232 minuti) e nel 1945 (con Lloyd Bridges, 13 episodi per la durata di 246 minuti)."}
{"id": "2087187", "revid": "287204", "url": "https://it.wikipedia.org/wiki?curid=2087187", "title": "Frezarpur", "text": "Frezarpur \u00e8 una suddivisione dell'India, classificata come \"census town\", di 9.630 abitanti, situata nel distretto di Bastar, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 19\u00b0 03' 50 N e 82\u00b0 03' 51 E.\nSociet\u00e0.\nEvoluzione demografica.\nAl censimento del 2001 la popolazione di Frezarpur assommava a 9.630 persone, delle quali 4.957 maschi e 4.673 femmine. I bambini di et\u00e0 inferiore o uguale ai sei anni assommavano a 1.058, dei quali 523 maschi e 535 femmine. Infine, coloro che erano in grado di saper almeno leggere e scrivere erano 7.323, dei quali 4.091 maschi e 3.232 femmine."}
{"id": "2087189", "revid": "767487", "url": "https://it.wikipedia.org/wiki?curid=2087189", "title": "Cosa sei disposto a perdere", "text": "Cosa sei disposto a perdere \u00e8 il terzo album del gruppo musicale Cattive Abitudini (ex Peter Punk)."}
{"id": "2087190", "revid": "216538", "url": "https://it.wikipedia.org/wiki?curid=2087190", "title": "Secret Agent X-9", "text": ""}
{"id": "2087191", "revid": "36426", "url": "https://it.wikipedia.org/wiki?curid=2087191", "title": "Ari Folman", "text": "Biografia e carriera.\nAri Folman nasce il 17 dicembre 1962 ad Haifa da una famiglia di ebrei polacchi sopravvissuti al campo di concentramento di Auschwitz durante l'Olocausto.\nAgli inizi degli anni ottanta, all'et\u00e0 di 19 anni, ha prestato servizio nell'esercito israeliano, partecipando alla guerra in Libano ed assistendo in prima persona all'eccidio dei campi profughi di Sabra e Shatila nel settembre 1982.\nEsordisce nel 1996 con il film \"Clara Hakedosha\", vincendo svariati premi, successivamente dirige \"Made in Israel\". Ha lavorato anche per la televisione israeliana, collaborando alla sceneggiatura della serie televisiva \"BeTipul\", sotto lo pseudonimo di Asaf Zippor.\nRiceve l'attenzione internazionale e gli elogi della critica grazie al film d'animazione \"Valzer con Bashir\", presentato al Festival di Cannes 2008, vincitore del Golden Globe per il miglior film straniero e nominato all'Oscar per il miglior film straniero nel 2009.\nVita privata.\nAttualmente vive a Tel Aviv con la moglie Anat Asulin, anche lei di professione regista."}
{"id": "2087193", "revid": "1776051", "url": "https://it.wikipedia.org/wiki?curid=2087193", "title": "Discografia di Sammy Hagar", "text": "Questa voce contiene la discografia di Sammy Hagar, dagli esordi fino ad oggi."}
{"id": "2087194", "revid": "287204", "url": "https://it.wikipedia.org/wiki?curid=2087194", "title": "Gandai", "text": "Gandai \u00e8 una suddivisione dell'India, classificata come \"nagar panchayat\", di 11.862 abitanti, situata nel distretto di Rajnandgaon, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 40' 0 N e 81\u00b0 5' 60 E e ha un'altitudine di 327 .\nSociet\u00e0.\nEvoluzione demografica.\nAl censimento del 2001 la popolazione di Gandai assommava a 11.862 persone, delle quali 5.882 maschi e 5.980 femmine. I bambini di et\u00e0 inferiore o uguale ai sei anni assommavano a 1.973, dei quali 945 maschi e 1.028 femmine. Infine, coloro che erano in grado di saper almeno leggere e scrivere erano 6.867, dei quali 4.062 maschi e 2.805 femmine."}
{"id": "2087197", "revid": "86599", "url": "https://it.wikipedia.org/wiki?curid=2087197", "title": "Cratere Ursula", "text": "Ursula \u00e8 un cratere d'impatto presente sulla superficie di Titania, il maggiore dei satelliti di Urano, a 12,4\u00b0 di latitudine sud e 45,2\u00b0 di longitudine est. Il suo diametro \u00e8 superiore ai 130\u00a0km.\nIl cratere \u00e8 spezzato in due dal canyon Messina Chasmata.\nIl cratere \u00e8 stato battezzato dall'Unione Astronomica Internazionale con riferimento ad un personaggio della commedia shakespeariana \"Molto rumore per nulla\", \"Orsola\", una delle damigelle di \"Ero\"."}
{"id": "2087200", "revid": "110157", "url": "https://it.wikipedia.org/wiki?curid=2087200", "title": "Gaurella", "text": "Gaurella \u00e8 una suddivisione dell'India, classificata come \"nagar panchayat\", di 15.173 abitanti, situata nel distretto di Bilaspur, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 44' 52 N e 81\u00b0 54' 01 E.\nSociet\u00e0.\nEvoluzione demografica.\nAl censimento del 2001 la popolazione di Gaurella assommava a 15.173 persone, delle quali 7.782 maschi e 7.391 femmine. I bambini di et\u00e0 inferiore o uguale ai sei anni assommavano a 2.020, dei quali 1.061 maschi e 959 femmine. Infine, coloro che erano in grado di saper almeno leggere e scrivere erano 10.874, dei quali 6.151 maschi e 4.723 femmine."}
{"id": "2087205", "revid": "287204", "url": "https://it.wikipedia.org/wiki?curid=2087205", "title": "Geedam", "text": "Geedam \u00e8 una suddivisione dell'India, classificata come \"census town\", di 5.899 abitanti, situata nel distretto di Dantewada, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 18\u00b0 58' 37 N e 81\u00b0 24' 36 E.\nSociet\u00e0.\nEvoluzione demografica.\nAl censimento del 2001 la popolazione di Geedam assommava a 5.899 persone, delle quali 3.032 maschi e 2.867 femmine. I bambini di et\u00e0 inferiore o uguale ai sei anni assommavano a 814, dei quali 426 maschi e 388 femmine. Infine, coloro che erano in grado di saper almeno leggere e scrivere erano 3.843, dei quali 2.237 maschi e 1.606 femmine."}
{"id": "2087211", "revid": "287204", "url": "https://it.wikipedia.org/wiki?curid=2087211", "title": "Gharghoda", "text": "Gharghoda \u00e8 una suddivisione dell'India, classificata come \"nagar panchayat\", di 8.103 abitanti, situata nel distretto di Raigarh, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 10' 0 N e 83\u00b0 20' 60 E e ha un'altitudine di 257 .\nSociet\u00e0.\nEvoluzione demografica.\nAl censimento del 2001 la popolazione di Gharghoda assommava a 8.103 persone, delle quali 4.092 maschi e 4.011 femmine. I bambini di et\u00e0 inferiore o uguale ai sei anni assommavano a 1.134, dei quali 587 maschi e 547 femmine. Infine, coloro che erano in grado di saper almeno leggere e scrivere erano 5.258, dei quali 3.104 maschi e 2.154 femmine."}
{"id": "2087213", "revid": "1452073", "url": "https://it.wikipedia.org/wiki?curid=2087213", "title": "Spagna (etimologia del nome)", "text": "Per l'origine del nome Spagna, spesso utilizzato per indicare l'intera penisola iberica, sono state proposte varie teorie, pi\u00f9 o meno valide o confermate storicamente.\nIpotesi sull'etimologia.\nIl nome latino \"Hispania\" non trova relazioni con nessuna altra radice latina o indoeuropea. Ne sono seguite svariate teorie, che possono essere riunite in tre gruppi.\nIpotesi greca.\nGli scrittori antichi pensavano ad un'ipotesi legata alla lingua greca, in quanto \"hesperos\" era il nome della prima stella che potevano vedere ad occidente dopo il crepuscolo. \"Hesperia\" fu quindi il nome che diedero sia all'Italia che alla Spagna; i fonemi potrebbero poi aver sub\u00ecto una mutazione, arrivando alla parola \"Hispania\". \nIpotesi fenicia.\nL'etimologia al giorno d'oggi pi\u00f9 accettata \u00e8 quella che fa supporre un'origine fenicia del nome. Nel 1674, Samuel Bochart, sulle basi di un testo di Catullo che definisce la Spagna \"cuniculosa\", pens\u00f2 che questo aggettivo potesse essere l'etimologia del nome della regione: dedusse che, in una qualche lingua semitica, il termine \"sf(a)n\" potesse significare coniglio, visto che la parola fenicia \"i-shphanim\" letteralmente indica una procavia. Questo nome, mancandone uno pi\u00f9 appropriato, fu quello scelto dai fenici per chiamare l'Oryctolagus cuniculus, abbondantemente diffuso nella regione iberica, ma sconosciuto a loro. Un'altra versione di questa stessa etimologia sarebbe \"hi-shphanim\", \"isola dei conigli\", o nuovamente \"delle procavie\": una spiegazione, quest'ultima, legata alla pronuncia in latino classico della lettera h.\nUna seconda interpretazione della radice fenicia \"span\" \u00e8 il suo significato di \"occulto\", che indicherebbe la visione della Spagna da parte del popolo di navigatori come un paese nascosto e remoto, in quanto situato ai limiti del mondo conosciuto.\nAltra opzione, rilevata dal sivigliano Trigueros nel 1767, \u00e8 la parola fenicia traducibile con \"nord\", in quanto la penisola spagnola si trova a nord di Cartagine o comunque delle colonie fenicie nordafricane : si avrebbe quindi \"i-span-ia\", \"isola del nord\". \nLa teoria comunque pi\u00f9 recente e accreditata proviene da alcuni esperti di filologia semita, i quali, dopo aver analizzato tutte le ipotesi e aver realizzato uno studio filologico comparativo tra varie lingue semitiche, sono giunti alla conclusione altamente probabile che l'etimologia sia \"i-span-ya\", \"costa o isola dei forgiatori o delle forge (di metalli)\": questa soluzione sarebbe sostenuta dall'intensa attivit\u00e0 mineraria e metallurgica dei territori andalusi al tempo in cui i fenici giunsero in Spagna; fatto che fu tra le ragioni per cui essi stabilirono proprie colonie in questa regione.\nIpotesi basca.\nAlcuni studiosi moderni, facendo seguito ad analisi dei primi anni del XIX secolo, propongono un'opzione etimologica autoctona del nome, legandolo al vocabolo basco \"ezpaina\" (\"labbro\", ma per estensione \"bordo, confine\"). \nAltri ritengono che vi sia stata una corruzione della parola \"izpania\", la cui radice \"iz\" in basco ha pi\u00f9 di un'etimologia, \"mare, parola o linguaggio\".\nIberia.\nD'altra parte, il \"coniglio-procavia\" non era l'unico animale ad abitare in gran numero la penisola spagnola: i greci furono colpiti dalla quantit\u00e0 di serpenti, e la chiamarono \"ophio\u00fassa\", \"terra di serpenti\", appunto. \nCol tempo prevalse per\u00f2 il toponimo \"Iberia\", essendo \"iber\" una parola che sentivano pronunciare spesso dalle popolazioni autoctone. Alcuni linguisti pensano voglia semplicemente dire fiume, ma non s'\u00e8 ancora raggiunto un accordo. In questo caso va sottolineato che infatti i Romani proprio con la parola autoctona \"Iber\" indicavano il fiume Ebro, e che quindi i Romani intendessero l'Iberia come 'la terra bagnata dal fiume Ebro'; poi come tipico nella toponomastica antica (per esempio il nome e i nomi designanti l'Italia), l'uso del termine si allarg\u00f2 a tutta quella penisola che noi chiamiamo appunto \"iberica\"."}
{"id": "2087215", "revid": "287204", "url": "https://it.wikipedia.org/wiki?curid=2087215", "title": "Gobra Nawapara", "text": "Gobra Nawapara (o Gobranawapara) \u00e8 una suddivisione dell'India, classificata come \"municipality\", di 25.604 abitanti, situata nel distretto di Raipur, nello stato federato del Chhattisgarh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 20\u00b0 58' 16 N e 81\u00b0 49' 54 E.\nSociet\u00e0.\nEvoluzione demografica.\nAl censimento del 2001 la popolazione di Gobra Nawapara assommava a 25.604 persone, delle quali 12.894 maschi e 12.710 femmine. I bambini di et\u00e0 inferiore o uguale ai sei anni assommavano a 3.922, dei quali 1.948 maschi e 1.974 femmine. Infine, coloro che erano in grado di saper almeno leggere e scrivere erano 16.781, dei quali 9.689 maschi e 7.092 femmine."}
{"id": "2087216", "revid": "6220", "url": "https://it.wikipedia.org/wiki?curid=2087216", "title": "Spagna (etimologia)", "text": ""}
{"id": "2087217", "revid": "159341", "url": "https://it.wikipedia.org/wiki?curid=2087217", "title": "Pilastro polistilo", "text": ""}
{"id": "2087218", "revid": "183666", "url": "https://it.wikipedia.org/wiki?curid=2087218", "title": "BUYcott", "text": ""}
{"id": "2087220", "revid": "729019", "url": "https://it.wikipedia.org/wiki?curid=2087220", "title": "Strada statale 386 di Ribera", "text": "La strada statale 386 di Ribera (SS 386) \u00e8 una strada statale italiana il cui percorso si snoda in Sicilia, il tracciato permette di collegare una parte dell'entroterra siciliano con la fascia costiera meridionale.\nPercorso.\nLa strada ha inizio a Chiusa Sclafani dove si distacca dalla strada statale 188 Centro Occidentale Sicula, seguendo a qualche chilometro di distanza il percorso del fiume Verdura.\nAttraversa in sequenza San Carlo, Burgio, Villafranca Sicula, Calamonaci e Ribera, terminando il proprio percorso innestandosi sulla strada statale 115 Sud Occidentale Sicula, all'altezza del ponte Verdura."}
{"id": "2087221", "revid": "767487", "url": "https://it.wikipedia.org/wiki?curid=2087221", "title": "Bryan Defares", "text": ""}
{"id": "2087222", "revid": "124592956", "url": "https://it.wikipedia.org/wiki?curid=2087222", "title": "Strada statale 398 Via Val di Cornia", "text": "La strada statale 398 Via Val di Cornia (SS 398), \u00e8 una strada statale italiana in Toscana che unisce Piombino a buona parte dei comuni della Val di Cornia. La tratta di maggiore importanza (e traffico) \u00e8 quella tra Piombino ed il raccordo con la strada di grande comunicazione (S.G.C.) SS 1 Aurelia nei pressi di Venturina, nel comune di Campiglia Marittima. La SS 398 \u00e8 la principale via di accesso alla citt\u00e0 ed al porto di Piombino, nonch\u00e9 la principale via di comunicazione stradale, assieme all'Aurelia stessa. Il segmento occidentale \u00e8 anche noto in Val di Cornia sotto il nome di \"piombinese\".\nCaratteristiche.\nHa inizio nel comune di Piombino, formalmente presso localit\u00e0 Colmata; origina con raccordo a T dalla via della Base Geodetica (che collega la frazione di Vignale Riotorto alla frazione di Fiorentina e quindi a Piombino), tocca: zona industriale di Montegemoli, zona industriale di Campo alla Croce, comune di Campiglia Marittima (in particolare la frazione di Venturina), comune di Suvereto. Ha termine presso Monterotondo Marittimo.\nNella tratta compresa tra localit\u00e0 Colmata ed il raccordo con la Aurelia ha struttura a 4 corsie, nelle restanti parti \u00e8 a 2 corsie di buona ampiezza. La zone rurale di Campo all'Olmo, dove sono presenti numerosi pozzi dell'acquedotto di Piombino, non pi\u00f9 direttamente accessibile dopo l'ampliamento a 4 corsie, \u00e8 ora servita da una variante a 2 corsie.\nLa strada incrocia, in cavalcavia, la ferrovia Tirrenica nel comune di Campiglia Marittima.\nLa tratta a 4 corsie dispone di 5 uscite, compresi i capilinea ed il breve raccordo a 2 corsie lato Venturina (costruito contestualmente). Tali uscite sono: Colmata, zona industriale Montegemoli e Ponte di Ferro (coesistenti), zona industriale Campo alla Croce, raccordo con SS 1 Aurelia ed uscita Coltie (coesistenti), Venturina.\nIn questa tratta \u00e8 presente, in prossimit\u00e0 del raccordo Aurelia ed in corrispondenza dello spartitraffico, una fila di platani: \u00e8 quanto rimane dell'originario filare che seguiva il lato nord della precedente strada a 2 corsie.\nIn alcuni punti sono state installate barriere antirumore, non sono presenti stazioni di servizio.\nGestione.\nIn seguito al decreto legislativo n. 112 del 1998, dal 2001 la gestione del tratto Monterotondo Marittimo-Venturina (dal km 0,000 al km 36,300) \u00e8 passata dall'ANAS alla Regione Toscana che ha poi devoluto le competenze alla Provincia di Grosseto e alla Provincia di Livorno per le tratte territorialmente competenti.\nNel 2018 in seguito al piano di rientro strade tutto il tratto \u00e8 rientrato a strada statale e pertanto gestito dall'ANAS\nTraffico.\nConvoglia la stragrande maggioranza del traffico da e verso Piombino. Il traffico generalmente \u00e8 scorrevole ma in estate, quando il flusso turistico diventa rilevante, si verificano spesso forti rallentamenti principalmente lato Piombino in direzione di quest'ultimo, come conseguenza delle frequenti code che originano nella via della Base Geodetica (a 2 corsie) tra Colmata e Fiorentina.\nStoria.\nFino agli anni cinquanta la SS 398 raggiunge il centro di Piombino attraversando le aree attualmente occupate dagli stabilimenti siderurgici e confluendo quindi in corso Italia. Successivamente la tratta Piombino - Colmata \u00e8 dismessa (una parte di essa \u00e8 tutt'oggi percorribile in localit\u00e0 Terre Rosse) e la direttrice di traffico spostata sull'asse viale Unit\u00e0 d'Italia - strada provinciale 23 della Principessa - strada provinciale 23 bis via della base geodetica, che incontra il vecchio tracciato in localit\u00e0 Colmata. Buona parte di viale Unit\u00e0 d'Italia \u00e8 realizzato a 4 corsie, anche se con dislivelli superiori al vecchio tracciato.\nNel 1993, parallelamente all'apertura della nuova variante Aurelia, \u00e8 raddoppiato il tratto Venturina - Piombino ma soltanto per i pochi chilometri situati all'interno del comune di Campiglia Marittima.\nNel luglio 2004, dopo alcuni anni di lavori e rinvii, \u00e8 inaugurato il prolungamento della tratta raddoppiata che cos\u00ec copre la distanza Venturina - Colmata. A gennaio 2009, non sono stati eseguiti ulteriori lavori di adeguamento.\nFuturo.\nIl progetto complessivo prevede il prolungamento da Colmata verso Piombino: a 4 corsie fino a localit\u00e0 Gagno, quindi superamento a 2 corsie degli stabilimenti siderurgici in sopraelevata fino al porto. In localit\u00e0 Gagno \u00e8 prevista anche la congiunzione a viale Unit\u00e0 d'Italia mediante rotatoria.\nIn questo modo la strada tornerebbe a percorrere, anche se in parte ed in forma diversa, la tratta storica abbandonata negli anni cinquanta."}
{"id": "2087223", "revid": "729019", "url": "https://it.wikipedia.org/wiki?curid=2087223", "title": "Strada statale 400 di Castelvetere", "text": "La strada statale 400 di Castelvetere (SS 400), ora in parte \"strada provinciale ex SS 400 di Castelvetere (SP ex SS 400)\", \u00e8 una strada statale e provinciale italiana, che attraversa il territorio dell'Irpinia.\nPercorso.\nLa strada ha origine staccandosi dalla strada statale 7 Via Appia nei pressi di Parolise, ove sorge il bivio tra il vecchio e il nuovo tracciato della Via Appia, conosciuto con il nome di \"Ofantina Bis\". Proseguendo in direzione est, tocca gli abitati di Chiusano di San Domenico e Castelvetere sul Calore da dove parte la diramazione per Montemarano.\nIl tracciato supera il fiume Calore nei pressi dell'incrocio con la ex strada statale 164 delle Croci di Acerno, proseguendo quindi ancora verso est raggiungendo i bivi per Castelfranci, Torella dei Lombardi e Sant'Angelo dei Lombardi, quest'ultimo in corrispondenza dell'innesto della strada statale 425 di Sant'Angelo dei Lombardi.\nLa strada prosegue quindi in direzione sud-est, raggiungendo di nuovo la strada statale 7 Via Appia alle porte di Lioni.\nIn seguito al decreto legislativo n. 112 del 1998, dal 17 ottobre 2001 la gestione del tratto Parolise-Bivio Sant'Angelo dei Lombardi (dal km 0,000 al km 29,400) \u00e8 passata dall'ANAS alla Regione Campania che nella stessa data ha devoluto le competenze alla Provincia di Avellino. La chilometrica attuale \u00e8 frutto di una revisione dovuta anche alla variazione di tracciato della strada statale 7 Via Appia che, incorporando la Variante Ofantina, ha fatto variare il caposaldo di partenza.\nStrada statale 400 dir di Castelvetere.\nLa strada statale 400 dir di Castelvetere (SS 400 dir), ora \"strada provinciale ex SS 400 dir di Castelvetere (SP ex SS 400 dir)\", \u00e8 una strada provinciale italiana.\nHa inizio diramandosi dalla ex SS 400 nei pressi di Castelvetere sul Calore e collega quest'ultimo con Montemarano, innestandosi sul vecchio tracciato della strada statale 7 Via Appia poco al di fuori del suo centro abitato.\nIn seguito al decreto legislativo n. 112 del 1998, dal 17 ottobre 2001 la gestione \u00e8 passata dall'ANAS alla Regione Campania che nella stessa data ha devoluto le competenze alla Provincia di Avellino."}
{"id": "2087226", "revid": "729019", "url": "https://it.wikipedia.org/wiki?curid=2087226", "title": "Strada statale 401 dell'Alto Ofanto e del Vulture", "text": "La strada statale 401 dell'Alto Ofanto e del Vulture (SS 401), ora in parte \"strada provinciale ex SS 401 dell'Alto Ofanto e del Vulture (SP ex SS 401)\", \u00e8 una strada statale e provinciale italiana, di collegamento interregionale tra Basilicata e Campania.\nPercorso.\nLa strada ha inizio nel centro abitato di Melfi dove incrocia la ex strada statale 303 del Formicoso, uscendo dalla citt\u00e0 in direzione ovest. Dopo aver superato la strada statale 658 Potenza-Melfi si dirige verso sud-ovest, raggiungendo la localit\u00e0 di Bagni Monticchio.\nScendendo verso l'Ofanto, la strada incrocia la diramazione SS 401 dir che, seguendo il percorso del fiume, conduce verso nord e la provincia di Foggia. La strada invece prosegue verso sud risalendo il percorso dell'Ofanto stesso, affiancato anche dalla ferrovia Avellino-Rocchetta Sant'Antonio.\nLa strada entra in Campania e tocca la localit\u00e0 di Calitri dove incrocia la strada statale 7 dir/C Via Appia e la ex strada statale 399 di Calitri, per deviare poi verso sud-ovest rientrando in Basilicata per qualche chilometro prima di terminare il proprio percorso a Sant'Andrea di Conza (in Campania), innestandosi sulla strada statale 7 Via Appia.\nIn seguito al decreto legislativo n. 112 del 1998, dal 2001 la gestione del tratto Melfi-Stazione di Aquilonia (dal km 0,000 al km 14,700) \u00e8 passata dall'ANAS alla Regione Basilicata che ha provveduto al trasferimento dell'infrastruttura al demanio della Provincia di Potenza.\nStrada statale 401 dir dell'Alto Ofanto e del Vulture.\nLa strada statale 401 dir dell'Alto Ofanto e del Vulture (SS 401 dir) \u00e8 una strada statale italiana che segue il percorso del fiume Ofanto nel tratto che fa da confine tra Campania e Basilicata.\nHa inizio dall'innesto con la SS 401 presso la stazione di Aquilonia e rimanendo sulla sponda destra dell'Ofanto supera il bivio per Monteverde. Su viadotti supera quindi diverse volte il confine della Basilicata con la Campania prima e la Puglia, arrivando a lambire la stazione di Rocchetta Sant'Antonio-Lacedonia, crocevia tra diverse linee ferroviarie. Dopo pochi chilometri la strada si innesta quindi sulla strada statale 655 Bradanica in localit\u00e0 Leonessa di Melfi."}
{"id": "2087230", "revid": "287204", "url": "https://it.wikipedia.org/wiki?curid=2087230", "title": "Dava Sobel", "text": "Biografia.\nSi \u00e8 diplomata presso la Bronx High School of Science, una scuola pubblica di New York, e laureata presso l'Universit\u00e0 di Binghamton.\nNel suo saggio \"Longitudine\" racconta la storia di John Harrison, descrivendo la sua scoperta di un metodo sicuro per il calcolo della longitudine, e delle traversie incontrate per decenni cercando di convincere l'Ammiragliato britannico dell'accuratezza dei suoi orologi navali e del suo risultato pratico. Il libro vinse il premio \"British Book of the Year Award\" nel 1997. Dal testo fu tratto uno sceneggiato televisivo diretto da Charles Sturridge, prodotto da Granada Productions, trasmesso negli USA da A&amp;E Network. \nNel saggio \"Pianeti\" spiega origini e destino degli otto pianeti che fanno parte del sistema solare, compresi i simbolismi presenti nella mitologia e nell'astrologia.\nNel 2006 tenne un seminario sulla \"scrittura sulla scienza\" all'Universit\u00e0 di Chicago."}
{"id": "2087234", "revid": "22475", "url": "https://it.wikipedia.org/wiki?curid=2087234", "title": "RAND corporation", "text": ""}
{"id": "2087237", "revid": "599013", "url": "https://it.wikipedia.org/wiki?curid=2087237", "title": "Kedrick Brown", "text": "Carriera.\nUniversit\u00e0.\nDopo essere uscito dalla Zachary High School, svolge il periodo universitario presso l'Okaloosa-Walton Community College, in Florida. Qui vi resta fino al 2001, sfiorando i 23 punti di media nel suo ultimo anno di permanenza.\nIl draft e l'NBA.\nBrown fu l'11\u00aa scelta del draft NBA 2001, chiamato dai Boston Celtics al primo giro, prima di giocatori All-Star come Tony Parker o Gilbert Arenas. La sua esperienza con i biancoverdi dura tre anni, durante i quali oscilla tra i 2,2 e i 5,2 punti a gara. Nel dicembre 2003 viene scambiato ai Cleveland Cavaliers insieme a Tony Battie e Eric Williams in cambio di Ricky Davis, Chris Mihm, Michael Stewart e una seconda scelta futura: con Cleveland scende quindi in campo in 34 occasioni, mantenendo una media di 5,3 punti. Nel luglio 2004 viene coinvolto in un nuovo scambio, passando insieme a Kevin Ollie ai Philadelphia 76ers in cambio di Eric Snow: tuttavia con la nuova maglia disputa solamente 8 partite, complice un problema alla schiena.\nIl periodo post-NBA.\nAbbandonata l'NBA, Brown osserva un periodo di inattivit\u00e0, terminato nel 2007 con l'ingaggio nella lega di sviluppo della NBA, ovvero la D-League. Con gli Anaheim Arsenal disputa 49 incontri, prima di eseguire un provino in Cina tra le file dei Qingdao DoubleStar. In seguito ritorna ad Anaheim, dove fa registrare 17,9 punti e 6,7 rimbalzi di media."}
{"id": "2087238", "revid": "125858501", "url": "https://it.wikipedia.org/wiki?curid=2087238", "title": "Leonida Barboni", "text": "Biografia.\nDopo aver cominciato come operatore per l'Istituto Luce nei teatri di posa, negli anni 50 collabora tra gli altri con Pietro Germi diventando una delle figure principali del cinema neorealista e partecipando quindi a film come \"La citt\u00e0 si difende\" (1951), \"Il brigante di Tacca del Lupo\" (1952), \"Gelosia\" (1953), \"Il ferroviere\" (1956), \"L'uomo di paglia\" (1958), \"Un maledetto imbroglio\" (1959) e \"Divorzio all'italiana\" (1961).\nDa sottolineare le collaborazioni con Renato Castellani in \"I sogni nel cassetto\" del 1957, con Mario Monicelli in \"Padri e figli\" e \"La grande guerra\" (rispettivamente nel 1957 e nel 1959) e con Dino Risi in \"Una vita difficile\" nel 1961."}
{"id": "2087240", "revid": "59976", "url": "https://it.wikipedia.org/wiki?curid=2087240", "title": "Gain scheduling", "text": "Il gain scheduling (in italiano: pianificazione dei guadagni) \u00e8 una soluzione empirica per rendere un controllore adattativo, utilizzata nelle applicazioni aeronautiche e successivamente in quelle automobilistiche. \nPrincipio di funzionamento.\nL'idea alla base del \"gain scheduling\" \u00e8 quella di progettare il controllore per diversi punti di funzionamento del sistema da controllare, che pu\u00f2 essere costituito ad esempio da un motore; le diverse configurazioni, essendo frutto di un'approssimazione, riescono a garantire il rispetto delle specifiche solo localmente al \"punto di lavoro\". Dunque, si interpolano i parametri ottenuti nelle diverse configurazioni, rendendoli variabili con il punto di funzionamento.\n\u00c8 possibile dimostrare la stabilit\u00e0 solo per sistemi LTV ed in condizioni particolarmente stringenti, per questo motivo il controllore \u00e8 sottoposto a numerose prove di validazione sperimentale.\nProgettazione del controllore.\nIl \"gain scheduling\" si applica su sistemi non lineari, per i quali un controllo lineare classico non riesce a soddisfare le specifiche in termini di stabilit\u00e0 e prestazioni.\nIl primo passo consiste nell'individuazione di una cosiddetta variabile di scheduling, ovvero un parametro che caratterizza le variazioni del sistema, ad esempio per un motore a combustione interna si sceglie la velocit\u00e0 di rotazione.\nLa scelta della \"variabile di scheduling\" determina in maniera importante le prestazioni del controllore e viene effettuata attraverso considerazioni sulla natura del sistema da controllare.\nIl sistema viene linearizzato in un numero \"N\" di punti, che rappresentano \"N\" valori della \"variabile di scheduling\". Si ottengono \"N\" rappresentazioni lineari, valide localmente al valore della \"variabile di scheduling\", sulle quali \u00e8 possibile tarare un controllore lineare (ad esempio PID o LQG). Il set di parametri ottenuto viene interpolato per ricavare delle leggi (continue) di variazione dei parametri del controllore.\nSuccessivamente, il controllore viene sottoposto a prove sperimentali per accertare il rispetto delle specifiche di progetto. In genere si ottiene il rispetto delle specifiche solo per condizioni di regime sulla \"variabile di scheduling\", mentre durante i transitori \u00e8 difficile garantire il rispetto delle specifiche in modo stringente. Infatti, durante i transitori sulla \"variabile di scheduling\" compaiono delle dinamiche aggiuntive non considerate in ambito progettuale.\nVantaggi.\nLe soluzioni in \"gain scheduling\" permettono l'utilizzo delle tecniche di controllo lineare anche per sistemi non lineari e ci\u00f2 ha decretato il successo di tale approccio, quando non erano disponibili strumenti matematici per la trattazione di sistemi non lineari.\nInoltre i parametri del controllore sono noti a priori e non soffrono di fenomeni di deriva o divergenza, e ci\u00f2 soprattutto per sistemi critici (come un aeromobile) pu\u00f2 rappresentare un vantaggio.\nSvantaggi.\nGli svantaggi principali del \"gain scheduling\" sono due: il primo \u00e8 la laboriosit\u00e0 del processo di sintesi del controllore, per via delle numerose identificazioni parametriche (per gli \"N\" punti della \"variabile di scheduling\") necessarie; il secondo \u00e8 nel rischio di avere un controllore troppo distante dalle specifiche, evenienza che obbliga ad una nuova progettazione dell'algoritmo di controllo."}
{"id": "2087242", "revid": "767487", "url": "https://it.wikipedia.org/wiki?curid=2087242", "title": "Aleksandar Ugrinoski", "text": "Carriera.\nUgrinoski cresce nel vivaio del Rabotni\u010dki Skopje per poi trasferirsi in Croazia nel 2002-03, stagione in cui firma col Cibona Zagabria venendo aggregato alla prima squadra un anno dopo. Col Cibona ha anche modo di fare qualche comparsata in Eurolega.\nNel 2006-07 ha un'esperienza austriaca con gli Arkadia Traiskirchen. Un anno pi\u00f9 tardi vola negli Stati Uniti giocando in D-League con la franchigia degli Utah Flash. Da qui due esperienze in Macedonia, inframezzate da una parentesi in Bulgaria. Dopo aver svolto la preparazione estiva con la Montepaschi Siena, nel novembre 2010 viene ingaggiato a gettone dai Crabs Rimini in sostituzione dell'infortunato Terrence Roderick..\nNel settembre 2011 firma coi Las Rozas, formazione spagnola del campionato LEB Silver."}
{"id": "2087243", "revid": "120065602", "url": "https://it.wikipedia.org/wiki?curid=2087243", "title": "Gipo Poggi", "text": "Era noto come Poggi II per distinguerlo dal fratello Luigi anch'egli calciatore con Genova 1893 e Sampierdarenese, noto come Poggi I.\nCarriera.\nGiocatore.\nEsord\u00ec con la maglia della Sampierdarenese il 4 di ottobre del 1931 contro Derthona, disputando campionati di seconda e terza serie.\nNella stagione 1934-1935 nelle file della Sampierdarenese, dopo lo spareggio di Bologna col , centra la promozione in Serie A. Resta coi rossoneri liguri per altre due stagioni da titolare in massima serie, quindi nell'estate 1936 si trasferisce al Milan. La parentesi milanese si chiude con 6 presenze in due stagioni, e nel 1938 viene ceduto alla Fiorentina in Serie B.\nCoi viola centra nella prima stagione la promozione in Serie A e disputa da titolare quattro campionati in massima serie, conquistando la Coppa Italia nella stagione 1939-1940 e ottenendo un quarto posto nella stagione 1940-1941.\nPoggi era nella rosa del che partecip\u00f2 alla Coppa Citt\u00e0 di Genova che nei primi mesi del 1945 sostitu\u00ec il normale campionato a causa degli eventi bellici che sconvolgevano l'Europa in quel periodo. La competizione fu vinta dai rossoblu che sorpassarono all'ultima giornata i rivali del Liguria; a Poggi ed a ciascun vincitore della competizione furono date in premio 20.000 lire dal futuro presidente rossoblu Antonio Lorenzo.\nDopo la fine della seconda guerra mondiale fa ritorno a Genova, per disputare l'anomalo campionato 1945-1946 nelle file della ricostituita Andrea Doria, per chiudere poi la carriera agonistica con 5 presenze nella stagione 1946-1947 con la neonata .\nIn carriera ha totalizzato complessivamente 175 presenze e 9 reti in Serie A.\nAllenatore.\nIntrapresa l'attivit\u00e0 di allenatore, ha svolto prevalentemente il ruolo di \"secondo\" e di allenatore delle giovanili con la Sampdoria, assumendo tuttavia in alcune circostanze anche l'incarico di primo allenatore.\nA fine anni cinquanta ha guidato alcune formazioni di Serie B e Serie C, e per un breve periodo anche il Genoa, per poi tornare al ruolo di \"vice\", quasi sempre in coppia con Fulvio Bernardini."}
{"id": "2087245", "revid": "767487", "url": "https://it.wikipedia.org/wiki?curid=2087245", "title": "Live at The Matrix 1967", "text": "Live at The Matrix 1967 \u00e8 un doppio album \"Live\" dei Doors registrato al Matrix Club, 3138 Fillmore Street di San Francisco il 7 e 10 marzo 1967, durante 2 serate per un totale di 4 set. Il Matrix di San Francisco fu aperto nel 1965 da Martin Balin membro dei Jefferson Airplane e sar\u00e0 uno dei posti chiave dove si esibiranno moltissime band di spicco dell'area di San Francisco, New York, Los Angeles ecc. fino al 1972 quando il locale cess\u00f2 di esistere. In quegli anni al Matrix si esibirono moltissime band importanti tra cui, Jefferson Airplane, Big Brother and the Holding Company, Santana, Grateful Dead, The Doors, Velvet Underground e tante altre band di quel periodo. Il Matrix era un piccolo club che conteneva non pi\u00f9 di 100 posti a sedere. I concerti dei Doors sono straordinari, e sono stati definiti da Bruce Botnick come miglior documento che la band possiede prima che iniziassero i contrasti.\nTracce.\nLe canzoni sono scritte dai Doors salvo dove \u00e8 indicato."}
{"id": "2087246", "revid": "125076952", "url": "https://it.wikipedia.org/wiki?curid=2087246", "title": "Battaglia di \u0160iauliai", "text": "La battaglia di \u0160iauliai o battaglia del Sole (lituano: \"Saul\u0117s M\u016b\u0161is\", lettone: \"Saules kauja\" o \"Kauja pie Saules\") si svolse il 21 e 22 settembre 1236 nei pressi della citt\u00e0 di \u0160iauliai, vicino Bauska, nella regione di Joni\u0161kis in Lituania. La raccolta \"Chronicon Livoniae\" di Ermanno di Wartberge riporta che la battaglia infuri\u00f2 nella \"terram Sauleorum\", ma non \u00e8 provato che \"terram Sauleorum\" sia \u0160iauliai.\nLe fasi della battaglia.\nAttorno all'anno 1230 i Cavalieri portaspada, guidati dal gran maestro Volkwin, versavano in gravi condizioni economiche, e si erano molto ridotti di numero. Cos\u00ec nel 1236, Volkwin si alle\u00f2 con il duca di Pskov che comandava Letgalli ed Estoni, e attacc\u00f2 la Samogizia per conquistarla. Coadiuvati da un contingente stagionale di crociati dell'Holstein, i portaspada conquistarono rapidamente gran parte della Samogizia, saccheggiando e distruggendo parecchi villaggi, anche perch\u00e9 i Samogizi non si erano impegnati in combattimenti e si erano ritirati.\nAl sopraggiungere dell'autunno i cavalieri portaspada decisero di rientrare nelle loro basi al nord, ma mentre attraversavano un fiume, i Samogizi tesero loro un'imboscata e li attaccarono. Trovandosi in un terreno paludoso dove non potevano combattere bene a cavallo, i cavalieri si ritirarono e si accamparono per la notte. Ma il giorno dopo furono attaccati da un esercito numeroso di Samogizi, guidati dal duca Vykintas, e di Lituani, comandati dal duca Mindaugas.\nLe truppe ausiliarie appiedate che accompagnavano i cavalieri scapparono, e questi, rimasti soli, furono attaccati dalla cavalleria leggera lituana che lanciava da breve distanza corti giavellotti, molto efficaci contro la lenta cavalleria pesante dei cavalieri portaspada, perdipi\u00f9 impacciata nei movimenti dal terreno paludoso. Fu una vera strage, in cui mor\u00ec anche il gran maestro Volkwin. I pochi cavalieri che riuscirono a sfuggire dirigendosi verso Riga, furono poi sterminati nei giorni successivi dai Semigalli, che pare non abbiano partecipato alla battaglia vera e propria.\nConseguenze della battaglia.\nDopo questa battaglia, i pochi cavalieri portaspada sopravvissuti (rimase in vita solo il 10% dell'esercito crociato), il 12 maggio 1237, accettarono di essere incorporati nell'ordine dei Cavalieri Teutonici e divennero noti come Ordine di Livonia: nei fatti, questi ultimi riuscirono a preservare una certa autonomia e riuscirono a sopravvivere anche alla fine dell'Ordine teutonico dopo la battaglia di Grunwald del 1410: nel 1413 l'Ordine dei cavalieri di Livonia diverr\u00e0 formalmente autonomo."}
{"id": "2087263", "revid": "339392", "url": "https://it.wikipedia.org/wiki?curid=2087263", "title": "28\u00aa Brigata Garibaldi", "text": ""}
{"id": "2087264", "revid": "204012", "url": "https://it.wikipedia.org/wiki?curid=2087264", "title": "Gomiti", "text": ""}
{"id": "2087271", "revid": "767487", "url": "https://it.wikipedia.org/wiki?curid=2087271", "title": "Tom Taylor", "text": " Fra le sue numerose attivit\u00e0 \u00e8 stato anche direttore della rivista \"Punch\".\nBiografia.\nNato in una facoltosa famiglia a Bishopwearmouth, una cittadina nel nord-est dell'Inghilterra, dopo una brillante carriera scolastica dove frequenta l'universit\u00e0 di Glasgow (senza tuttavia terminare gli stud\u00ee), entra al Trinity College e successivamente all'Universit\u00e0 di Cambridge nel 1837. Inizi\u00f2 la sua carriera professionale come giornalista trasferendosi a Londra dove inizi\u00f2 a collaborare con il \"Morning Chronicle\" e con il \"Daily News\". Nel 1840 ottiene dei riconoscimenti per la sua bravura nei testi classici e nella matematica. Le sue opere teatrali videro l'interessamento di attrici importanti dell'epoca come Lillie Langtry e critici come Oscar Wilde. Molti dei suoi lavori furono adattati per lo schermo, soprattutto all'epoca del muto.\nOpere.\nEgli ha scritto pi\u00f9 di 100 racconti nella sua vita:"}
{"id": "2087283", "revid": "339392", "url": "https://it.wikipedia.org/wiki?curid=2087283", "title": "CAITPR", "text": ""}
{"id": "2087284", "revid": "1272592", "url": "https://it.wikipedia.org/wiki?curid=2087284", "title": "Parrucchiere", "text": "Il parrucchiere \u00e8 l'artigiano specializzato nel taglio e nell'acconciatura della capigliatura. \nIl termine si utilizza in particolare per la capigliatura femminile, ma talvolta anche maschile, anche se tradizionalmente gli uomini ricorrono al barbiere anche per la rifinitura di barba e baffi. \nStoria.\nLa cura dei capelli ha origini antiche. I rasoi pi\u00f9 antichi ritrovati dagli archeologi risalgono a 3.500 anni fa in Egitto, durante l\u2019Et\u00e0 del Bronzo, mentre i primi negozi di barbieri veri e propri compaiono nell'epoca ellenistica in Grecia. \nAntica Roma.\nAnche nell\u2019antica Roma i capelli avevano un ruolo importante per il rango e il riconoscimento sociale. Le signore romane utilizzavano per la loro toletta catini, specchi di rame, d'argento o di vetro ricoperto di piombo e, se ricche, avevano addirittura una loro personale vasca da bagno (\"lavatio\") potendo cos\u00ec fare a meno dei bagni pubblici. Potevano poi adornarsi con pettini, spille (\"fibulae\"), unguenti e gioielli. \nL'uso di questi oggetti presupponeva di aver soddisfatto la prima necessit\u00e0 della matrona, che era quella dell'acconciatura dei capelli affidata alle schiave \"ornatrices\". Operazione questa molto complicata al tempo dell'impero. \nIn epoca repubblicana la donna divideva semplicemente i capelli a met\u00e0 con una scriminatura e poi li legava dietro la nuca, oppure si faceva delle trecce raccolte in un cercine sulla fronte.\nIn tutta l'iconografia femminile al tempo dei Flavi le donne usavano acconciare i capelli in complicatissimi riccioli e quando in seguito ci rinunciarono, prevalse la moda di lunghe trecce disposte come torri sulla sommit\u00e0 della testa che non potevano non essere oggetto della presa in giro di poeti come Giovenale che evidenzia l'aspetto ridicolo di una signora di bassa statura che ostenta sulla testa un'acconciatura pi\u00f9 alta di lei.\nLe matrone condividevano con i loro mariti le lunghe sofferenze che essi sopportavano per farsi radere dai \"tonsores\", e le serve pettinatrici (\"ornatrices\") correvano il rischio, molto presente, di essere duramente punite se l'acconciatura non soddisfaceva la signora. Pi\u00f9 fortunate quelle parrucchiere che rimediavano alla calvizie della padrona con posticci e parrucche, bionde o nere, come quelli di capelli veri fatti venire dall'India.\nServizi offerti.\nAi nostri tempi oltre al taglio e al lavaggio dei capelli, il parrucchiere pu\u00f2 effettuare lavorazioni particolari come la colorazione con una tintura per capelli, la messa in piega, utilizzare apparecchi elettrici per \"stirare\" i capelli o fare una permanente ed inoltre, su richiesta della cliente, pu\u00f2 prescrivere, consigliare e raccomandare dei prodotti specifici per la sua capigliatura. Nella bottega del parrucchiere, quando \u00e8 attrezzato come \"salone di bellezza\", possono essere presenti lavoranti assistenti addetti alla depilazione, alla cura della pelle e delle unghie (\"manicure\").\nIn passato il parrucchiere era addetto al confezionamento di parrucche per coloro che volessero ricoprire la propria calvizie o usare capelli gi\u00e0 acconciati in sostituzione dei propri."}
{"id": "2087287", "revid": "46291", "url": "https://it.wikipedia.org/wiki?curid=2087287", "title": "Colutea", "text": "Colutea L. \u00e8 un genere che comprende una ventina di specie di arbusti della famiglia delle Leguminose o Fabacee. La caratteristica forma rigonfia dei frutti ha valso a questa pianta il nome comune di vescicaria.\nDescrizione.\nLe specie del genere \"Colutea\" hanno tutte portamento arbustivo - alcune specie possono arrivare fino a 5\u00a0m d'altezza.\nLe foglie sono composte, pennate.\nI fiori sono gialli o arancioni, riuniti in racemi, e hanno la caratteristica forma papilionacea della maggior parte delle leguminose.\nI frutti sono legumi rigonfi d'aria, che passano dal verde pallido iniziale a un colore rossiccio o bruno a maturazione completa.\nAreale.\n\"Colutea\" ha un tipico areale euro-asiatico, con preferenza per i climi temperati e caldi, anche asciutti. Oltre che in Europa e in Asia, \u00e8 rappresentato da due specie in Africa.\nIl genere \u00e8 stato introdotto anche negli Stati Uniti, nelle isole Mauritius e in altre localit\u00e0.\nSistematica.\nSpecie.\nSecondo Species 2000 sono accettate le seguenti specie:"}
{"id": "2087291", "revid": "174925", "url": "https://it.wikipedia.org/wiki?curid=2087291", "title": "Juan de Timoneda", "text": "Si hanno di lui scarsi dati biografici. Raccolse proverbi e racconti popolari di vari scrittori che seppe trascrivere e adottare con ingegno e con stile gradevole: \"El sobremesa y adivio de caminantes\" (Il conversare a tavola e conforto dei viandanti, del 1563) e, pi\u00f9 celebre, \"El patranuelo\" (Il frottolaio, del 1567), con novelle di Boccaccio, Bandello e altri autori italiani.\nPubblic\u00f2 anche una raccolta di romances in \"Rosa de romances\", del 1573. Amico di Lope de Rueda, ne fu l'editore a sue spese; scrisse alcune opere teatrali, adattate e talora in parte tradotte da altri autori; alcune di esse sono ricreate con una libert\u00e0 di azione drammatica e luoghi scenici che le rendono vivaci e popolari."}
{"id": "2087293", "revid": "196390", "url": "https://it.wikipedia.org/wiki?curid=2087293", "title": "Cliff-hanging", "text": ""}
{"id": "2087295", "revid": "118676834", "url": "https://it.wikipedia.org/wiki?curid=2087295", "title": "Tarcisio Stramare", "text": "Era considerato uno dei massimi studiosi, a livello internazionale, di giosefologia.\nBiografia.\nStudi\u00f2 a Roma e a Gerusalemme. Religioso della Congregazione degli Oblati di San Giuseppe, venne ordinato sacerdote nel 1952. Dotto biblista, gi\u00e0 negli anni settanta del Novecento fu chiamato ad occupare la cattedra di Sacra Scrittura presso la Pontificia Universit\u00e0 Lateranense e, in seguito, presso la Pontificia Universit\u00e0 Urbaniana e presso la Pontificia facolt\u00e0 teologica \"Marianum\". Ricevette alcuni importanti incarichi dalla Santa Sede, sia nella Pontificia Commissione per la \"Neo-Volgata\" (dal 1973) della quale fu fino alla morte incaricato per le edizioni del testo sia l'incarico di Consultore della Santa Congregazione per le Cause dei Santi.\nTarcisio Stramare era Socio Ordinario della Pontificia Accademia di Teologia e dirigeva il Movimento Giuseppino, che, fondato nel 1963, divenne un importante organo della Congregazione degli Oblati di San Giuseppe, per lo studio e la diffusione del culto di San Giuseppe.\nSvolse un'intensa attivit\u00e0 di saggista e di pubblicista, legata soprattutto, ma non solo, alle sue profonde conoscenze della Scrittura e agli studi di josefologia. Fra questi ultimi si ricordano: \"San Giuseppe nella Sacra Scrittura, nella teologia e nel culto\" (1983), \"San Giuseppe nel mistero di Dio\" (1992), \"Ges\u00f9 lo chiam\u00f2 Padre. Rassegna storico-dottrinale su San Giuseppe\" (1997) e \"San Giuseppe, il santo pi\u00f9 vicino a Ges\u00f9\" (2008). Di carattere pi\u00f9 propriamente biblico sono: \"Matteo divorzista? Studio su Matteo, 5, 32 e 19, 9\" (1986), \"La Teologia della Divina Rivelazione\" (2000), \"Il matrimonio della Madre di Dio\" (2001) e \"Via Crucis. Sulle orme del Redentore\" (2004).\nLa testimonianza e le riflessioni di Tarcisio Stramare hanno avuto, soprattutto a partire dalla fine degli anni novanta del Novecento, una notevole rilevanza mediatica, sia attraverso le reti radiofoniche che quelle televisive, nazionali e internazionali. Egli stesso apparve ripetutamente in programmi di ampia audienza, alcuni dei quali mandati in onda dalla RAI. Intensa \u00e8 anche la sua partecipazione, in Italia e all'estero a simposi e congressi.\n\u00c8 morto il 20 marzo 2020, a Imperia, in seguito per complicazioni cardiache e Covid-19. Aveva 91 anni. .\nTarcisio Stramare e San Giuseppe.\nTarcisio Stramare ha sempre nutrito un profondo interesse per San Giuseppe, facendone conoscere la centralit\u00e0 della figura e del ruolo svolto nell'ambito del mistero divino della Salvezza. Se si prende in esame il nesso inscindibile esistente fra Incarnazione e Redenzione, San Giuseppe si evidenzia grazie al ruolo svolto di Padre putativo di Ges\u00f9, come un vero e proprio ministro della Salvezza. Tali impostazioni sono alla base della linea teologica seguita da Giovanni Paolo II nell'esortazione apostolica \"Redemptoris Custos\" (1989). \nPer Tarcisio Stramare la figura di San Giuseppe, nel mistero della Salvezza, riveste pertanto, fra i Santi, un'importanza seconda solo a quella della Vergine Maria. L'amorevole cura e l'educazione che il Santo impart\u00ec a Cristo sono infatti altrettanto rilevanti della stessa procreazione e ne riaffermano l'indiscusso esercizio della paternit\u00e0. Il rispetto verso gli esseri pi\u00f9 fragili, i bambini, e la sacralit\u00e0 di ogni vita che viene messa al mondo sono in certo qual modo esaltati dalla figura di San Giuseppe e costituiscono un messaggio di sconcertante attualit\u00e0.\nSulla base di tali considerazioni la figura del Santo, la pi\u00f9 vicina a Cristo dopo quella della Vergine Maria nel corso della pur breve esistenza di Ges\u00f9, si impone alla considerazione dei fedeli quale santo patrono della Chiesa universale e modello insuperato di marito, padre ed educatore per ogni famiglia cristiana."}
{"id": "2087296", "revid": "287204", "url": "https://it.wikipedia.org/wiki?curid=2087296", "title": "Culdcept", "text": " \u00e8 un manga sh\u014dnen realizzato da Shinya Kaneko e ispirato all'omonimo videogioco.\nIdeazione.\nIn realt\u00e0 il manga doveva essere solo una breve pubblicazione a scopo pubblicitario facente parte della campagna di marketing per il videogioco. Visto l'interesse dei lettori l'autore del manga e gli autori del videogioco hanno in seguito deciso di dare vita ad una vera e propria storia. Il manga \u00e8 stato pubblicato mensilmente su Magazine Z dal 22 settembre 2000 al 26 gennaio 2009, data in cui la serie \u00e8 stata interrotta a causa della cessata pubblicazione della rivista, come dichiarato dal mangaka Shinya Kaneko nella sua pagina di MySpace e sul suo blog, il quale spera di poter avere la possibilit\u00e0 di completare la storia in futuro. A tutt'oggi la serie \u00e8 composta da 6 tank\u014dbon (l'ultimo dei quali \u00e8 uscito in madrepatria il 21 settembre 2007), di cui i primi 5 sono stati pubblicati in Italia dalla Star Comics. \u00c8 poi uscito un videogioco per Nintendo che porta il nome di Culdcept ispirato al manga e successivamente anche un seguito, Culdcept Revolt.\nTrama.\n\"In principio la Dea Culdora cre\u00f2 un libro... vi scrisse la grandezza e le dimensioni dell'universo e fu cos\u00ec che questo prese forma... in seguito la Dea annot\u00f2 tutti gli esseri, soprannaturali o meno, che l'avrebbero popolato... e fu cos\u00ec che nacque il mondo attuale, secondo i canoni descritti in quel libro divino denominato Culdcept...\"\nCuldcept narra la storia di Najaran, giovane ragazza abitante in un mondo fantasy nel quale sacre reliquie, ossia frammenti del Culdcept sono riemersi da falde nel terreno. Questi frammenti sono carte, di cui solo alcuni sono in grado di dominare i poteri.\nL'avviarsi delle peripezie ha atto nel momento in cui il maestro di Najaran le chiede di recarsi al quinto torneo dei cepter per indagare sui black cepter, cepter malvagi che utilizzano le carte per motivi tutt'altro che benevoli.\nNel mezzo della citt\u00e0 finisce pi\u00f9 o meno involontariamente per partecipare al torneo ed \u00e8 cos\u00ec che iniziano i suoi fortunati e sfortunati incontri."}
{"id": "2087298", "revid": "339392", "url": "https://it.wikipedia.org/wiki?curid=2087298", "title": "Camera della badessa", "text": ""}
{"id": "2087299", "revid": "793215", "url": "https://it.wikipedia.org/wiki?curid=2087299", "title": "Pietro Inzani", "text": "Biografia.\nPartecipa alla seconda guerra mondiale come tenente medico, dopo l'8 settembre 1943 partecipa attivamente alla resistenza, organizza una banda partigiana in Val d'Arda.Collabora all'organizzazione e al comando della 38\u00aa Brigata Garibaldi sotto la guida di Wladimiro Bersani. Emilio Canzi lo chiama all'interno del Comando Unico, come Capo di Stato Maggiore.Ai primi di gennaio del 1945 come comandante del settore Val Nure in uno scontro a fuoco con le formazioni nazifasciste viene prima ferito e quindi catturato dopo essere stato sottoposto a tortura viene fucilato. Il suo posto al posto di comando verr\u00e0 preso da Pio Godoli \"Renato\".\nOnorificenze.\nRiconoscimenti.\nDopo la sua morte la divisione prender\u00e0 il nome \"Divisione Pietro Inzani\", Ferriere gli ha dedicato una scuola e un cippo sul luogo della fucilazione."}
{"id": "2087304", "revid": "755885", "url": "https://it.wikipedia.org/wiki?curid=2087304", "title": "Una canzone d'amore", "text": "Una canzone d'amore \u00e8 un singolo degli 883 del 1995, il terzo estratto dall'album \"La donna il sogno &amp; il grande incubo\". Il brano \u00e8 contenuto anche in \"Gli anni\", \"Love/Life,\" \"TuttoMax\" e \"Le canzoni alla radio.\"\nVideo musicale.\nNel video si vede il cantante nel giorno del suo matrimonio e per tutto il video si vedono i vari momenti della cerimonia. Durante la parte finale per\u00f2 si vede che \u00e8 solo un sogno di Max che sta aspettando una ragazza (che nel video lui sposava), in ritardo di 40 minuti. Proprio mentre Max sta per andarsene arriva la ragazza che lo chiama. Il video finisce con la faccia della ragazza e la scritta: e vissero felici e contenti...?\nIl video vede la partecipazione dell'attore Stefano Accorsi ed \u00e8 stato diretto dal regista Stefano Salvati.\nTracce.\nTesti e musiche di Max Pezzali e Claudio Cecchetto."}
{"id": "2087306", "revid": "1745361", "url": "https://it.wikipedia.org/wiki?curid=2087306", "title": "Serial radiofonico", "text": "Il serial radiofonico (in inglese \"radio serial\" o \"radio drama\") pu\u00f2, a buon diritto, essere considerato l'antenato della \"soap opera\" televisiva, infatti questi hanno origine proprio dai \"serial radiofonici\" degli anni trenta, che venivano trasmessi negli Stati Uniti alla radio ed erano generalmente rivolti ad un pubblico di casalinghe. Essi venivano sponsorizzati e prodotti dalle marche di detersivi e saponi (da qui il nome \"soap opera\"). Molti di questi \"radio serial\" diventavano serial cinematografici o film."}
{"id": "2087307", "revid": "216538", "url": "https://it.wikipedia.org/wiki?curid=2087307", "title": "Radio serial", "text": ""}
{"id": "2087309", "revid": "216538", "url": "https://it.wikipedia.org/wiki?curid=2087309", "title": "Serial radiofonici", "text": ""}
{"id": "2087314", "revid": "287204", "url": "https://it.wikipedia.org/wiki?curid=2087314", "title": "Romancero", "text": "Romancero \u00e8 un termine che designa le antiche raccolte di \"romances\", componimenti epico-lirici spagnoli in ottonari con assonanza dei versi pari.\nLe prime raccolte di romances risalgono alla seconda met\u00e0 del Quattrocento e sono pubblicate quasi sempre su fogli volanti. Il primo romancero vero e proprio, stampato fra il 1545 e il 1550, \u00e8 il Cancionero de romances, detto \"sin a\u00f1o\" (senza data), assemblato dallo scrivano reale Juan Alfonso de Baena e composto da 576 composizioni di autori noti e anonimi, cui seguirono numerose altre raccolte antologiche o per argomento, come ad esempio il \"Romancero del Cid\".\nUn'altra edizione importante \u00e8 quella del \"Romancero General\" di Madrid, del 1600, cui fecero seguito ristampe ed aggiornamenti. \nOrigini.\nLa discussione intorno al problema delle origini del \"romance\" si anim\u00f2 con il risvegliarsi dell'interesse per la poesia popolare e con il fiorire degli studi filologici. \nLa teoria oggi generalmente accettata \u00e8 quella secondo cui il romance deriva dagli antichi canti di gesta o poemi epici, avanzata dal venezuelano Andr\u00e8s Bello (1781-1865), formulata in seguito da Manuel Mil\u00e0 (1818-1884) e ripresa e sviluppata da Pelayo e Pidal.\nIl rinnovato gusto popolare, infatti, ne avrebbe isolato frammenti ed episodi ad esso pi\u00f9 aderenti e, reso pi\u00f9 agile e vivo il ritmo, vi avrebbe trasfuso nuovi elementi romanzeschi e lirici; lo stesso verso ottosillabico sarebbe la trascrizione del verso di 16 sillabe a rima baciata dei cantari, diviso in due emistichi.\nSecondo la classificazione generalmente adottata, i romances si dividono in \"viejos\" (vecchi), \"eruditos\" (eruditi) e \"art\u00ecsticos\" (artistici). I primi, anonimi e tramandati oralmente, sono raggruppati a seconda dell'argomento in storici (che trattano i temi tradizionali dell'etica spagnola), cavallereschi (cicli carolingio e bretone), lirici (a carattere amoroso), novelleschi (tratti da leggende classiche e medievali o dalla mitologia) e \"fronterizos\" (quelli che celebrano le lotte di frontiera fra mori e cristiani).\nI romances eruditi sono imitazioni o rifacimenti di \"romances viejos\" ad opera di poeti del secolo sedicesimo. \nQuelli artistici, infine, sono composizioni originali di poeti quali Lope de Vega, Cervantes, Tirso de Molina, Quevedo, G\u00f3ngora e altri.\nSviluppi.\nQuesto immenso patrimonio poetico, miniera fertilissima cui hanno attinto poeti di tutte le et\u00e0, incontr\u00f2 con il Romanticismo rinnovato favore ed esercit\u00f2 larga influenza sia in Spagna (Duca di Rivas, Zorrilla), sia in Francia (Victor Hugo, Leconte de Lisle), sia in Germania, dove fu tradotto e approfonditamente studiato da Herder, E.T.A. Hoffmann e Friedrich Schlegel, che in Gran Bretagna, dove lasci\u00f2 traccia nelle ballate dell'Ottocento e in autori come Byron, Walter Scott, e altri.\nMantenuto vivo dalla tradizione popolare in Spagna e nei paesi dell'emigrazione spagnola, in epoche recenti al romance si sono affezionati anche poeti del calibro di Antonio Machado e Federico Garc\u00eda Lorca con \"Romancero gitano\"."}
{"id": "2087318", "revid": "767487", "url": "https://it.wikipedia.org/wiki?curid=2087318", "title": "Batan", "text": "Batan (a volte Battan) \u00e8 una municipalit\u00e0 di Quarta classe delle Filippine, situata nella Provincia di Aklan, nella Regione del Visayas Occidentale.\nBatan \u00e8 formata da 20 baranggay:"}
{"id": "2087322", "revid": "1543377", "url": "https://it.wikipedia.org/wiki?curid=2087322", "title": "NBA All-Star Game 1973", "text": "L'NBA All-Star Game 1973, svoltosi a Chicago, vide la vittoria finale della Eastern Conference sulla Western Conference per 104 a 84.\nDave Cowens, dei Boston Celtics, fu nominato MVP della partita."}
{"id": "2087323", "revid": "4711", "url": "https://it.wikipedia.org/wiki?curid=2087323", "title": "Kansas City-Omaha Kings", "text": ""}
{"id": "2087324", "revid": "767487", "url": "https://it.wikipedia.org/wiki?curid=2087324", "title": "Buruanga", "text": "Buruanga \u00e8 una municipalit\u00e0 di Quinta classe delle Filippine, situata nella Provincia di Aklan, nella Regione del Visayas Occidentale.\nBuruanga \u00e8 formata da 15 baranggay:"}
{"id": "2087325", "revid": "75435", "url": "https://it.wikipedia.org/wiki?curid=2087325", "title": "Samaritano", "text": ""}
{"id": "2087326", "revid": "1543377", "url": "https://it.wikipedia.org/wiki?curid=2087326", "title": "NBA All-Star Game 1974", "text": "L'NBA All-Star Game 1974, svoltosi a Seattle, vide la vittoria finale della Western Conference sulla Eastern Conference per 134 a 123.\nBob Lanier, dei Detroit Pistons, fu nominato MVP della partita."}
{"id": "2087327", "revid": "767487", "url": "https://it.wikipedia.org/wiki?curid=2087327", "title": "Ibajay", "text": "Ibajay \u00e8 una municipalit\u00e0 di Quarta classe delle Filippine, situata nella Provincia di Aklan, nella Regione del Visayas Occidentale.\nIbajay \u00e8 formata da 35 baranggay:"}
{"id": "2087328", "revid": "726373", "url": "https://it.wikipedia.org/wiki?curid=2087328", "title": "JMathLib", "text": "JMathLib \u00e8 un sistema di analisi numerica computazionale open source, multipiattaforma, compatibile con MATLAB e GNU Octave e FreeMat."}
{"id": "2087333", "revid": "110157", "url": "https://it.wikipedia.org/wiki?curid=2087333", "title": "Duncan Sheik (album)", "text": "Duncan Sheik \u00e8 l'album di debutto del cantautore statunitense Duncan Sheik, pubblicato su etichetta Atlantic Records nel giugno del 1996.\nL'album \u00e8 trainato dal successo del singolo \"Barely Breathing\", rimasto nella classifica dei singoli di \"Billboard\" per 55 settimane consecutive. Il brano \u00e8 stato reinterpretato nel 1998 da Niccol\u00f2 Fabi, che ha realizzato una versione italiana intitolata \"Il male minore\"."}
{"id": "2087334", "revid": "767487", "url": "https://it.wikipedia.org/wiki?curid=2087334", "title": "Lezo (Aklan)", "text": "Lezo \u00e8 una municipalit\u00e0 di Quinta classe delle Filippine, situata nella Provincia di Aklan, nella Regione del Visayas Occidentale.\nLezo \u00e8 formata da 12 baranggay:"}
{"id": "2087335", "revid": "599013", "url": "https://it.wikipedia.org/wiki?curid=2087335", "title": "Lezo", "text": ""}
{"id": "2087336", "revid": "325840", "url": "https://it.wikipedia.org/wiki?curid=2087336", "title": "Storia della turchia", "text": ""}
{"id": "2087341", "revid": "767487", "url": "https://it.wikipedia.org/wiki?curid=2087341", "title": "ABA All-Star Game", "text": "L'ABA All-Star Game fu uno degli eventi pi\u00f9 importanti all'interno delle stagioni ABA.\nIl primo All-Star Game si tenne a Indianapolis il 9 gennaio 1968, cambiando poi sede ogni anno."}
{"id": "2087343", "revid": "160832", "url": "https://it.wikipedia.org/wiki?curid=2087343", "title": "Alghero-Scala Piccada", "text": ""}
{"id": "2087345", "revid": "322321", "url": "https://it.wikipedia.org/wiki?curid=2087345", "title": "Basilica di San Martino", "text": ""}
{"id": "2087348", "revid": "1573940", "url": "https://it.wikipedia.org/wiki?curid=2087348", "title": "Endocerida", "text": "Endocerida \u00e8 un ordine di molluschi cefalopodi estinti, appartenenti alla sottoclasse Nautiloidea, conosciuti dall'Ordoviciano Inferiore al Siluriano.\nDescrizione.\nSi tratta di un gruppo composito, caratterizzato da una camera di abitazione piuttosto ridotta e un sifone relativamente ampio, in posizione tendenzialmente marginale (ventrale). Colletti sifonali generalmente olocoanitici. Il canale sifonale \u00e8 dotato di particolari \"depositi endosifonali\", formati da elementi calcarei conici concentrici e coassiali, gli \"endoconi\", strettamente spaziati e con il vertice verso l'apice della conchiglia, di solito pi\u00f9 sviluppati e massicci verso la parte apicale del fragmocono, che riempiono quasi completamente lo spazio interno del cordone sifonale, lasciando solamente un sottile canale centrale (\"endosifotubo\"). Queste strutture avevano verosimilmente funzione di contrappeso per la stabilizzazione dell'organismo in acqua, controbilanciando il peso del corpo del mollusco. Le camere vere e proprie sono in compenso prive di depositi endocamerali (a differenza di altri ordini di nautiloidi). La morfologia della conchiglia \u00e8 molto diversificata, con forme diritte (\"ortocone\") e variamente ricurve (\"cirtocone\"), sia di lunghezza ridotta (\"brevicone\") che allungate (\"longicone\"); non mancano forme planispirali (\"girocone\"), con avvolgimento \"endogastrico\" (sul lato ventrale).\nLa camera di abitazione ridotta e il sifone ampio sembrano indicare che l'animale vivesse in parte nella porzione adorale del sifone stesso (a differenza di tutti gli altri nautiloidi, in cui il mollusco vive solamente nella camera di abitazione), o comunque che potesse sfruttare questo spazio quando si ritraeva entro la conchiglia.\nSi tratta di forme generalmente piuttosto grandi (da alcuni decimetri fino a 1 metro per la maggior parte delle specie), che potevano raggiungere in alcune forme longicone alcuni metri di lunghezza (fino a 3.5 metri). Il genere \"Cameroceras\" \u00e8 spesso citato per essere il nautiloide pi\u00f9 grande riconosciuto, con una lunghezza stimata di circa 9 metri, anche se questa stima non trova tutti i ricercatori concordi.\nDistribuzione e habitat.\nGli Endocerida erano probabilmente i predatori pi\u00f9 importanti del loro tempo, al vertice della catena alimentare. La variet\u00e0 di forme e la grande diffusione nei sedimenti marini indica un notevole successo in diversi ambienti, da quello di laguna protetta e di reef a quello di piattaforma continentale e scarpata continentale. Studi sulla morfologia dei setti hanno permesso di attribuire a questi nautiloidi la capacit\u00e0 di raggiungere profondit\u00e0 notevoli rispetto a tutti i gruppi contemporanei (fino a circa 450 metri). In molti casi, di queste forme si rinvengono solamente (o prevalentemente) le strutture endosifonali, mentre il fragmocono \u00e8 meno frequentemente preservato. Questo \u00e8 stato messo in relazione (Evans, 1992) con la frequente implosione del fragmocono stesso, avvenuta a causa del progressivo affondamento della conchiglia dopo la morte degli individui. Anche considerando la probabile degradazione \"post-mortem\" delle caratteristiche di resistenza meccanica della conchiglia, ci\u00f2 sembrerebbe confermare l'elevato battente d'acqua sul quale gran parte di queste forme vivevano (il limite di implosione della conchiglia dell'attuale \"Nautilus\" \u00e8 intorno agli 800 metri di profondit\u00e0)."}
{"id": "2087355", "revid": "1543377", "url": "https://it.wikipedia.org/wiki?curid=2087355", "title": "Coabitazione", "text": "Nel linguaggio politico si definisce coabitazione (in francese \"cohabitation\") la situazione in cui la maggioranza parlamentare e il capo dello stato in carica appartengono a schieramenti opposti. Il concetto \u00e8 caratteristico dei sistemi semipresidenziali, e in particolare di quello francese, nel cui ambito il termine ha avuto origine nel 1983, ideato da \u00c9douard Balladur.\nDescrizione.\nA causa della loro struttura, le repubbliche semipresidenziali oscillano infatti tra il presidenzialismo puro e il parlamentarismo. Quando al capo dello stato corrispondono una maggioranza e un Primo Ministro dello stesso colore politico, il potere del presidente si espande. In situazioni di coabitazione tale potere invece si contrae, e la figura del capo dello stato finisce per avvicinarsi maggiormente a quella dei presidenti di garanzia tipici delle repubbliche parlamentari, anche se mantiene e decide gli orientamenti nella politica estera.\nLa Quinta Repubblica francese ha conosciuto finora tre periodi di coabitazione:\nIl periodo tra il 1974 e il 1976, sotto la presidenza di Val\u00e9ry Giscard d'Estaing (\"centrista\") e con primo ministro Jacques Chirac (UDR \"gollista\"), non \u00e8 considerata \"coabitazione\" in quanto entrambi erano dell'area del \"centro-destra\".\nNel sistema francese, la \"coabitazione\" si poteva verificare perch\u00e9 l'elezione del presidente della Repubblica e del Parlamento sono svolte a suffragio universale ma avevano durate differenti, rispettivamente di 7 e 5 anni, e svolgendosi le elezioni in anni diversi, il contesto politico del momento poteva portare all'elezione di schieramenti opposti.\nAllo scopo di rendere pi\u00f9 difficile il verificarsi della coabitazione, in Francia a partire dalle elezioni del 2002 \u00e8 stato introdotto il \"quinquennato\" (\"quinquennat\"), per cui il mandato presidenziale dura cinque anni come la legislatura, e le elezioni presidenziali si tengono poche settimane prima delle elezioni legislative; in questo modo \u00e8 altamente improbabile che, con un cos\u00ec breve periodo tra le due elezioni, gli elettori votino eleggendo due schieramenti opposti."}
{"id": "2087358", "revid": "101768", "url": "https://it.wikipedia.org/wiki?curid=2087358", "title": "Moyale District", "text": ""}
{"id": "2087359", "revid": "547034", "url": "https://it.wikipedia.org/wiki?curid=2087359", "title": "Ezio Baribbi", "text": "Biografia.\nBaribbi infatti \u00e8 stato uno dei pi\u00f9 talentuosi piloti del genere, nonostante abbia corso praticamente solo in Italia, senza mai prendere parte al campionato europeo.\nHa vinto quattro campionati italiani della montagna, tutti consecutivi, dal 1985 al 1988, di cui tre assoluti ed uno di classe, ossia riservato alle sole vetture prototipo.\nPu\u00f2 vantare oltre 150 vittorie all'attivo, ed \u00e8 stato il protagonista delle cronoscalate italiane tra gli anni ottanta e gli anni novanta, mettendosi direttamente in competizione con Mauro Nesti, il pi\u00f9 vincente pilota italiano del genere.\nIl nome di Ezio Baribbi, \u00e8 legato particolarmente alle cronoscalate del centro-sud Italia, come la Sarnano-Sassotetto, ma pi\u00f9 nello specifico quelle sarde, in quanto ha vinto le gare pi\u00f9 prestigiose di questa regione, ossia la Iglesias-Sant'Angelo, la Cuglieri-La Madonnina (4 volte) di cui detiene anche il record del tracciato con 3'58\"59, e la pi\u00f9 blasonata Alghero-Scala Piccada (9 successi, 4 consecutivi).\nNei primi anni '80 ha corso anche nel campionato mondiale sport-prototipi, partecipando alla 6 ore di Monza e la 1000 km di Monza.\nSi \u00e8 ritirato dalle competizioni nel 2004."}
{"id": "2087361", "revid": "998297", "url": "https://it.wikipedia.org/wiki?curid=2087361", "title": "Rack unit", "text": "Una unit\u00e0 rack o rack unit, abbreviata in U (o, meno frequentemente, RU o anche HU, Height Unit), \u00e8 un'unit\u00e0 di misura usata per indicare l'altezza dei componenti installati in un rack da 19 pollici o da 23 pollici. Un'unit\u00e0 rack corrisponde a 1,75 pollici o 44,45 mm. \nNelle specifiche dei produttori, un apparato alto un'unit\u00e0 rack \u00e8 spesso indicato come \"1U\", e per altezze maggiori \"2U\", \"4U\" e cos\u00ec via. Questo permette di calcolare in maniera molto semplice l'occupazione di spazio necessaria. \nAlcune apparecchiature non occupano la piena larghezza del rack, ma ne usano solo met\u00e0 (241mm). In questo caso sono montabili su appositi supporti da soli o in coppia. Questa misura \u00e8 nota come \"half rack\", \"half length\", oppure \"mezza larghezza\" e l'altezza \u00e8 sempre espressa in rack unit. Per esempio, \"4U half rack\". Le CCU della Sony, per esempio, sono spesso di queste dimensioni.\nGli spazi tra due apparati possono essere chiusi con appositi pannelli ciechi alti una o pi\u00f9 RU, avvitati esattamente come gli apparati.\nLa dimensione in altezza del pannello frontale delle apparecchiature non corrisponde in realt\u00e0 a un'unit\u00e0 rack precisa: per permettere una certa tolleranza di spazio tra componenti successivi, un pannello \u00e8 meno alto rispetto a una unit\u00e0 rack di di pollice (0,031 pollici oppure 0,79\u00a0mm). Per cui, un apparato da 1U sar\u00e0 alto 1,719 pollici. Se \"n\" \u00e8 il numero delle unit\u00e0 rack, la formula per l'altezza del pannello frontale \u00e8 \"h\" = (1,750\"n\" \u2212 0,031) pollici = (44,45\"n\" \u2212 0,79)\u00a0mm.\nFatto del tutto casuale, un'unit\u00e0 rack corrisponde a un vershok, un'antiquata unit\u00e0 di misura russa; corrisponde anche a un decimo esatto di un cubito ebraico.\nLa definizione della misura dell'unit\u00e0 rack si basa sulle specifiche standard per i rack EIA-310."}
{"id": "2087362", "revid": "1718925", "url": "https://it.wikipedia.org/wiki?curid=2087362", "title": "Quo vadis? (miniserie televisiva)", "text": "Quo vadis? \u00e8 una miniserie televisiva diretta da Franco Rossi. \u00c8 articolata in sei puntate, andate in onda nel 1985 su Rai Uno.\nTrama.\nBasata sul romanzo \"Quo vadis?\" dello scrittore polacco Henryk Sienkiewicz, narra la storia di un ricco patrizio romano, Vinicio, innamorato dell'ancella Licia.\nPrima puntata.\nNella prima puntata Vinicio chiede aiuto a suo padre, che gli consiglia di rapire la giovane. Ma l'uomo la ama immensamente e non si sognerebbe mai di compiere un simile gesto.\nSpinto dal desiderio, decide di confidarle il suo folle amore, ma ella lo respinge e si allontana misteriosamente.\nSeconda puntata.\nVinicio insegue Licia mentre si reca nelle catacombe a pregare insieme ai compagni della sua comunit\u00e0. Essendo un soldato al servizio dell'imperatore Nerone, che disprezza i cristiani a tal punto da farli uccidere nel Colosseo, Vinicio si trova di fronte a una decisione che gli cambier\u00e0 la vita: restare nascosto o arrestare tutti.\nTerza puntata.\nI cristiani escono dalla catacomba seguiti a loro insaputa da Vinicio. Dinanzi a loro si apre uno spettacolo crudele e sanguinoso: l'incendio di Roma.\nOvunque riecheggiano le grida disperate della gente, che corre terrorizzata da un angolo all'altro per sfuggire alla morte. A causa del panico, la comunit\u00e0 cristiana viene divisa e di Licia si perdono le tracce.\nQuarta puntata.\nVinicio decide di abbandonare Roma, seguendo il capo della comunit\u00e0 cristiana, che si riveler\u00e0 essere San Pietro. L'uomo gli insegner\u00e0 i fondamenti della sua religione e lo convertir\u00e0 con un rito sacro.\nQuando Vinicio si allontana dal sentiero per cercare del cibo, viene arrestato dalle guardie romane. Tornato sul posto, al limite della strada, Vinicio nota che si ergono delle croci e riconosce crocifisso il suo compagno. In preda alla rabbia, si attribuisce le colpe e sradica le piante che trova sul suo cammino, spaventando le greggi e gli animali.\nQuinta puntata.\nIl protagonista torna in citt\u00e0 alla ricerca di Licia, che \u00e8 introvabile. Improvvisamente delle guardie lo arrestano scambiandolo per un pazzo senza tetto. Liberatosi dalla stretta degli uomini, Vinicio fugge verso un enorme casolare abbandonato, in cui si nasconde credendo di aver seminato le guardie, ma i richiami di queste ultime penetrano la sua testa: \u00abDove sei? Ti conviene farti trovare perch\u00e9 se scoviamo il tuo nascondiglio ti sgozziamo vivo, hai capito, barbone?\u00bb.\nAllora l'uomo afferra un pugnale e da dietro una colonna di marmo aspetta la guardia che lo sta cercando in quella stanza e compie un gesto che non aveva mai fatto, o almeno non lo aveva mai fatto direttamente: uccidere.\nEntrata la seconda guardia nella stanza, nota con accortezza il cadavere del suo collega, mentre l'assassino \u00e8 fuggito in un'altra sala senza essere visto, utilizzando un piccolo corridoio. Alla fine vengono eliminate tutte le guardie e il giovane esce dalla casa che lo ha macchiato di pesanti crimini, e ode le grida disperate di Licia provenire dal Colosseo.\nSesta puntata.\nLicia viene salvata dalla carneficina dei cristiani da un gladiatore che sembra apparso dal nulla, il suo nome \u00e8 Ursus.\nDietro gli spalti i due si baciano e Licia confessa all'uomo misterioso di essersi invaghita di lui, quando poi egli caler\u00e0 la maschera e la donna riconosce nel suo salvatore l'uomo che tanto l'aveva desiderata scoppia a piangere, credendo che fosse un suo nemico e che se non avesse accettato la sua proposta sarebbe stata uccisa.\nInvece Vinicio le inizia a recitare una preghiera cristiana e Licia capisce che si tratta di un romano convertitosi alla sua religione.\nLo scenario si sposta a vent'anni dopo, con i due che vivono con i loro bambini in una maestosa dimora.\nDifferenze tra romanzo e serie tv.\nLa maggior parte della serie TV \u00e8 diversa dal romanzo originale. Ci sono molti cambiamenti in questa serie, come la morte di Atte, l'inizio della serie e l'uccisione di un nobile romano dal suo schiavo."}
{"id": "2087369", "revid": "34760", "url": "https://it.wikipedia.org/wiki?curid=2087369", "title": "Codrione", "text": ""}
{"id": "2087370", "revid": "34760", "url": "https://it.wikipedia.org/wiki?curid=2087370", "title": "Codione", "text": ""}
{"id": "2087372", "revid": "34760", "url": "https://it.wikipedia.org/wiki?curid=2087372", "title": "Cotrione", "text": ""}
{"id": "2087373", "revid": "161273", "url": "https://it.wikipedia.org/wiki?curid=2087373", "title": "Universit\u00e0 di Praga", "text": ""}
{"id": "2087375", "revid": "30445", "url": "https://it.wikipedia.org/wiki?curid=2087375", "title": "Contea di Nyeri", "text": "La contea di Nyeri (in inglese: Nyeri County) \u00e8 una contea del Kenya situata nell'ex Provincia Centrale."}
{"id": "2087377", "revid": "339392", "url": "https://it.wikipedia.org/wiki?curid=2087377", "title": "Nyeri District", "text": ""}
{"id": "2087378", "revid": "1844844", "url": "https://it.wikipedia.org/wiki?curid=2087378", "title": "Mediaset Plus", "text": "Mediaset Plus \u00e8 stato un canale televisivo satellitare italiano, appartenente a Mediaset, lanciato il 1\u00ba dicembre 2008, disponibile solo su Sky al canale 136.\nEsso consisteva nella riproposizione dei telegiornali TG4, TG5 e Studio Aperto e dei programmi autoprodotti di Canale 5, Italia 1 e Rete 4.\nLa chiusura.\nDal 2 luglio 2011 il canale non \u00e8 pi\u00f9 disponibile sulla piattaforma Sky; lo spegnimento dell'emittente \u00e8 avvenuto improvvisamente, senza alcuna comunicazione n\u00e9 da parte di Sky n\u00e9 da parte del gruppo Mediaset. La decisione dell'improvvisa cessazione dell'emissione della rete \u00e8 stata presa unilateralmente da Sky in base a gravi inadempimenti contrattuali da parte di Mediaset, per non aver inserito nel palinsesto dell'emittente alcuni dei programmi di maggior richiamo delle reti analogiche Mediaset come \"Striscia la notizia\", \"La corrida\" o \"Paperissima\". Gran parte del palinsesto dell'emittente \u00e8 comunque trasmesso dai canali digitali La5 e in particolar modo da Mediaset Extra, che nel settembre 2011 subisce un pesante rimodulamento del palinsesto per colmare il vuoto nell'offerta lasciato da Mediaset Plus.\nIl gruppo Mediaset ha accusato Sky di averla oscurata dal satellite e, attraverso un comunicato stampa, ha fatto sapere di aver intrapreso un'azione legale contro quest'ultima per la sospensione improvvisa del canale."}
{"id": "2087379", "revid": "339392", "url": "https://it.wikipedia.org/wiki?curid=2087379", "title": "Nyandarua", "text": ""}
{"id": "2087384", "revid": "1305772", "url": "https://it.wikipedia.org/wiki?curid=2087384", "title": "Arviat", "text": "Arviat, (Inuktitut: \u140a\u1550\u1555\u140a\u1466; chiamata fino al 1\u00ba giugno 1989 Eskimo Point) \u00e8 un insediamento di 2.657 abitanti (di cui 1\u00a0785 nell'area urbana) situato nella costa occidentale della Baia di Hudson, nella Regione di Kivalliq del Nunavut, in Canada.\nNome.\nArviat (\"luogo della balena della Groenlandia\") deriva dal termine Inuktitut \"arviq\", che indica proprio la \"balena della Groenlandia\". In passato invece aveva un altro nome, \"Tikirajualaaq\" (\"piccolo punto lontano\").\nPopolazione.\nArviat \u00e8 la comunit\u00e0 pi\u00f9 a sud di tutto il Nunavut continentale, e si pu\u00f2 affermare si trovi al centro dell'intero Canada. Arviat \u00e8 una delle pi\u00f9 numerose comunit\u00e0 Inuit, pi\u00f9 precisamente \u00e8 il terzo centro per popolazione del Nunavut, dietro a Rankin Inlet e al capoluogo Iqaluit. Comunque Arviat attualmente sta crescendo con un ritmo pi\u00f9 alto rispetto a Rankin Inlet. Dal censimento del 2006 a quello del 2016 la popolazione \u00e8 aumentata dell'22.4%. Il sindaco \u00e8 Johnny Hamgark.\nEconomia.\nLa caccia e la pesca rimangono ancora oggi le due attivit\u00e0 principali della comunit\u00e0 e restano le fonti principali di guadagno del paese. Nel paese ci sono tre negozi per la distribuzione delle merci e dei prodotti locali.\nVerso sud la citt\u00e0 di Churchill, in Manitoba, \u00e8 accessibile via barca, motoslitta e Bombardier. Questa rotta \u00e8 trafficata soprattutto per il rifornimento di merci.\nArte e cultura.\nArviat \u00e8 nota in tutta la regione artica per la sua cultura. All'interno della comunit\u00e0 sono cresciuti infatti alcuni noti musicisti: Susan Aglukark, Simon \"Johnny Cash of the North\" Sigyariaq; la band Uniaqtuq, con Arsene, Pelagie e Mary Angalik; la Arviat Band, con John e Billy Kuksuk insieme a Paul Kattau e la band Irksuk, composta da Paul Irksuk e figli.\nGeografia fisica.\nTerritorio.\nLa fauna in questa regione incontaminata \u00e8 abbondante. Nelle vicinanze di Arviat infatti si ha la possibilit\u00e0 di incontrare anche orsi polari, milioni di uccelli migratori, beluga e anche carib\u00f9.\nL'unico accesso all'insediamento \u00e8 via aereo, motoslitta o nave, sebbene il governo del Nunavut e quello federale, con un'iniziativa del politico locale Willie Adams, stiano considerando la possibilit\u00e0 di costruire un'imponente autostrada che parta da Thompson, Lynn Lake, o da Gillam fino a Rankin Inlet, passando per Arviat.\nArviat in origine fu fondata da genti Paallirmiut, un gruppo etnico degli Inuit stanziato nel continente. Nel 1957 l'ultima trib\u00f9 degli Ihalmiut sopravvissuta fu trasferita ad Arviat da parte della Royal Canadian Mounted Police. Nonostante la situazione attuale di due diverse componenti etniche all'interno della comunit\u00e0, ormai sembra essersi stabilito un accordo fra le parti.\nLa corsa con cani da slitta \"Hudson Bay Quest\", con partenza da Churchill e arrivo ad Arviat si tenne per la prima volta nel 2004."}
{"id": "2087385", "revid": "30445", "url": "https://it.wikipedia.org/wiki?curid=2087385", "title": "Contea di Kirinyaga", "text": "La contea di Kirinyaga (in inglese: Kirinyaga County) \u00e8 una contea del Kenya situata nell'ex Provincia Centrale."}
{"id": "2087386", "revid": "339392", "url": "https://it.wikipedia.org/wiki?curid=2087386", "title": "Kirinyaga District", "text": ""}
{"id": "2087387", "revid": "1305772", "url": "https://it.wikipedia.org/wiki?curid=2087387", "title": "Kirinyaga", "text": ""}
{"id": "2087391", "revid": "767487", "url": "https://it.wikipedia.org/wiki?curid=2087391", "title": "Cascada", "text": "I Cascada (pronuncia ) sono un gruppo musicale tedesco, originario di Bonn, di musica eurodance e hands up.\nReso particolarmente noto a livello internazionale tra il 2005 e il 2006 dal singolo \"Everytime We Touch\", il gruppo \u00e8 composto dalla cantante Natalie Horler e i DJ e produttori Yanou e DJ Manian. Hanno mantenuto il successo negli anni successivi grazie ad altri singoli come \"What Hurts the Most\", \"Evacuate the Dancefloor\" e \"Pyromania\".\nAlcuni membri del gruppo hanno lanciato altri progetti dal nome Tune Up!, Scarf!, Akira, Diamond e Siria, oltre ai singoli pubblicati sotto i nomi di DJ Manian (come \"Heaven\", \"Turn the Tide\" e \"Welcome to the club\") e Yanou (come \"Sun Is Shining\", \"Brighter Day\" e \"Children of the Sun\"). Nella loro carriera, i Cascada hanno venduto 30 milioni di album e, si stima, circa 15 milioni di singoli digitali. Questo li ha resi secondi solo a David Guetta fra gli artisti dance di maggior successo del decennio 2000-2010.\nHanno rappresentato la Germania all'Eurovision Song Contest 2013, con la canzone \"Glorious\".\nStoria del gruppo.\nGli esordi e il primo album: \"Everytime We Touch\".\nIl gruppo ha esordito nel 2004 con il singolo \"Miracle\", dal grande impatto commerciale. Nel 2005 hanno fatto seguito altri tre singoli: \"Bad Boy\", \"Everytime We Touch\" e \"How Do You Do!\", cover dei Roxette. Il secondo di questi, \"Everytime We Touch\", riprendeva l'omonimo brano di Maggie Reilly e ha avuto un grosso impatto sul pubblico portando il gruppo alla notoriet\u00e0 internazionale nel 2006, anno di pubblicazione del loro album di debutto uscito per l'etichetta discografica Zooland, intitolato come il singolo di punta da esso estratto, \"Everytime We Touch\".\nAnche l'album ha avuto fortuna sul piano commerciale, raggiungendo la vetta della classifica irlandese e la seconda posizione di quella britannica e scalando quelle dei maggiori paesi europei.\nLa promozione del loro primo fortunato lavoro si \u00e8 protratta per tutto il 2006, con la pubblicazione di altri tre singoli, \"Truly Madly Deeply\", \"A Neverending Dream\" e \"Wouldn't It Be Good\", rispettivamente cover dei brani dei Savage Garden, degli X-Perience e di Nik Kershaw.\nDurante questo periodo \u00e8 stato pubblicato dalla medesima casa discografica in formato esclusivamente digitale l'EP \"Ready for Love EP\" e l'album di remix \"The Remix Album\", entrambi diffusi nel novembre 2006.\nIl secondo album, \"Perfect Day\".\nDurante il 2007, il gruppo si \u00e8 ripresentato al pubblico con il brano \"What Hurts the Most\", reinterpretazione del brano di Mark Wills reso gi\u00e0 noto da Jo O'Meara e dai Rascal Flatts che ne avevano in precedenza realizzato una cover. Il singolo, ben accolto dal pubblico, ha anticipato di pochi giorni l'uscita dell'album \"Perfect Day\", secondo lavoro del complesso.\nPur non facendo segnalare gli stessi valori del precedente, anche il secondo disco, pubblicato ancora una volta dall'etichetta Zooland, si \u00e8 rivelato un successo commerciale in gran parte dei paesi in cui \u00e8 stato pubblicato.\nNel corso del 2008 e nei primi mesi del 2009 sono stati pubblicati altri quattro singoli, \"What Do You Want from Me?\", \"Because the Night\" (riproposizione della nota canzone dei Patti Smith Group), \"Faded\", cover di un brano di Kate DeAraugo, e la traccia che ha dato il titolo al disco, \"Perfect Day\". Pur essendo stati dei brani particolarmente sfruttati nelle discoteche mondiali, questi singoli non hanno fatto segnalare particolari risultati nelle classifiche di vendita.\n\"Evacuate The Dancefloor\".\nIl 2009 ha segnato il ritorno del gruppo ai vertici delle classifiche grazie al singolo \"Evacuate the Dancefloor\", che riporta il complesso ai livelli di popolarit\u00e0 conosciuti con il pezzo che li ha lanciati nel mondo della musica, \"Everytime We Touch\". Il brano ha scalato le classifiche di vendita mondiali, raggiungendo le vette di quelle di Paesi Bassi e Regno Unito e piazzandosi tra le primi dieci posizioni di altre numerosissime nazioni, divenendo inoltre un grande successo sulle piste da ballo. Nel luglio dello stesso anno ha visto la luce l'omonimo album \"Evacuate the Dancefloor\", primo disco del gruppo non contenente cover di altri artisti, che ha bissato il successo commerciale dei precedenti due lavori. Dal disco sono stati estratti, nel corso del 2009, anche i singoli \"Fever\" e \"Dangerous\", dal tiepido successo commerciale.\nNel 2009 aprono inoltre il \"\", tour di Britney Spears.\n\"Just The Hits\".\nNel 2010 \u00e8 la volta di Just The Hits, secondo album di raccolta contenente alcuni brani che hanno reso celebre il gruppo pi\u00f9 una serie di remix di brani altrettanto celebri del gruppo. Viene proposta in questo album per la prima volta come \"bonus track\" \"Last Christmas\" cover del celebre brano degli Wham! che verr\u00e0 poi ripresa nell'album It's Christmas Time. L'album contiene in totale 16 tracce.\n\"Original Me\".\nTerminata la promozione del terzo album e dopo l'uscita di Just The Hits, il gruppo \u00e8 tornato sulle scene musicali gi\u00e0 nel marzo 2010 pubblicando il singolo \"Pyromania\", che nonostante la buona accoglienza riservatagli non ha raggiunto i risultati dei precedenti \"Everytime We Touch\" ed \"Evacuate the Dancefloor\".\nNegli ultimi mesi dello stesso anno \u00e8 stato presentato al pubblico un altro singolo, \"Night Nurse\", inserito nella compilation \"Clubland 18\". Nel mese di maggio 2011 \u00e8 stato pubblicato il singolo \"San Francisco\", che anticipa l'album \"Original Me\". Il secondo singolo ufficiale dell'album \u00e8 \"Au Revoir\", il cui video ha debuttato in esclusiva su ClublandTv.\nIl 18 maggio 2013 il gruppo ha partecipato all'Eurovision Song Contest portando il brano \"Glorious\" e classificandosi al dodicesimo posto.\n\"Back On The Dancefloor\".\nDurante un'intervista rilasciata a un giornale tedesco, Natalie rivela l'imminente pubblicazione di un nuovo singolo. Fu annunciato il 2 marzo e si tratta di \"Summer Of Love\" che sar\u00e0 pubblicato a fine mese, precisamente il 30. Nel frattempo viene anche girato il video che uscir\u00e0 assieme alla canzone e verr\u00e0 distribuito per l'anteprima solo in Germania. Il 22 giugno su etichetta Zooland viene pubblicato in collaborazione con il cantante Nicci The rhythm of the night cover del famoso brano dance dei Corona uscito ne '94. Il 13 aprile esce il disco contenente il singolo pi\u00f9 una serie di remix dei brani che hanno avuto pi\u00f9 successo.\n\"It's Christmas Time\".\nAll'inizio di novembre del 2012 i Cascada annunciano un nuovo album (il settimo se non contiamo il \"The Remix Album\") dove vengono reinterpretate da Natalie alcune canzoni di natale come ad esempio Let It Snow! Let It Snow! Let It Snow! di Vaughn Monroe, Jingle Bells Rock di Bobby Helms, Silent Night (versione inglese di Stille Nacht) del reverendo Joseph Mohr, \"Last Christmas\" cover del celebre brano degli Wham! (tra l'altro inclusa anche in Just The Hits allora come \"bonus track\") e molte altre. Il 10 novembre \u00e8 stato pubblicato sul canale YouTube di Natalie un video di presentazione del suddetto album che \u00e8 poi uscito il 30 dello stesso mese. L'album contiene in totale 11 tracce ed \u00e8 disponibile in download digitale su iTunes e Amazon.\n\"Acoustic Session\" e \"The Best Of Cascada\".\nIl 24 luglio viene pubblicato sempre sotto etichetta Zooland il singolo \"The World Is in My Hand\". A met\u00e0 ottobre del 2013 \u00e8 stato annunciato l'ottavo album. Natalie riprende alcune delle sue canzoni pi\u00f9 famose e le reinterpreta in chiave acustica, ovvero con l'accompagnamento della chitarra. L'album contiene anche 3 nuovi brani: \"74-75\" in collaborazione con The Connelles, \"You \"in collaborazione con Robin Stjernberg e \"Golden Train\". L'album contiene 17 tracce, \u00e8 uscito il 1\u00ba novembre ed \u00e8 anch'esso disponibile in download digitale su iTunes e Amazon.\nL'8 Febbraio 2013 i Cascada pubblicano il singolo \"Glorious\", con cui successivamente partecipano all'Eurovision Song Contest arrivando ventunesimi. Viene pubblicato il Greatest Hits \"The Best Of Cascada\", in cui vengono inseriti sia Glorious che un altro brano inedito, \"The World is in My Hands\", successivamente estratto come secondo singolo.\nAltri singoli e tour.\nNel 2014 i Cascada pubblicano il singolo \"Blink\", annunciando tuttavia di non avere momentaneamente l'intenzione di pubblicare un quinto album in studio. Nel 2015 viene pubblicato un re-work di \"Reason\", brano precedentemente pubblicato con il titolo di \"Diamond\" in qualit\u00e0 di B-side track. In seguito ad una gravidanza di Natalie, il gruppo torna in tour a partire da dicembre 2015. Nel 2016 collaborano invece con il produttore Cassiano nel singolo \"Praise You\". Nel 2017 pubblicano invece i singoli \"Run\" e \"Playground\".\nNel 2018 il gruppo collabora con Hardwell per un remix di \"Everytime We Touch\" e realizza il singolo inedito \"Back For Good\". Nel 2019 viene pubblicato il singolo \"Like The Way We Do\". Nel 2021 collabora con la band Trans-X nel singolo \"One Last Dance\"."}
{"id": "2087406", "revid": "1784425", "url": "https://it.wikipedia.org/wiki?curid=2087406", "title": "Negasso Gidada", "text": ""}
{"id": "2087407", "revid": "1005847", "url": "https://it.wikipedia.org/wiki?curid=2087407", "title": "EPRDF", "text": ""}
{"id": "2087411", "revid": "1005847", "url": "https://it.wikipedia.org/wiki?curid=2087411", "title": "Distretto di Maragua", "text": "Il distretto di Maragua (in inglese: Maragua District) \u00e8 stato un distretto della Provincia Centrale del Kenya, con capoluogo Maragua. Fu costituito nel settembre del 1996 per scorporo dall'allora distretto di Muranga.\n\u00c8 stato soppresso nel 2013, quando \u00e8 stato riaccorpato alla contea di Muranga."}
{"id": "2087413", "revid": "486946", "url": "https://it.wikipedia.org/wiki?curid=2087413", "title": "Marina Imperiale russa", "text": ""}
{"id": "2087414", "revid": "210936", "url": "https://it.wikipedia.org/wiki?curid=2087414", "title": "SO2", "text": ""}
{"id": "2087416", "revid": "298055", "url": "https://it.wikipedia.org/wiki?curid=2087416", "title": "Gil'ead", "text": ""}
{"id": "2087421", "revid": "110157", "url": "https://it.wikipedia.org/wiki?curid=2087421", "title": "Dembidolo", "text": "Dembidolo \u00e8 una citt\u00e0 dell'Etiopia, situata nella regione di Oromia, situata tra i 1701 e 1827 metri di altezza."}
{"id": "2087422", "revid": "729019", "url": "https://it.wikipedia.org/wiki?curid=2087422", "title": "Gran Premio motociclistico di Catalogna 2003", "text": "Il Gran Premio motociclistico di Catalogna 2003 corso il 15 giugno, \u00e8 stato il sesto Gran Premio della stagione 2003 del motomondiale e ha visto vincere: la Ducati di Loris Capirossi in MotoGP, Randy De Puniet nella classe 250 e Daniel Pedrosa nella classe 125.\nPrima vittoria nel motomondiale per il pilota francese De Puniet e prima vittoria in MotoGP per la Ducati.\nMotoGP.\nKenny Roberts Jr non partecipa a questo Gran Premio per infortunio."}
{"id": "2087430", "revid": "228587", "url": "https://it.wikipedia.org/wiki?curid=2087430", "title": "Maria Ferdinanda di Sassonia", "text": "Biografia.\nPrimi anni.\nMaria Ferdinanda di Sassonia era la seconda figlia del principe Massimiliano di Sassonia, figlio dell'elettore Federico Cristiano di Sassonia e della principessa Maria Antonia di Baviera, e di Carolina di Borbone-Parma, figlia del duca Ferdinando I di Parma e dell'arciduchessa Maria Amalia d'Asburgo-Lorena. Dunque, per parte paterna, la principessa Maria Ferdinanda era pronipote del re Augusto III di Polonia e di Maria Giuseppa d'Austria, mentre per parte materna, era pronipote dell'imperatore Francesco I di Lorena e di Maria Teresa d'Austria. \nI suoi fratelli saranno Maria Amalia, una compositrice di talento, Giovanni, futuro re di Sassonia, Federico Augusto, futuro re di Sassonia, Maria Anna, futura granduchessa di Toscana, Maria Giuseppa, futura regina di Spagna, e i principi Clemente e Maria Carlotta. \nIl 16 novembre 1817, sua sorella minore, Maria Anna Carolina, convol\u00f2 a nozze con Leopoldo, gran principe di Toscana e futuro granduca con il nome di Leopoldo II. Quattro anni dopo, dal momento che Leopoldo e Maria Anna Carolina non avevano ancora avuta progenie, il padre del giovane sposo, il granduca Ferdinando III di Toscana, rimasto vedovo della principessa Luisa Maria Amalia di Borbone-Napoli nel 1802, decise di sposare la sorella maggiore di sua nuora nella speranza di avere un altro erede (in quegli anni Leopoldo soffriva di non precisati disturbi e i medici temevano per la sua vita).\nMatrimonio.\nIl 6 maggio 1821, la principessa Maria Ferdinanda, che aveva venticinque anni, spos\u00f2 Ferdinando III, maggiore di lei di ben ventisette anni: il giorno del matrimonio cadeva infatti il cinquantaduesimo compleanno del granduca.\nIn virt\u00f9 di questo matrimonio la principessa sassone divenne granduchessa di Toscana; inoltre, Maria Ferdinanda divenne matrigna di suo cognato Leopoldo, che aveva soltanto un anno in meno di lei, e suocera di sua sorella Maria Anna Carolina.\nGranduchessa vedova di Toscana.\nDal matrimonio con Ferdinando III non nacquero figli e il granduca si spense il 18 giugno 1824: Maria Ferdinanda divenne vedova all'et\u00e0 di ventotto anni. Dopo la morte di Ferdinando, Leopoldo sal\u00ec al trono e la sorella di Maria Ferdinanda divenne la nuova granduchessa di Toscana.\nMaria Ferdinanda non si rispos\u00f2 mai e mantenne il titolo di granduchessa vedova di Toscana. La sorella Maria Anna Carolina mor\u00ec di tubercolosi nel 1832 senza aver dato un erede maschio e il granduca Leopoldo II si rispos\u00f2 nel 1833 con la giovane principessa Maria Antonietta di Borbone.\nIl 27 aprile 1859, proprio il giorno del sessantatreesimo compleanno di Maria Ferdinanda, i moti fiorentini posero fine al dominio degli Asburgo-Lorena in Toscana. Su tre carrozze la famiglia reale part\u00ec da Palazzo Pitti, uscendo per la porta di Boboli, verso la strada di Bologna. I sovrani detronizzati andarono a Vienna, alla corte di Francesco Giuseppe d'Austria. La moglie dell'imperatore, Elisabetta di Baviera (la famosa principessa Sissi), non grad\u00ec l\"'invasione\" di questi parenti italiani.\nLa granduchessa vedova Maria Ferdinanda si spense il 3 gennaio 1865, a quasi sessantanove anni nel castello di Brand\u00fds, propriet\u00e0 privata del ramo toscano degli Asburgo in Boemia. Fu sepolta nella Cripta Imperiale di Vienna vicino alla granduchessa Luisa Maria Amalia. Trentatr\u00e9 anni dopo, accanto a loro, fu sepolta anche l'ultima granduchessa, Maria Antonietta."}
{"id": "2087431", "revid": "101768", "url": "https://it.wikipedia.org/wiki?curid=2087431", "title": "Maragua District", "text": ""}
{"id": "2087434", "revid": "1355461", "url": "https://it.wikipedia.org/wiki?curid=2087434", "title": "Stretto di Messina (azienda)", "text": "Stretto di Messina S.p.A. in liquidazione \u00e8 la societ\u00e0 concessionaria costituita nel 1981 in attuazione della Legge 1158/71 (\"Collegamento Viario e Ferroviario fra la Sicilia ed il continente\") per la \"progettazione\", la \"realizzazione\" e l\"'esercizio\" dell'attraversamento stabile stradale e ferroviario tra la Sicilia e il Continente.\nStoria.\nNata l'11 giugno 1981 in seguito alla Legge 1158/71 con sede a Roma, le quote del capitale sociale erano inizialmente ripartite cos\u00ec: Italstat (dal 1991 Iritecna) e IRI insieme con il 51% e Ferrovie dello Stato Italiane, ANAS, Regione Siciliana e Regione Calabria con una percentuale uguale del 12,25% ciascuno. Nel 2002 Fintecna diventa maggior azionista con il 55,5%, Rete Ferroviaria Italiana, Regione Calabria, Regione Siciliana attestate al 12,25% e ANAS con il 7,70%. La Legge 286/06 la autorizza \"a svolgere all'estero\" [...] \"attivit\u00e0 di individuazione, progettazione, promozione, realizzazione e gestione di infrastrutture trasportistiche e di opere connesse\". In parole povere le viene concesso di investire in opere e infrastrutture al di fuori dei confini nazionali.\nCon la Legge 221/12 viene disposto che Stretto di Messina S.p.A. ed il general contractor Eurolink avrebbero dovuto stipulare un atto aggiuntivo al contratto vigente, alla luce della corrente situazione economico finanziaria italiana.\nTale accordo doveva essere sottoscritto entro il 1\u00ba marzo 2013, pena la caducazione di tutti i rapporti di concessione, le convenzioni ed ogni altro rapporto contrattuale stipulato da SdM e la messa in liquidazione della societ\u00e0 stessa.\nCon Decreto del Presidente del Consiglio dei Ministri, il 15 aprile 2013, Stretto di Messina S.p.A. viene posta in liquidazione con la nomina di un Commissario Liquidatore.\nSempre per effetto della Legge 229/12, sar\u00e0 poi tenuta ad indennizzare Eurolink tramite il pagamento delle prestazioni contrattualmente previste ed gi\u00e0 eseguite pi\u00f9 una somma pari al 10% dell'importo di cui prima, il tutto stimato da alcuni in 45 milioni di euro, da altri in circa 1 miliardo. Il Governo Monti, con il ddl stabilit\u00e0, convertito in legge il 17 dicembre 2012, ha accantonato la somma di 300 milioni \"per fare fronte agli oneri derivanti dalla mancata realizzazione di interventi per i quali sussistano titoli giuridici perfezionati alla data di entrata in vigore della presente legge (in particolare si tratta delle penalit\u00e0 contrattuali per la mancata realizzazione del Ponte sullo Stretto)\". In particolare, il Consorzio Eurolink e Parsons che avevano vinto le gare d'appalto internazionali per la realizzazione dell'opera hanno avviato un'azione risarcitoria per l'importo complessivo di 790 milioni (pi\u00f9 interessi e rivalutazione) la cui prima udienza si \u00e8 tenuta nel novembre 2015.\nVisto il perdurare della liquidazione senza conclusione da oltre otto anni, il disegno di legge di bilancio per l'anno 2021 ne disponeva la liquidazione \"ex lege\" con effetto immediato; la disposizione \u00e8 stata stralciata dalla Presidenza della Camera dei Deputati e giace presso le Commissioni parlamentari.\nQuote societarie.\nIl 1\u00ba ottobre 2007 con la scissione del ramo di azienda \"Infrastrutture\" di Fintecna, ANAS rileva la quota Fintecna e si porta all'81,848%. Pertanto le quote sono divise come segue:\nBilancio 2007.\nSdM chiude il 2007 con 10,54 milioni di euro di ricavi, un EBIT negativo per 4,65 milioni e una perdita di 5,89 milioni. Il patrimonio netto \u00e8 di 386,60 milioni, ha debiti per 4,70 milioni. La partecipazione in mano ad Anas vale 317,87 milioni."}
{"id": "2087442", "revid": "28592", "url": "https://it.wikipedia.org/wiki?curid=2087442", "title": "Repubblica dei Ciuvasci", "text": ""}
{"id": "2087444", "revid": "1342115", "url": "https://it.wikipedia.org/wiki?curid=2087444", "title": "Nuccio Iovene", "text": "Biografia.\nAlle elezioni politiche del 13 maggio 2001, viene eletto senatore per la lista de L'Ulivo in Calabria, nel collegio n. 6 (Vibo Valentia).\nMembro del gruppo parlamentare Democratici di Sinistra - l'Ulivo nella XIV legislatura, dal 30 maggio 2001 al 27 aprile 2006, \u00e8 nella 13\u00aa Commissione permanente (Territorio, ambiente, beni ambientali) dal 22 giugno 2001 al 27 aprile 2006 e nella Commissione straordinaria per la tutela e la promozione dei diritti umani dal 18 settembre 2001 al 27 aprile 2006. Entrato l'11 luglio 2001 nella Commissione parlamentare per le questioni regionali, ne \u00e8 segretario dal 12 luglio 2001 al 27 aprile 2006\nAlle elezioni politiche del 2006 viene riconfermato al Senato fra le file dei Democratici di Sinistra nella XVIII circoscrizione (Calabria), eletto in sostituzione di Nicola Latorre che opt\u00f2 per la XVI circoscrizione (Puglia). Nella XV legislatura (28 aprile 2006 - 28 aprile 2008) \u00e8 membro del gruppo L'Ulivo fino al 15 maggio 2007, passando poi dal 16 maggio 2007 nel gruppo Sinistra Democratica per il Socialismo Europeo. \u00c8 nella 4\u00aa Commissione permanente (Difesa) dal 6 marzo 2007 al 16 maggio 2007, nella 12\u00aa Commissione permanente (Igiene e sanit\u00e0) dal 6 giugno 2006 al 6 marzo 2007 e dal 17 maggio 2007 al 28 aprile 2008, nella Commissione speciale per la tutela e la promozione dei diritti umani dall'8 ottobre 2007 al 28 aprile 2008 e nella Commissione parlamentare d'inchiesta sul fenomeno della criminalit\u00e0 organizzata mafiosa o similare dal 13 novembre 2006 al 28 aprile 2008.\nAlle elezioni politiche del 2008 si candida alla Camera dei deputati nella lista La Sinistra l'Arcobaleno in Calabria ma non viene eletto in quanto la lista non supera la soglia di sbarramento.\nDal 2010 \u00e8 membro dell'assemblea nazionale di Sinistra Ecologia Libert\u00e0.\nNel dicembre 2012 si \u00e8 candidato alle primarie di SEL in Calabria, indette per eleggere i candidati del partito al Parlamento italiano in vista delle elezioni politiche dell'anno successivo. Il 27 dicembre 2012, tuttavia, ha ritirato la sua candidatura."}
{"id": "2087447", "revid": "339392", "url": "https://it.wikipedia.org/wiki?curid=2087447", "title": "Repubblica della Federazione Russa", "text": ""}
{"id": "2087450", "revid": "12760", "url": "https://it.wikipedia.org/wiki?curid=2087450", "title": "Antonio Iovene", "text": ""}
{"id": "2087451", "revid": "729019", "url": "https://it.wikipedia.org/wiki?curid=2087451", "title": "Coppa Europa di sci alpino 2006", "text": "La Coppa Europa di sci alpino 2006 fu la 35\u00aa edizione della manifestazione organizzata dalla Federazione Internazionale Sci.\nLa stagione maschile inizi\u00f2 il 4 novembre 2005 a Landgraaf, nei Paesi Bassi, e si concluse il 18 marzo 2006 ad Altenmarkt-Zauchensee, in Austria; furono disputate 35 gare (5 discese libere, 7 supergiganti, 10 slalom giganti, 11 slalom speciali, 1 supercombinata, 1 KO slalom), in 18 diverse localit\u00e0. L'italiano Michael Gufler si aggiudic\u00f2 sia la classifica generale, sia quella di slalom gigante; gli austriaci Romed Baumann e Georg Streitberger vinsero rispettivamente quelle di discesa libera e di supergigante, gli svedesi Mattias Hargin e Jens Byggmark rispettivamente quelle di slalom speciale e di combinata. Il norvegese Kjetil Jansrud e l'austriaco Hannes Reichelt erano i detentori ex aequo uscenti della Coppa generale.\nLa stagione femminile inizi\u00f2 il 7 novembre 2005 a Bottrop, in Germania, e si concluse il 18 marzo 2006 ad Altenmarkt-Zauchensee, in Austria; furono disputate 38 gare (8 discese libere, 7 supergiganti, 11 slalom giganti, 10 slalom speciali, 1 supercombinata, 1 KO slalom), in 18 diverse localit\u00e0. L'austriaca Anna Fenninger si aggiudic\u00f2 sia la classifica generale, sia quella di slalom gigante; la svizzera Rabea Grand vinse quella di discesa libera, l'austriaca Katja Wirth quella di supergigante, le francesi Sandrine Aubert e Corinne Anselmet rispettivamente quelle di slalom speciale e di combinata. L'austriaca Andrea Fischbacher era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nSC = supercombinata\nKO SL = KO slalom\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nSC = supercombinata\nKO SL = KO slalom"}
{"id": "2087452", "revid": "1005847", "url": "https://it.wikipedia.org/wiki?curid=2087452", "title": "Elezioni presidenziali in Slovenia del 1997", "text": "Le elezioni presidenziali in Slovenia del 1997 si tennero il 23 novembre."}
{"id": "2087456", "revid": "110157", "url": "https://it.wikipedia.org/wiki?curid=2087456", "title": "Verchnjaja Angara", "text": "La Verchnjaja Angara (anche traslitterata come \"Verhnjaja Angara\"; in russo, \"Angara Superiore\") \u00e8 un fiume della Russia siberiana centro-orientale (Repubblica Autonoma della Buriazia), immissario del lago Bajkal.\nNasce e scorre nella sezione occidentale dell'altopiano Stanovoj, in una valle dapprima piuttosto profonda, successivamente pi\u00f9 ampia, piatta e interessata da zone paludose, mantenendo direzione mediamente ovest-sudovest; sfocia assieme alla Ki\u010dera con un piccolo delta nell'estrema parte settentrionale del lago Bajkal.\nLa Verchnjaja Angara \u00e8 gelata, in media, da fine ottobre ai primi di maggio; \u00e8 navigabile a valle dell'insediamento di \"Kaminokan\", 270\u00a0km a monte della foce."}
{"id": "2087457", "revid": "80339", "url": "https://it.wikipedia.org/wiki?curid=2087457", "title": "Verhnjaja Angara", "text": ""}
{"id": "2087458", "revid": "80339", "url": "https://it.wikipedia.org/wiki?curid=2087458", "title": "Verkhnjaja Angara", "text": ""}
{"id": "2087460", "revid": "80339", "url": "https://it.wikipedia.org/wiki?curid=2087460", "title": "Verkhnyaya Angara", "text": ""}
{"id": "2087461", "revid": "580", "url": "https://it.wikipedia.org/wiki?curid=2087461", "title": "Edoardo Perna", "text": "Biografia.\nPrima di entrare in politica, era stato partigiano delle formazioni Garibaldi.\nIscritto al PSI nel 1942, lo aveva lasciato nel 1943 per passare al PCI. Dopo la guerra fu consigliere provinciale di Roma dal 1952 al 1963, e presidente della stessa provincia nel biennio 1954-56.\nFu eletto per sei volte senatore (dal 1963 al 1983) nelle liste del Partito Comunista Italiano e per tre legislature, dal 1973 al 1983, fu capo del gruppo PCI al Senato, prendendo il posto che da oltre venticinque anni era stato di Umberto Terracini.\nDal 1972 al 1986 fu membro della Direzione del PCI e dal 1986 alla morte fece parte del Comitato Centrale del partito.\nNegli anni ottanta si colloc\u00f2 nell'area cosiddetta \"migliorista\" del PCI, insieme a Giorgio Napolitano, Gerardo Chiaromonte ed Emanuele Macaluso."}
{"id": "2087464", "revid": "135224", "url": "https://it.wikipedia.org/wiki?curid=2087464", "title": "Vecciatica", "text": "Vecciatica \u00e8 una frazione del comune di Monchio delle Corti situata sulla riva destra del torrente Cedra, sulle pendici del monte Fageto. Il paese si trova ad una altezza di circa 850 metri.\nDefinita anche come una delle numerose Corti di Monchio, \u00e8 composta da casolari isolati e da un piccolo gruppo di case costruite intorno a villa San Martino, ora colonia estiva della parrocchia di Noceto ed in passato residenza della famiglia Vescovi (che diede a Monchio ben due sindaci: il podest\u00e0 Vittorio Vescovi ed il figlio Dionigi detto Giovanni). \nL'ultimo nato a Villa San Martino \u00e8 stato nel 1945 Bruno Vescovi, padre di Monica e Marco, oggi residente in liguria a Spotorno.\nLa popolazione \u00e8 ora ridotta a pochissimi abitanti perch\u00e9 la maggior parte \u00e8 emigrata nelle vicine citt\u00e0 di Parma, La Spezia e Genova. Durante i mesi estivi molti rientrano e l'abitato, interessato dal fenomeno dello spopolamento come gran parte dell'alto Appennino tosco-emiliano, si rianima.\nL'economia \u00e8 basata quasi esclusivamente sulla raccolta e il taglio del legname.\nInteressante \u00e8 l'antica presenza di una chiesa parrocchiale, distrutta da una terribile frana probabilmente nel 1708; da questa frana nacque un piccolo laghetto, poi prosciugato nei primi anni Settanta senza, per\u00f2, rinvenire resti del tempio.\nIl territorio di Vecciatica fa ora parte della parrocchia di Lugagnano."}
{"id": "2087467", "revid": "80339", "url": "https://it.wikipedia.org/wiki?curid=2087467", "title": "Angara Superiore", "text": ""}
{"id": "2087468", "revid": "263989", "url": "https://it.wikipedia.org/wiki?curid=2087468", "title": "Eskimo Point", "text": ""}
{"id": "2087472", "revid": "118177464", "url": "https://it.wikipedia.org/wiki?curid=2087472", "title": "Vasilij Ivanovi\u010d Ba\u017eenov", "text": "Massone, fu iniziato nella loggia \"Latona\" (o \"Deucalione\") dopo il 1774, fu membro della loggia \"Deucalione\" e del grado teorico a Mosca. Martinista, nel 1784 fece domanda par per essere ammesso nell'Ordine della Rosa-Croce d'Oro di Mosca. "}
{"id": "2087473", "revid": "1226", "url": "https://it.wikipedia.org/wiki?curid=2087473", "title": "Rintaro Oe", "text": ""}
{"id": "2087476", "revid": "118752764", "url": "https://it.wikipedia.org/wiki?curid=2087476", "title": "Asociaci\u00f3n Civil Mineros de Guayana", "text": "L'Asociaci\u00f3n Civil Mineros de Guayana \u00e8 una societ\u00e0 calcistica di Puerto Ordaz, Venezuela. Milita nella Primera Divisi\u00f3n Venezolana, la massima divisione del campionato nazionale.\nStoria.\nIl club fu fondato l'11 novembre 1981 con il nome di \"Club Deportivo Mineros de Guayana\". Il 20 novembre 1981 fu firmato l'atto che sanciva definitivamente la nascita del club.\nIl 3 gennaio 1982 il club gioc\u00f2 la sua prima partita contro il Villa Colombia FC, societ\u00e0 dilettantistica, vincendo per 2-0. Entrambe le reti furono segnate da Jos\u00e9 Pacheco.\nIl 5 settembre 1982 il club vinse la Segunda Divisi\u00f3n Venezolana, ottenendo la promozione in Primera Divisi\u00f3n.\nNel 1989 vinse il campionato nazionale.\nStadio.\nIl club gioca le partite casalinghe all'Estadio Polideportivo Cachamay, che ha una capienza massima di 41600 posti. Essendo una delle nove sedi scelte per ospitare la Copa Am\u00e9rica 2007, lo stadio fu ammodernato. Oltre alle strutture dedicate al calcio presenta anche un cinema e diversi negozi. Lo stadio \u00e8 circondato dal \"Caron\u00ec\". \u00c8 anche presente un imponente cascata chiamata \"Salto de Cachamaysu\" su cui \u00e8 installata una centrale idroelettrica che fornisce energia allo stadio."}
{"id": "2087478", "revid": "92723", "url": "https://it.wikipedia.org/wiki?curid=2087478", "title": "Taxi. Le strade del Cairo si raccontano", "text": "Taxi \u00e8 una raccolta di racconti scritta dallo scrittore e regista egiziano Khaled Al Khamissi. Pubblicato al Cairo nel 2007, l'opera \u00e8 un viaggio nella sociologia urbana della capitale egiziana attraverso le voci dei tassisti. Primo libro scritto in dialetto egiziano.\nQuesto libro riprende la tradizione delle \"Maq\u0101m\u0101t\" che ebbero in Y\u016bsuf Idr\u012bs, Badi al-Zaman al-Hamadani e in Qasim ibn Ali i loro massimi rappresentanti.\nTrama.\nSottolineando le pi\u00f9 diverse specie di tassisti del pianeta, questo sorprendente ritratto svela le inquinate e spietate strade del Cairo, una citt\u00e0 che semplicemente rifiuta di fermarsi. Raccogliendo 58 monologhi fittizi dei tassisti cairoti, l'autore ricrea esperienze reali mentre attraversa la citt\u00e0. Questo romanzo porta i lettori su una montagna russa di emozioni irregolari e rumorose come le strade esplosive e caotiche della citt\u00e0. Descritte come una sociologia urbana, una etnografia contemporanea, un classico della storia orale e anche un lavoro di poesia in movimento, queste narrazioni raccontano storie di lotta per la sopravvivenza e per la dignit\u00e0 degli 80.000 tassisti del Cairo. Scritta in modo colloquiale, questa singolare antologia combina acute riflessioni con le intuizioni di fede dell'uomo della strada.\nScrittura.\n\"Taxi\" \u00e8 il primo libro egiziano scritto in dialetto che raggiunge il successo. Una tradizione di scritti in dialetto - arabo colloquiale - \u00e8 sempre esistita nel mondo arabo, ma non ha mai ottenuto l'approvazione dell'establishment letterario. Tuttavia, negli ultimi anni una nuova generazione di giovani arabi autori - tra cui Mohamed Salah al-'Azab, Ahmed al-Aidi, Ahmed Nagi, Imam e Tareq al-Nail Tokhi - ha iniziato un innovativo movimento letterario conosciuto come al-Riwaya Al-Gadida (Il nuovo romanzo), legata al fenomeno dei blogger.\nCritica.\nQuesto libro ha ricevuto molte recensioni positive:\nTraduzione.\n\"Taxi\" \u00e8 il primo libro egiziano di successo scritto per tre quarti in dialetto. Oltre alle cause e le conseguenze socio-politiche legate all'ingresso prorompente del dialetto nella letteratura egiziana contemporanea, il traduttore dalla lingua araba deve tener conto di una situazione linguistica complessa, in quanto il suo lavoro di traduzione/interpretazione si muove entro un quadro eterogeneo che spazia dall'arabo coranico al dialetto popolare.\nL'italiano colloquiale con cui \u00e8 resa la parlata dei tassisti \u00e8 stato talvolta colorato da termini ed espressioni dialettali meridionali, per lo pi\u00f9 napoletane. Questo trova le sue ragioni nel retroterra linguistico del traduttore Ernesto Pagano, e nelle affinit\u00e0 culturali che un meridionale pu\u00f2 riscontrare in maniera oggettiva ed empatica confrontandosi con i cairoti. Affinit\u00e0 che inevitabilmente emergono anche nella maniera di concepire le espressioni idiomatiche, gli appellativi, le battute. Fa eccezione il racconto XLI, dove \u00e8 stato scelto di interpretare col romanesco la parlata del tassista, descritta dall'autore come quella del Limbi, una macchietta del cinema contemporaneo egiziano."}
{"id": "2087481", "revid": "741067", "url": "https://it.wikipedia.org/wiki?curid=2087481", "title": "Carlo Campogalliani", "text": "Biografia.\nFiglio di attori girovaghi, calc\u00f2 le scene in et\u00e0 giovanissima; fratello del grande burattinaio Francesco Campogalliani, si dedic\u00f2 dapprima alla scenografia, poi fu attore in compagnie minori. Esord\u00ec nel cinema come attore in \"Re Lear\" (1910) di Giuseppe De Liguoro, grazie all'appoggio del produttore Luca Comerio. Debutt\u00f2 nella regia nel 1914 col cortometraggio \"Il rivale di pap\u00e0\", e dopo di allora, diresse almeno una trentina di film popolari, spesso interpretati anche da sua moglie, l'attrice Letizia Quaranta; diresse fra l'altro anche alcuni film della serie di Maciste, con l'attore Bartolomeo Pagano. Realizz\u00f2 vari film anche all'estero: in Argentina, in Brasile e in Germania.\nNel 1930 gir\u00f2 il suo primo film sonoro con Ettore Petrolini, \"Cortile\" (unica pellicola drammatica interpretata da Petrolini). Nel 1934 venne premiato alla Mostra del cinema di Venezia con la medaglia d'oro per \"Stadio\", un film di ambientazione sportiva, sul mondo del rugby. Nel 1936 diresse il film \"I quattro moschettieri\", interamente composto da marionette. Cineasta di buon mestiere, speriment\u00f2 tutti i filoni popolari: film in costume come \"Il bravo di Venezia\" (1941), \"Il ponte dei sospiri\" (1964), quest'ultimo diretto a quattro mani con Piero Pierotti, film del filone bellico-propagandistico come \"Il cavaliere di Kruja\" (1940), \"Il treno crociato\" (1943), film con cantanti lirici o di musica leggera come \"Silenzio, si gira!\" (1943) con Beniamino Gigli, film comici come \"L'innocente Casimiro\" (1945), \"Bellezze in bicicletta\" (1951), \"Bellezze in motoscooter\" (1952), \"Se vincessi cento milioni\" (1953), \"Fontana di Trevi\" (1960), film del filone \"strappalacrime\" come \"La mano della morta\" (1949), \"La figlia del mendicante\" (1950), \"L'orfana del ghetto\" (1954), \"Torna piccina mia!\" (1955), \"La canzone del cuore\" (1955), \"Mamma sconosciuta\" (1956), \"L'angelo delle Alpi\" (1957) e \"Ascoltami\" (1957), film del genere storico-mitologico come \"Il terrore dei barbari\" (1959), \"Maciste nella valle dei re\" (1960), \"Ursus\" (1961) e \"Rosmunda e Alboino\" (1961)."}
{"id": "2087487", "revid": "28592", "url": "https://it.wikipedia.org/wiki?curid=2087487", "title": "Incisioni", "text": ""}
{"id": "2087488", "revid": "773636", "url": "https://it.wikipedia.org/wiki?curid=2087488", "title": "Convento di Santa Maria (Campagnatico)", "text": "Il convento di Santa Maria \u00e8 un edificio religioso che si trova a Campagnatico. La sua ubicazione \u00e8 in via del convento, strada che costeggia l'area absidale del santuario di Santa Maria della Misericordia, nota in passato anche come \"pieve di Santa Maria\".\nIl complesso religioso sorse in epoca medievale, pi\u00f9 precisamente nel corso del Trecento, in posizione attigua rispetto alla pi\u00f9 antica pieve di Santa Maria, luogo di culto attualmente denominato chiesa di Santa Maria della Misericordia.\nLa struttura conventuale, rimasta attiva per diversi secoli, fu definitivamente abbandonata in epoca moderna, andando incontro da allora verso un lento ma inesorabile degrado, che ha portato l'antico complesso fino ai giorni nostri in stato di abbandono.\nIl fabbricato, pur necessitando di interventi di restauro, si articola a forma di L e conserva le originarie strutture murarie esterne interamente rivestite in pietra, ove sono ben riconoscibili alcuni elementi architettonici di epoca medievale, come ad esempio un portale d'ingresso con arco a tutto sesto, sopra il quale si apre una finestra rettangolare a sua volta sovrastata da un arco tamponato a sesto acuto, con la lunetta in laterizio. Un altro elemento originario dell'epoca di costruzione \u00e8 il possente basamento a scarpa che caratterizza la parte angolare destra della facciata, adattandosi all'orografia del poggio su cui \u00e8 situato."}
{"id": "2087489", "revid": "486946", "url": "https://it.wikipedia.org/wiki?curid=2087489", "title": "Pieve di Santa Maria (Campagnatico)", "text": ""}
{"id": "2087491", "revid": "28592", "url": "https://it.wikipedia.org/wiki?curid=2087491", "title": "V. I. Ba\u017eenov", "text": ""}
{"id": "2087494", "revid": "599013", "url": "https://it.wikipedia.org/wiki?curid=2087494", "title": "Klaus N\u00f6hles", "text": "Carriera.\nNei primi tre anni della sua partecipazione a Gran Premi del motomondiale ha corso nella classe 125 a bordo di una Honda, gareggiando nel Gran Premio motociclistico di Germania come wild card; nelle prime due partecipazioni non ha ottenuto punti mentre nel motomondiale 1999 si \u00e8 classificato al 30\u00ba posto finale grazie ai piazzamenti ottenuti in Germania e Repubblica Ceca. Nello stesso anno si \u00e8 aggiudicato anche il titolo europeo della stessa classe.\nNel 2000 e nel 2001 ha gareggiato nella classe 250 a bordo di un'Aprilia, nel secondo anno quale pilota ufficiale della casa, classificandosi rispettivamente al 12\u00ba e al 18\u00ba posto finale.\nNel 2002 \u00e8 tornato nella 125 con la Honda, concludendo 26\u00ba. Nel 2003 e nel 2004 ha corso alcuni Gran Premi, nuovamente nella classe 250 con l'Aprilia, concludendo 29\u00ba nel 2003.\nAl termine della carriera agonistica \u00e8 restato nel mondo del motociclismo quale tecnico del fabbricante di pneumatici Bridgestone."}
{"id": "2087495", "revid": "123056909", "url": "https://it.wikipedia.org/wiki?curid=2087495", "title": "PC Magazine", "text": "PC Magazine \u00e8 una rivista di informatica, pubblicata a partire dal gennaio 1982 negli Stati Uniti e successivamente diffusasi con lo stesso nome in molti paesi nel mondo.\nStati Uniti.\nInizialmente pubblicata con il nome \"PC\", nel 1986 \u00e8 stato aggiunto \"Magazine\" al titolo. A partire dal gennaio 2009 negli Stati Uniti la rivista cartacea ha interrotto le pubblicazioni, per rimanere nel solo formato elettronico online.\nItalia.\nIn Italia la rivista omonima \u00e8 stata pubblicata a partire dal 1984 dal Gruppo Editoriale Jackson, editore in seguito acquisito dall'europea VNU Business Publications. Conclusi i rapporti di licenza nel 1989 con l'editore statunitense, la rivista ha iniziato a produrre contenuti originali, articoli, recensioni, commenti, allegati, test di laboratorio e software, anche per l'edizione PC Floppy.\nDopo aver mantenuto un'alta tiratura per circa un ventennio (85.000 copie a met\u00e0 anni 2000), e una posizione dominante nel mercato italiano di settore, in seguito alla ristrutturazione del gruppo VNU Business Publications, dal 2007 la testata \u00e8 stata ceduta a Hera Edizioni (confluita in Acacia Edizioni) con la forte contrariet\u00e0 della redazione che non riteneva il nuovo proprietario in grado di garantire un futuro alle testate. Il fallimento di Acacia Edizioni, dichiarato il 20 dicembre 2011 e il mancato rilancio da parte di 1Plus che aveva provvisoriamente acquisito le pubblicazioni durante il fallimento, hanno decretato la chiusura di tutte le riviste dell'editore, tra le quali PC Magazine, Computer Idea, Foto Idea e Linux."}
{"id": "2087498", "revid": "106908", "url": "https://it.wikipedia.org/wiki?curid=2087498", "title": "Bazhenov", "text": ""}
{"id": "2087502", "revid": "1005847", "url": "https://it.wikipedia.org/wiki?curid=2087502", "title": "Hanna Suchocka", "text": "Ha ricoperto la carica di Primo ministro della Polonia dall'11 luglio 1992 al 26 ottobre 1993 sotto la presidenza di Lech Wa\u0142\u0119sa. Fu la prima donna a ricoprire questo ruolo.\nBiografia.\nHanna Suchocka \u00e8 specialista di diritto costituzionale. \u00c8 stata membro del Sejm della Repubblica Popolare Polacca durante gli anni ottanta, ed \u00e8 divenuta Primo Ministro nel 1992. L'ottenimento della carica \u00e8 avvenuto in maniera anomala, in quanto \u00e8 stata raggiunta in parte a causa della sua posizione politica, che si collocava in entrambe le parti dello scenario politico.\nDopo la caduta del governo di Jan Olszewski nel giugno 1992, a seguito della pubblicazione di una lista di collaboratori segreti con il regime comunista di S\u0142u\u017cba Bezpiecze\u0144stwa da parte del Ministro degli Interni Antoni Macierewicz, il suo governo fu legato alla persecuzione illegale e alla distruzione dei partiti polacchi conservatori e indipendentisti di destra.\nLe sue tendenze di centro-sinistra, accompagnate dalla sua forte posizione anti-abortista, la resero il candidato perfetto per soddisfare gli interessi della coalizione di maggioranza formata dalla sua Unione Democratica, dall'Unione Cristiano-Nazionale e dal Congresso Liberal-Democratico.\n\u00c8 membro del Club di Madrid.\nLa Presidente Hanna Suchocka \u00e8 membro del Consiglio Mondiale delle Donne Leader, una rete internazionale di attuali ed ex donne presidente e primo ministro, la cui missione \u00e8 di mobilitare le donne leader a pi\u00f9 alto livello per l'azione collettiva su argomenti di importanza critica per le donne e per lo sviluppo sostenibile.\nIl Presidente Lech Wa\u0142\u0119sa ferm\u00f2 la sua carriera politica affermando \"Non riesco a immaginare una donna sopra di me\", e sminuendo ulteriormente le donne aggiungendo \"talvolta, forse.\"\nDal dicembre 2001, Hanna Suchocka \u00e8 Ambasciatore della Polonia presso la Santa Sede ed \u00e8 anche membro della Pontificia Accademia delle Scienze Sociali in Vaticano (nominata da Papa Giovanni Paolo II il 19 gennaio 1994).\nDal 22 marzo 2014 \u00e8 membro della Pontificia commissione per la tutela dei minori appena istituita da Papa Francesco."}
{"id": "2087505", "revid": "580", "url": "https://it.wikipedia.org/wiki?curid=2087505", "title": "Enrico Fardella", "text": "Biografia.\nEsponente del nobile casato siciliano dei Marchesi di Torrearsa, Enrico (Enoch) Fardella fu un rivoluzionario antiborbonico, tra i protagonisti della rivoluzione siciliana del 1848 insieme al fratello maggiore Vincenzo Fardella di Torrearsa, futuro presidente del Senato del Regno. Liber\u00f2 Trapani insieme a Salvatore Calvino e divenne colonnello dell'esercito costituzionale siciliano. Dopo l'arresto nel 1849 va in esilio volontario a Londra dove si arruol\u00f2 partecipando alla guerra di Crimea. Spos\u00f2 l'irlandese Giannina Drucket.\n\u00c8 al fianco di Garibaldi nel 1860 quando, durante la spedizione dei Mille, comanda una brigata dell'Esercito meridionale.\nConclusa la sua partecipazione alle guerre risorgimentali, si trasferisce in America, per combattere a fianco dell'Unione nella guerra di secessione. Enrico Fardella organizza un corpo di fanteria di volontari, il \"51\u00ba Reggimento di New York\". Soprannominato \"Reggimento Fardella\", conta 1040 volontari ed \u00e8 ammesso nei quadri dell'esercito unionista, venendo assegnato all'Armata del Potomac. Si dimise in segno di protesta contro le decisioni fallimentari del Generale McClellan dopo la Battaglia di Malvern Hill, ma nel 1864 cre\u00f2 un nuovo reggimento di fanteria, l\"'85\u00b0 Volontari di New York\", formato in gran parte da emigranti siciliani, di cui diviene comandante. Sconfitto nella battaglia di Plymouth, venne preso prigioniero e internato nella prigione di Andersonville. Torn\u00f2 libero il 3 agosto in seguito ad uno scambio di prigionieri. Nella primavera del 1865 viene promosso generale da Abramo Lincoln. Nel 1867 a New York nasce la figlia Teresa, che dopo la morte fu proclamata venerabile dalla chiesa cattolica .\nNel 1872 rientra a Trapani, dove diviene sindaco dal 1873 al 1879. A lui si devono la costruzione del mercato del pesce, del palazzo D'Al\u00ec, della caserma Vittorio Emanuele (oggi caserma Luigi Giannettino).\nA ricordo della sua partecipazione alla Guerra Civile americana una sua immagine bronzea \u00e8 esposta al Museo Civico di New York."}
{"id": "2087510", "revid": "123714741", "url": "https://it.wikipedia.org/wiki?curid=2087510", "title": "Pic du B\u00e9al Traversier", "text": "Il Pic du B\u00e9al Traversier (2.910 ) \u00e8 una montagna delle Alpi Cozie (sottosezione Alpi del Monginevro). Si trova nel dipartimento francese delle Alte Alpi nella regione del Queyras."}
{"id": "2087513", "revid": "24443", "url": "https://it.wikipedia.org/wiki?curid=2087513", "title": "Beal Traversier", "text": ""}
{"id": "2087514", "revid": "106908", "url": "https://it.wikipedia.org/wiki?curid=2087514", "title": "Ba\u017eenov", "text": ""}
{"id": "2087516", "revid": "599013", "url": "https://it.wikipedia.org/wiki?curid=2087516", "title": "Vasilij Ivanovic Ba\u017eenov", "text": ""}
{"id": "2087518", "revid": "3115", "url": "https://it.wikipedia.org/wiki?curid=2087518", "title": "Ruggero Berlam", "text": "Biografia.\nNato a Trieste nel 1854, figlio dell'architetto Giovanni Andrea Berlam, fu padre dell'architetto Arduino Berlam.\nArchitetto formatosi a Trieste nella seconda met\u00e0 dell'Ottocento, viene indirizzato dal padre allo studio dell'architettura, che inizia all'Accademia di Belle arti a Venezia e porta a compimento nel 1887, in seguito si trasferisce alla Regia Accademia di Belle arti di Brera a Milano con il conferimento del gran premio per l'architettura. Qui apprende la lezione di Camillo Boito, dalla quale trarr\u00e0 l'ispirazione per tutte le successive opere. Ruggero unisce la ricerca di uno stile nazionale per l'architettura al suo credo irredentista e adotta nei suoi edifici, in diverse occasioni, lo stile gotico piuttosto che il rinascimentale toscano o cinquecentesco. \nPartecipa attivamente alla vita culturale e politica della citt\u00e0 come uno dei fondatori del circolo artistico di Trieste, nel 1883, successivamente come membro del curatorio del museo Revoltella al posto del padre, dal 1892 al 1920, e infine ricoprendo la carica di consigliere comunale (1894-1904).\nDopo un periodo di apprendistato nello studio di Giovanni Andrea Berlam, con il quale realizza la casa Herrmannstorfer con il teatro Mauroner (1878), dal 1882 inizia ad operare da solo. Tra le prime opere \u00e8 significativa la costruzione del castello di Spessa di Capriva, vicino a Gorizia (1880-1898), in cui la presenza di pi\u00f9 stili nello stesso edificio, con forme medievali e dettagli rinascimentali toscani, denuncia fin dall'inizio la sua propensione a seguire le teorie boitiane. L'interesse per il Trecento italiano \u00e8 sviluppato a Trieste nella villa Mossauer in via Commerciale 72 (1886), con l'aggiunta di ricercati nuovi cromatismi, e nella villa Haggincosta in via Romolo Gessi (1889), sebbene durante la successiva progettazione ed esecuzione l'architetto scelga di adottare stilemi cinquecenteschi. Sar\u00e0 con la casa Leitenburg in via Giulia (1887-1889) che Ruggero comincer\u00e0 ad acquisire una certa visibilit\u00e0 in citt\u00e0 nell'affermare quel suo gusto per i dettagli e per le citazioni storiche. L'esperienza viene ripresa poco distante nella casa Berlam in via Giulia 5 (1898), con predilezione per le forme rinascimentali, e sviluppata in diverse abitazioni in villino a Trieste e a Parenzo, nella casa Sbis\u00e0 (1887), nella casa Danelon (1894) e nella casa Vascotto (1894). Significativo di questa ricerca stilistica \u00e8 anche il complesso di case Aidinian in via Giustinelli (1903-05), nel quale la diversificazione dei cinque edifici avviene attraverso la loro distinzione stilistica, in un campo di riferimenti alla tradizione italiana dal medioevo al Cinquecento. Ma \u00e8 degli stessi anni l'intervento pi\u00f9 vigoroso di questo filone, il palazzo Vianello in piazza Oberdan (1903-05), in cui le citazioni cinquecentesche sono maggiormente plastiche. Nei primi anni del Novecento si interessa anche alle nuove forme del liberty secessioniste, introducendo cautamente alcune decorazioni floreali su impianti gi\u00e0 collaudati, come nei villini Modiano in via Rossetti (1900). Di questo periodo sono le numerose ville realizzate a Udine, tra cui \u00e8 da ricordare la villa Sbis\u00e0 (1900); Ruggero stesso ammetter\u00e0, tuttavia, di non essere molto interessato a sviluppare il nuovo stile floreale. Nella sua ultima opera, la villa Moretti a Tricesimo (1916-17), riprodurr\u00e0 in effetti ancora un chiaro riferimento al castelletto turrito medievale.\nDal 1905 si inserisce nello studio il figlio Arduino Berlam, con il quale egli condivide lo \"Studio Ruggero e Arduino Berlam architetti\" . Molte sono le opere realizzate assieme al figlio Arduino: Palazzo Vianello (1904), la Scala dei Giganti (1905-1907), il Tempio Israelitico di Trieste (1906-1912) e il Palazzo della RAS (1909-1913).\nRuggero Berlam mor\u00ec a Trieste nel 1920.\nArchivio.\nL'archivio Berlam si compone di circa 300 unit\u00e0 formate da progetti di edilizia pubblica (edifici e monumenti) e di edilizia privata (palazzi, ville e villini, chiese e tombe) a Trieste, in Friuli e in Istria, disegni ad acquerello e disegni scolastici di ornato che coprono gran parte della produzione dei tre architetti che con i loro lavori hanno caratterizzato un'epoca architettonica di elegante crescita stilistica, firmando i progetti sia singolarmente, come nel caso di Giovanni Andrea (16 progetti fra i quali la casa Morpurgo e altre signorili residenze padronali a Trieste e 12 disegni a soggetto vario, esempio di sapiente padronanza di un'arte non soltanto progettuale), sia a firma doppia, come nelle imponenti collaborazioni (16 progetti circa) tra Ruggero e il figlio Arduino. \nTra queste vanno ricordate il Tempio israelitico e la Scala dei Giganti a Trieste, l\u2019edificio-villa Moretti a Udine, residenza e fabbrica della nota birra. Tra i progetti di grande prestigio a firma unica di Ruggero Berlam (circa 130 unit\u00e0 totali), un esempio \u00e8 rappresentato dall'edificio del Giudizio distrettuale di Parenzo. Nell'elenco complessivo delle opere di quest'ultimo spicca inoltre un quaderno di disegni di figura umana, espressione della poliedricit\u00e0 artistica dell'architetto. \nTra i lavori del figlio Arduino (146 unit\u00e0) si ricorda la sede del Consorzio antitubercolare di Udine.\nL'archivio comprende inoltre due scatole di materiale inerente alla costruzione del Faro della Vittoria (1919 - 1927) ad opera di Arduino Berlam, contenenti alcuni libri mastri e rassegna stampa.\nSi conserva infine una scatola contenente materiale cartaceo di natura personale riguardante la famiglia Berlam, dal 1824 al 1913 circa."}
{"id": "2087525", "revid": "1645873", "url": "https://it.wikipedia.org/wiki?curid=2087525", "title": "Governo Pahor", "text": "Borut Pahor \u00e8 stato Primo Ministro della Slovenia dal 21 novembre 2008 al 10 febbraio 2012. Il Governo Pahor comprende il Primo Ministro, 15 ministri e 3 ministri senza portafoglio."}
{"id": "2087528", "revid": "21880", "url": "https://it.wikipedia.org/wiki?curid=2087528", "title": "Proailurus", "text": ""}
{"id": "2087532", "revid": "125846464", "url": "https://it.wikipedia.org/wiki?curid=2087532", "title": "Barra (Napoli)", "text": "Barra \u00e8 un quartiere dell'area orientale di Napoli, facente parte della Municipalit\u00e0 VI insieme ai quartieri Ponticelli e San Giovanni a Teduccio. \u00c8 stato comune autonomo fino al 1925.\nDati territoriali.\nIl suo territorio \u00e8 prevalentemente pianeggiante e si trova a 15 metri sul livello del mare.\nConfina a nord col quartiere Ponticelli, e con il comune di Cercola, ad est con il comune di San Giorgio a Cremano, a sud con il quartiere di San Giovanni a Teduccio e ad ovest con i quartieri di Poggioreale e Zona Industriale.\nFino al 2005, era la 19\u00aa circoscrizione del comune di Napoli, poi con la riforma amministrativa della citt\u00e0 (deliberazioni n\u00ba 13 del 10 febbraio 2005, n\u00ba 15 dell'11 febbraio, n\u00ba 21 del 16 febbraio, n\u00ba 29 del 1\u00ba marzo e n\u00ba 68, del consiglio comunale della citt\u00e0 di Napoli), sono state istituite le Municipalit\u00e0 di Napoli e Barra unitamente ai quartieri di Ponticelli e San Giovanni a Teduccio forma la Municipalit\u00e0 6 di Napoli.\nStoria.\nIl quartiere di Barra ha origini antichissime: gi\u00e0 nel periodo Romano sorgevano ville rustiche in questo territorio che risultava molto fertile per la vicinanza del fiume Sebeto.\nCon la fine dell'Impero Romano, questo territorio cadde in un graduale abbandono, e le terre un tempo fertili divennero paludose. Nel primo periodo del Medioevo, per\u00f2, questo ed altri territori vennero \"strappati\" alle \"lave d'acqua\" che si erano formate nel corso dei secoli da tenacissimi servi della gleba, cos\u00ec che quel territorio fu chiamato \"Tresano\", che pu\u00f2 significare o \"tre volte salubre\" oppure, facendo risalire questo nome a un francesismo \"molto sano\".\nSi erano cos\u00ec formati, gi\u00e0 prima dell'anno 1000, due nuclei abitativi (non ancora chiamati casali, non avendone ancore la giuridicit\u00e0) in questo territorio: Sirinum, Casavaleria. Col formarsi dei casali, anche questi nuclei abitativi lo divennero, e nel 1275, fu donato alla famiglia Coczi gran parte del territorio di Tresano da parte di Carlo I Angioino, e questo casale fu chiamato, per la presenza di numerose torri, Barra de Coczi. Nel 1494, i territori di Barra de Coczi e del Sirinum furono uniti.\nNel 1642 fu unito anche il territorio di Casavaleria (attualmente la zona chiamata S.Maria del Pozzo), e quasi nello stesso periodo i contadini barresi espansero verso nord i loro confini, bonificando le terre paludose (tra cui parte dell'antico villaggio Tertium, ai confini con Ponticelli). Fu cos\u00ec che si form\u00f2 \"l'universit\u00e0\", che aveva come congrega principale la chiesa Ave Gratia Plena, conosciuta come chiesa di S.Anna, patrona di Barra.\nDurante il Viceregno spagnolo, per non passare sotto controllo feudale, rimase in mano al demanio \"riscattandosi\", coprendo cio\u00e8 la spesa per rimanere Casale Regio.\nTra il 1600 e 1700 numerose furono le ville nobiliari che sorsero e che ancor oggi sono visibili nel centro storico di Barra, dove visse anche il famoso pittore Francesco Solimena, che qui vi mor\u00ec nel 1747 e fu sepolto nella chiesa dei frati Domenicani, Santa Maria della Sanit\u00e0 detta di San Domenico, sita in Corso Sirena. Nello stesso ipogeo \u00e8 presente, di fronte all'altare, la lapide sepolcrale della nobil donna Maria Camilla Cantelmo Stuart Di Tocco, principessa di Pettorano e duchessa di Popoli, morta a Barra il 24 settembre del 1750. Accanto a questa lapide se ne scorge un'altra che riporta un intervento di restauro finanziato dal pronipote della suddetta nobil donna, Francesco Maria Di Tocco Cantelmo Stuart. Qui \u00e8 anche sepolto Federico Zuccari, inventore e ideatore dell'osservatorio astronomico di Capodimonte. Negli ultimi mesi della sua vita, l'astronomo abit\u00f2 a Barra nella casa di Angelo Cheibis. Mor\u00ec il 16 dicembre 1817 assistito dal suo amico, lo zoologo Giosu\u00e8 Sangiovanni, e ricevendo i conforti religiosi da don Gaetano Ascione. Per sua volont\u00e0 fu sepolto nella chiesa di san Domenico a Barra.\nAl 1822 risale invece la festa dei Gigli, che, portata da Nola, fu istituita perch\u00e9 gli obelischi di legno non fossero portati durante la festa di Sant'Anna.\nDi fede borbonica, non partecip\u00f2 al plebiscito del 1860 e al 1890 risalgono i lavori di \"risanamento\", simili a quelli avvenuti a Napoli, e la conseguente costruzione del Corso Bruno Buozzi, la piazza De Franchis e il corso 4 Novembre.\nRimase comune autonomo sino al 1925, seppur gi\u00e0 nel 1918, per la presenza della Raffineria nella zona nord del comune, quest'ultima era gi\u00e0 stata aggregata al comune di Napoli.\nInteressata sin dalla fine degli anni '40 da fenomeni di edilizia operaria e popolare, e sulla fine degli anni '50 anche residenziale, dopo gli anni '70 e soprattutto dopo il terremoto del 1980 cadde, come tutta la periferia est, nel degrado civile, amministrativo, e culturale.\nLo stemma.\nLa sirena bicauda sormontata da una corona era l'antico stemma del comune di Barra autonomo fino al 1925, quando poi verr\u00e0 aggregato al Comune di Napoli.\nCapoluogo di Circondario.\nIl comune di Barra \u00e8 stato capoluogo di Circondario dal 1806 al 1860.\nIl Circondario fu una delle suddivisioni amministrative del Regno delle Due Sicilie, subordinate al distretto, costituito con la legge 132 del 1806, varata l'8 agosto di quell'anno da Giuseppe Bonaparte. Con l'occupazione garibaldina e l'annessione al Regno di Sardegna del 1860, l'ente fu soppresso. I circondari erano l'unit\u00e0 di base della struttura politico-amministrativa dello Stato moderno, ed erano costituiti da pi\u00f9 comuni.\nIl comune pi\u00f9 importante era \"capoluogo di circondario\" ed era sede di sottoprefettura, tribunale e carcere. Il Circondario di Barra comprendeva i comuni di Ponticelli, di San Giovanni a Teduccio e San Giorgio a Cremano, ed era subordinato al distretto di Napoli.\nIl Miglio d'oro.\nIl Miglio d'oro \u00e8 quella zona compresa tra i quartieri napoletani di Barra e San Giovanni a Teduccio, e i comuni di San Giorgio a Cremano, Portici ed Ercolano, fino a Torre del Greco; essa \u00e8 attraversata per la parte bassa dalla SS18 Tirrena inferiore (un tempo strada regia delle Calabrie) ed \u00e8 definita '\u00abd'oro\u00bb per la ricchezza storica e paesaggistica e la presenza di splendide ville vesuviane costruite a partire dal Settecento.\nCarlo di Borbone, salito sul trono del Regno di Napoli nel 1735, rimase incantato dalla bellezza del paesaggio e dalla mitezza del clima della riviera Vesuviana, e commission\u00f2 ad Antonio Canevari la costruzione della Reggia di Portici.\nIl panorama del Golfo di Napoli con vista su Capri, Ischia, e Procida il prestigio della presenza della dimora reale, fece s\u00ec che molti altri nobili decisero di trasferirsi lungo il Miglio d'oro facendosi costruire ville e giardini rococ\u00f2 e neoclassici da architetti del calibro di Luigi Vanvitelli, Ferdinando Fuga, Ferdinando Sanfelice, Domenico Antonio Vaccaro, Mario Gioffredo.\nLe ville vesuviane censite e tutelate dall'Ente ville vesuviane del Miglio d'oro sono 122.\nA Barra si trovano 11 ville vesuviane del Miglio d'oro tra cui:\nInvece di altre nobili dimore presenti a Barra, non restano che i nomi, perch\u00e9 sono andate distrutte per varie cause:\nIl Sebeto.\nIl Sebeto era il nome del fiume che bagnava l'antica Neapolis. Attualmente con questo nome viene indicato un fiume, oggi quasi interamente coperto, che, proveniente da Volla, passando dal vicino quartiere di Ponticelli, attraversa Barra nella zona delle raffinerie e sfocia a San Giovanni a Teduccio. Una breve tratto del Sebeto \u00e8 visibile tra via Galileo Ferraris e via Francesco Sponsilli.\nLa festa dei gigli.\nLa \"Festa dei gigli\" a Barra si tiene ogni anno, durante l'ultima domenica di settembre.\nNel corso della settimana precedente la domenica, nei vari rioni, allestiti dai comitati partecipanti, si svolgono folkloristiche manifestazioni. La domenica si ha la \"ballata\" dei Gigli che percorrono: Corso Sirena (percorso storico fino al 1954), Via Serino, Corso Bruno Buozzi e Via Luigi Martucci (questo circuito rotatorio, d\u00e0 la possibilit\u00e0 allo spettatore di rimanere fermo ad un posto e veder sfilare davanti a s\u00e9 tutti i Gigli). La \"ballata\" inizia verso le ore 10, poi c'\u00e8 la pausa per il pranzo e termina a notte inoltrata.(oggi giorno le cose sono cambiate grazie a dei regolamenti stabiliti da un ente festa e dal comune di Napoli).\nLa gara \u00e8 puramente simbolica. In molti ritengono che la Festa dei Gigli di Barra tragga la sua origine dai riti di Cibele e Attis e dalle \u201cInfrascate\u201d, avvenimenti storici che in realt\u00e0 a Barra non sono mai esistiti. La Festa dei Gigli di Barra fu importata da Nola; inoltre, il rito di Cibele e Attis si svolgeva nelle grosse comunit\u00e0 agrarie (come a Baiano (AV)) e le \u201cInfrascate\u201d sono un rito che si svolgeva tra il Vomero (Antignano) e altre localit\u00e0 limitrofe. Infine, non esiste alcuna documentazione riguardo allo svolgimento dei due riti suddetti a Barra, dunque tale ipotesi deve essere ritenuta non comprovata.\nSant'Anna patrona di Barra.\nTutta l'area orientale e dunque extra-muraria della citt\u00e0 di Napoli \u00e8 storicamente devota alla Madre della Vergine. Tale devozione, diffusa principalmente dalla dominazione francese, prese animo, per diverse vicende storiche, inizialmente dalla chiesa di Sant'Anna alle Paludi (anticamente Santa Maria delle Grazie) per diffondersi poi in tutto il circondario contadino.\nLa devozione e il culto di Sant'Anna a Barra, risalenti all'inizio del '700, sono elementi centrali della cultura e della vita dei barresi. Per capirne il valore bisogna ricordare che i cittadini di Barra, nella maggior parte vivono una tradizione che ha le sue radici in una cultura agricola basata sulle feste e le ricorrenze religiose: ad esempio il tempo per la semina era santo (l'uva di fine luglio era chiamata infatti: \"uva di Sant'Anna\"). In questa cultura contadina, il santo diviene non solo il protettore del paese, ma anche il simbolo e l'orgoglio a cui si \u00e8 legati particolarmente.\nL'ultima domenica di luglio una solenne processione si snoda tra le vie principali del centro storico di Barra e la statua settecentesca di Sant'Anna, attribuita allo scultore Giuseppe Picano,abile intagliatore di figure presepiali che lavor\u00f2 anche per i Borbone vissuto tra 1716 e il 1810, viene portata a spalla da numerosissimi cullatori sulla tradizionale Barca in cartapesta, accompagnata da un'enorme folla e da una banda musicale che suona l'antico inno creato in suo onore e musicato dal maestro Raffaele Passaro all'inizio del XX secolo. Nel caso in cui il 26 luglio, festa di Sant'Anna, coincida con la domenica, la processione si svolge la prima domenica di agosto.\nPer questo antichissimo culto e soprattutto per i tanti devoti provenienti non solo da Barra, la parrocchia Ave Gratia Plena (chiesa madre di Barra) \u00e8 stata elevata a Santuario diocesano di Sant'Anna nel 2010.\nCon una bolla pontificia del 1822, conservata negli archivi parrocchiali, era parroco Don Gaetano Ascione (dal gennaio 1806 all'aprile 1825), Papa Pio VII decreta Sant'Anna unica patrona dell'antico comune di Barra: ... \"\u00e8 Sant'Anna che viene il 26 luglio di ciascun anno, giorno per detto Comune di doppio precetto, giusto riconoscimento del Sommo Pontefice Pio VII con l'assenso dell'Illustrissimo e Reverendissimo Arcivescovo di Napoli fu Luigi Ruffo di Scilla, de 9 luglio 1822.\"\nEcco le parole dell'inno scritto in suo onore da un anonimo barrese e musicato dal compianto maestro Raffaele Passaro, una vera e propria opera d'arte musicale:\nO Sant'Anna protettrice\nfra le donne fortunata,\ntu la Vergine Beata\nconcepisti nel tuo sen.\nFin dall'or che fu concetta\nl'Alma sua fu santa e bella\ndi splendor fu quale stella\ne di grazia vaso pien (3x)\nMadre sei della gran Madre\ndi Ges\u00f9 Nostro Signore.\nSei potente in tutte l'ore,\nprega tu per noi Ges\u00f9.\nMostri dunque il tuo potere\na favore dei tuoi devoti\nche ferventi a te fan voti,\nprega tu per noi Ges\u00f9\nPrega, prega, prega tu per noi Ges\u00f9.\nPrega, prega, prega tu per noi Ges\u00f9.\nSport.\nLa Barrese \u00e8 la squadra locale, con una lunga tradizione calcistica. Nel 1967 la F.I.G.C. istituisce il campionato di Promozione e il primo campionato della stagione 1967-68 fu giocato solo in Lombardia e in Campania. Nelle altre regioni nella stessa stagione fu giocato il campionato di Prima Categoria. La squadra denominata S.P. Barrese vi partecip\u00f2 con una rosa di ottimi giocatori e con una Societ\u00e0 costituita da dirigenti competenti e di esperienza. Il primo Presidente della nuova categoria fu Raffaele Sodano, gi\u00e0 massimo dirigente della squadra calcistica di Pomigliano d'Arco, alla quale fu nuovamente legato negli anni ottanta.\nLa Napoli Barrese calcio a Cinque \u00e8 una squadra italiana di calcio a 5 fondata nel 2002 con il nome di Mini Soccer Barra, che milita nel campionato italiano di Serie A di calcio a cinque.\nIscrittasi alla Serie D campana, vincendo il proprio campionato con 58 punti su 22 partite. Nella stagione 2005/2006 la Barrese domina il proprio girone di Serie B accedendo per la prima volta nella sua brevissima storia alla Serie A2.\nNella stagione 2006/2007 la Napoli Barrese ha messo in bacheca il suo primo vero trofeo conquistando la Coppa Italia di Serie A2.\nLa successiva stagione \u00e8 quella della maggiore soddisfazione nella storia del club: al termine della stagione regolare arriva la promozione alla massima serie, con 51 punti.\nNel quartiere \u00e8 presente il Centro Ester, struttura polisportiva di alto livello, la cui squadra di Pallavolo femminile ha ottenuto numerosi successi in ambito nazionale ed europeo.\nScuole.\nLe istituzioni scolastiche a Barra:\nInfrastrutture e trasporti.\nStrade.\nNel quartiere \u00e8 presente il raccordo E45, che collega la tangenziale all'autostrada A3.\nGli assi viari principali sono: Corso Sirena, Viale della Villa Romana, Via delle Repubbliche marinare, Corso Bruno Buozzi, Via Luigi Volpicella, Via Bartolo Longo, Via Argine, Corso IV Novembre.\nFerrovie.\nLa Stazione di Napoli San Giovanni-Barra, nel vicino quartiere di San Giovanni a Teduccio, sorge sulla ferrovia Napoli-Salerno. La Stazione di Barra dell'Ente Autonomo Volturno, \u00e8 servita dalle linee Napoli-Sorrento, Napoli-Sarno e Napoli-Poggiomarino, la Stazione di Santa Maria del Pozzo, del medesimo gestore, \u00e8 posta sulle linee Napoli-Sorrento e Napoli-Poggiomarino mentre la Stazione di Bartolo Longo, adiacente al cimitero di Barra, si trova sulla linea Napoli-San Giorgio a Cremano.\nFra il 1879 e il 1980 il quartiere era inoltre servito da una diramazione della tranvia Napoli-Portici-Torre del Greco che serviva anche San Giovanni a Teduccio.\nSolidariet\u00e0 sociale.\nAnalogamente a tutte le periferie delle grandi citt\u00e0, il quartiere soffre della diffusa pratica dell'illegalit\u00e0 a causa della precariet\u00e0 dei redditi familiari e della disoccupazione giovanile, quindi nel 1996 \u00e8 sorto un coordinamento territoriale \u201cLeonardo\u201d formato da soggetti istituzionali (Scuole, Servizi sociali, UTB 52) e associazioni del terzo settore (Centro Ester, Coop Approdo, Istituto delle Stimmatine, etc.) con il compito di confrontarsi e di programmare una serie di attivit\u00e0 di assistenza sociale.\nL'esperienza del coordinamento ha messo in luce la necessit\u00e0 di affrontare le problematiche del territorio in maniera sussidiaria ai residenti e a coloro che lavorano in prima linea con i problemi del quartiere. Tra i progetti realizzati si segnalano \u201cSi \u00e8 e si va\u201d che ha coinvolto circa 60 minorenni del Centro polifunzionale di piazza Bisignano in un laboratorio ludico-ricreativo e \u201cChance\u201d per la lotta alla dispersione scolastica che si basa sul recupero dei saperi disciplinari tramite l'assegnazione di un tutor per ciascun allievo."}
{"id": "2087536", "revid": "216538", "url": "https://it.wikipedia.org/wiki?curid=2087536", "title": "Lock &amp; Stock", "text": ""}
{"id": "2087538", "revid": "773636", "url": "https://it.wikipedia.org/wiki?curid=2087538", "title": "Cappella di San Filippo Apostolo", "text": "La cappella di San Filippo Apostolo a Sticcianese \u00e8 un edificio religioso situato nel territorio comunale di Campagnatico. La sua ubicazione \u00e8 nella parte meridionale del territorio comunale, nei pressi della frazione di Arcille in localit\u00e0 Sticcianese.\nL'edificio religioso fu costruito agli inizi del XIX secolo come cappella gentilizia dell'attiguo complesso rurale.\nDescrizione.\nL'esterno.\nLa cappella si presenta ad aula unica con tetto a capanna. Il paramento murario della facciata anteriore e del campanile rivestito in laterizio, mentre le restanti pareti esterne si presentano in blocchi di pietra.\nAl centro della facciata anteriore si apre il portale ligneo d'ingresso ad arco tondo preceduto da un gradino, sopra il quale si apre un rosone circolare. La parte sommitale della facciata culmina con un coronamento, sul quale trovano appoggio i pinnacoli lateralmente e una croce centralmente.\nLungo il fianco laterale destro, rivestito esternamente in blocchi di pietra, si apre in posizione centrale una monofora ad arco tondo, mentre il fianco laterale sinistro \u00e8 addossato ad un fabbricato ad uso abitativo.\nIl campanile si eleva in posizione angolare tra il fianco destro e il lato posteriore della chiesa ed \u00e8 caratterizzato da una sezione ad L, risultando aperto sui lati interni. Nella parte sommitale culmina con una vela angolare che include una cella campanaria per lato, con un pinnacolo che poggia all'apice del vertice comune.\nL'interno.\nL'interno si presenta a navata unica, articolandosi su una pianta rettangolare, con un caratteristico ballatoio in legno che sovrasta internamente l'area d'ingresso e con l'altare addossato alla parete posteriore, ove \u00e8 collocata una tavola tra le due lesene laterali e il soprastante frontone semicircolare."}
{"id": "2087542", "revid": "1305772", "url": "https://it.wikipedia.org/wiki?curid=2087542", "title": "Convento di Santa Maria", "text": ""}
{"id": "2087548", "revid": "14430", "url": "https://it.wikipedia.org/wiki?curid=2087548", "title": "Stefania Gabriella Anastasia Craxi", "text": ""}
{"id": "2087550", "revid": "110157", "url": "https://it.wikipedia.org/wiki?curid=2087550", "title": "Steven Soter", "text": " \u00c8 stato uno dei proponenti della definizione di pianeta approvata nel 2006 dall'Unione Astronomica Internazionale.\nSoter ha conseguito la laurea in astronomia e fisica presso l'UCLA nel 1965 ed il dottorato presso la \"Cornell University\". Uno dei suoi relatori \u00e8 stato il popolare astronomo statunitense Carl Sagan.\nnel 1977-1979, ha collaborato alla serie di documentari di astronomia di Carl Sagan, Cosmo, andati in onda nel 1980 negli Stati Uniti e verso la met\u00e0 degli anni ottanta in Italia. Da allora, ha continuato a collaborare nella realizzazione di altri programmi di divulgazione scientifica, come i documentari \"Blue Planet\" e \"Cosmic Voyage\", in formato IMAX.\nNel 1997 \u00e8 stato assunto presso il Planetario Hayden dell'\"American Museum of Natural History\", dove infine \u00e8 divenuto ricercatore associato.\nNel 2007, dopo la promulgazione della controversa definizione di pianeta da parte della UAI, Soter ha pubblicato un articolo su \"Scientific American\" in cui ha proposto l'utilizzazione di un parametro, chiamato \"discriminante planetario\", per descrivere con una formulazione matematica il concetto di dominanza orbitale , indicato come discriminante tra la classe dei pianeti e quella dei pianeti nani nella definizione."}
{"id": "2087553", "revid": "118752799", "url": "https://it.wikipedia.org/wiki?curid=2087553", "title": "Copa Venezuela", "text": "La Coppa del Venezuela (in spagnolo \"Copa Venezuela de F\u00fatbol\") \u00e8 la coppa nazionale organizzata dalla Federazione calcistica del Venezuela (FVF). Negli anni ha cambiato diverse volte denominazione e modalit\u00e0 di svolgimento. Quella utilizzata attualmente \u00e8 ad eliminazione diretta. Nel 2007 riprese ad essere svolta dopo diversi anni di interruzione. La squadra vincitrice guadagna la qualificazione alla Coppa Sudamericana dell'anno successivo."}
{"id": "2087556", "revid": "124720782", "url": "https://it.wikipedia.org/wiki?curid=2087556", "title": "Amos Burn", "text": "Si trasfer\u00ec a Londra all'et\u00e0 di 21 anni e prese lezioni di scacchi da Wilhelm Steinitz. Come il suo maestro divenne noto per le sue notevoli capacit\u00e0 difensive. Nel suo libro \"La pratica del mio sistema\" Aaron Nimzowitsch lo pone tra i primi sei giocatori \"puramente difensivi\".\nA 25 anni vinse il campionato di Liverpool. In seguito ottenne ottimi risultati in vari tornei organizzati dalla \"British Chess Association\" (BCA): = 1\u00ba a Londra 1870, 2\u00ba a Glasgow 1875, = 1\u00ba con Blackburne a Londra 1886, 1\u00ba a Nottingham 1886, 3\u00ba a Belfast nello stesso anno. L'anno successivo fu = 1\u00ba con Gunsberg nel torneo di Londra, davanti a Blackburne e Zukertort.\nNel 1889 si classific\u00f2 5\u00ba nel fortissimo torneo di New York (vinto da \u010cigorin e Weiss) davanti a quindici maestri; 2\u00ba a Breslavia 1889 dietro a Tarrasch, 1\u00ba ad Amsterdam nello stesso anno davanti a Lasker, 1\u00ba a Craigside nel 1897.\nAl torneo di Hastings 1895, il pi\u00f9 forte disputato fino a quel momento, si classific\u00f2 12\u00ba su 21 partecipanti. Nel 1898 ottenne il suo pi\u00f9 grande successo, vincendo il torneo di Colonia davanti a quindici giocatori, tra cui Charousek, \u010cigorin, Schlechter, Janowski e Steinitz.\nDisput\u00f2 diversi match: nel 1875 vinse contro John Owen, perse con lo stesso avversario nel 1898; pareggi\u00f2 con Bird, Mackenzie e Bellingham. Prese parte al match per telegrafo Inghilterra-Stati Uniti, ma fu battuto da Jackson Showalter.\nFu redattore della rubrica scacchistica della rivista \"The Field\", succedendo a Leopold Hoffer, dal 1913 fino alla morte.\nNel torneo di Carlsbad 1911 vinse con Alechin (\"vedi la partita\") e con Tartakover (\"vedi la partita\").\n\u00c8 famosa una sua partita informale nella quale, in una posizione apparentemente disperata, sacrifica la Donna lasciandola in presa in tre modi diversi \"(vedi diagramma a destra)\". Tim Krabb\u00e9 considera la mossa 33. ...Dg4!! una delle dieci mosse pi\u00f9 fantastiche mai giocate, notando che \u00e8 un raro esempio del tema problemistico Novotn\u00fd in partita. (\"vedi la partita\")"}
{"id": "2087557", "revid": "298055", "url": "https://it.wikipedia.org/wiki?curid=2087557", "title": "Bebe Stevens", "text": ""}
{"id": "2087559", "revid": "161273", "url": "https://it.wikipedia.org/wiki?curid=2087559", "title": "Scienza planetaria", "text": ""}
{"id": "2087560", "revid": "1745361", "url": "https://it.wikipedia.org/wiki?curid=2087560", "title": "Eurimedonte (mitologia)", "text": "Eurimedonte () \u00e8 un personaggio della mitologia greca, un Gigante (o un Titano), figlio di Urano (il Cielo) e di Gea (la Terra).\nMitologia.\nSecondo Omero, Eurimedonte governava una razza di uomini giganteschi e selvaggi (probabilmente i Giganti) che vivevano nell'estremo Occidente, sull'isola di Thrinacia (forse la Trinacria). Eurimedonte \u00ab\"che regnava sui Giganti superbi... il pazzo suo popolo, e lui stesso per\u00ec\"\u00bb, senza che se ne sappia il perch\u00e9.\nSecondo Omero fu anche il padre di Peribea.\nSi tratta forse del medesimo Eurimedonte che, secondo una tradizione secondaria, seduce Hera mentre costei risiede ancora con i parenti. Da questo amore nasce Prometeo.\nQuando Zeus, dopo aver sposato Hera, s'accorge che ella non \u00e8 pi\u00f9 vergine, getta Eurimedonte nel Tartaro e approfitta del primo pretesto per fare incatenare Prometeo."}
{"id": "2087573", "revid": "123904000", "url": "https://it.wikipedia.org/wiki?curid=2087573", "title": "Claudio Coello", "text": "Influenzato da molti altri artisti, tra i quali Diego Vel\u00e1zquez, Coello \u00e8 considerato l'ultimo grande pittore spagnolo del XVII secolo.\nBiografia.\nFiglio di un bronzista portoghese, Coello studi\u00f2 presso la bottega madrilena del pittore Francisco Rizi, rivelandosi uno dei suoi pi\u00f9 brillanti allievi, distintosi per la sua grande applicazione al disegno. Pi\u00f9 tardi viaggi\u00f2 in Italia in cui pot\u00e9 ammirare opere di artisti italiani, tra i quali Carlo Dolci, che gli permisero di raffinare uno stile molto apprezzato a corte. Questo suo stile \u00e8 ben visibile nella sua prima tela conosciuta, \"Cristo Bambino alla porta del Tempio\" (da una opera perduta di Jacques Blanchard), realizzata nel 1660 e conservata nel Museo del Prado. Dal 1663, con \"La visione di Sant'Antonio di Padova\", conservata a Norfolk (Virginia), incorpora per la prima volta gli sfondi architettonici in prospettiva e gli angeli svolazzanti che costituiranno un altro segno distintivo della sua opera. L'anno seguente, esegu\u00ec uno dei suoi pi\u00f9 grandi capolavori, \"Il trionfo di sant'Agostino\", anch'esso al Prado, in cui \u00e8 visibile una forte influenza fiamminga, unita ad un forte senso inventivo e un'accuratezza cromatica.\nNel 1685 divenne pittore di corte del re Carlo II e inizi\u00f2 l'attivit\u00e0 di ritrattista, nella quale si distinse per gli accenti realistici\nElementi barocchi nei suoi dipinti.\nIl gusto per elementi decorativi quali angeli, fiori, colonne ecc., sono le caratteristiche principali del suo primo stile. Questa prima maniera ha apice nei dipinti dei retabli del convento madrileno di San Placido, in cui spicca l\"Annunciazione\" dell'altare maggiore."}
{"id": "2087578", "revid": "20301617", "url": "https://it.wikipedia.org/wiki?curid=2087578", "title": "Atomi ionizzati", "text": ""}
{"id": "2087579", "revid": "773636", "url": "https://it.wikipedia.org/wiki?curid=2087579", "title": "Chiesa di Santa Maria Ausiliatrice (Marrucheti)", "text": "La chiesa di Santa Maria Ausiliatrice \u00e8 un edificio religioso situato a Marrucheti, nel comune di Campagnatico, nella provincia di Grosseto, in Toscana.\nStoria.\nLa chiesa si trova al centro della frazione, situata nella parte sud-occidentale del territorio comunale, lungo la strada provinciale delle Conce.\nL'edificio religioso fu costruito tra il 1947 e il 1950 in stile neoromanico, su progetto di Ernesto Ganelli.\nDescrizione.\nEsterno.\nLa chiesa, a pianta rettangolare, si presenta ad aula unica con tetto a capanna e strutture murarie rivestite in intonaco. Al centro della facciata anteriore si apre il portale ligneo d'ingresso ad arco tondo, nella cui area si addossa alla facciata un piccolo pronao in laterizio che si apre con un ampio arco a tutto sesto, sopra il quale culmina con un frontone triangolare. Al centro della parte superiore della facciata anteriore si trova un rosone circolare che contribuisce all'illuminazione naturale dell'interno, per la quale risultano utili anche le monofore ad arco tondo che si aprono lungo i due fianchi laterali.\nSulla parte posteriore del fianco laterale destro si addossa il campanile a sezione quadrata, con strutture murarie in laterizio dalle linee semplici, alla cui sommit\u00e0 si apre una coppia di monofore su ciascun lato a racchiudere la cella campanaria, chiusa a sua volta in alto dal semplice tetto di copertura della torre campanaria.\nInterno.\nL'interno si presenta a navata unica, caratterizzata dalla sequenza di una serie di campate in cui \u00e8 ripartita, ciascuna delle quali caratterizzata da un arco neoromanico a tutto sesto. Lateralmente si trovano due cappelle, mentre l'area presbiterale che precede l'abside si caratterizza per la volta a botte."}
{"id": "2087581", "revid": "1543377", "url": "https://it.wikipedia.org/wiki?curid=2087581", "title": "NBA All-Star Game 1975", "text": "L'NBA All-Star Game 1975, svoltosi a Phoenix, vide la vittoria finale della Eastern Conference sulla Western Conference per 108 a 102.\nWalt Frazier, dei New York Knicks, fu nominato MVP della partita."}
{"id": "2087583", "revid": "20301663", "url": "https://it.wikipedia.org/wiki?curid=2087583", "title": "Acceleratori di ioni pesanti", "text": ""}
{"id": "2087588", "revid": "298055", "url": "https://it.wikipedia.org/wiki?curid=2087588", "title": "Pip Pirrup", "text": ""}
{"id": "2087589", "revid": "160832", "url": "https://it.wikipedia.org/wiki?curid=2087589", "title": "Catania-Etna", "text": ""}
{"id": "2087591", "revid": "160832", "url": "https://it.wikipedia.org/wiki?curid=2087591", "title": "Cuglieri-La Madonnina", "text": ""}
{"id": "2087592", "revid": "160832", "url": "https://it.wikipedia.org/wiki?curid=2087592", "title": "Fasano-Selva", "text": ""}
{"id": "2087593", "revid": "160832", "url": "https://it.wikipedia.org/wiki?curid=2087593", "title": "Giarre-Montesalice-Milo", "text": ""}
{"id": "2087595", "revid": "160832", "url": "https://it.wikipedia.org/wiki?curid=2087595", "title": "Malegno-Borno", "text": ""}
{"id": "2087596", "revid": "160832", "url": "https://it.wikipedia.org/wiki?curid=2087596", "title": "San Gregorio-Burcei", "text": ""}
{"id": "2087605", "revid": "56620", "url": "https://it.wikipedia.org/wiki?curid=2087605", "title": "Fatti di Sarnico", "text": "I Fatti di Sarnico furono una sommossa mazziniana organizzata nella primavera del 1862 nella localit\u00e0 bergamasca, da un centinaio di insorti, capitanati dal patriota Francesco Nullo e con l'appoggio di Giuseppe Garibaldi, coll'intento di penetrare armati in Trentino e provocare l'insurrezione di quelle popolazioni contro gli Austriaci.\nI fatti.\nIn questa localit\u00e0 situata sul lago d'Iseo, fu sventato da parte del governo di Urbano Rattazzi il piano mazziniano che prevedeva la sollevazione del Trentino mediante un'infiltrazione armata di una colonna di insorti. \nIl 14 maggio 1862 le prefetture di Bergamo e Brescia ricevettero da Torino l'ordine di intervenire con la forza, di bloccare sul posto i numerosi volontari e tutti i capi del movimento insurrezionale. \nIl 15 furono bloccati militarmente tutti i passi prima del confine austriaco dello Stelvio, del Tonale e di Ponte Caffaro, sequestrate armi, munizioni e arrestati a Sarnico, Trescore Balneario e Palazzolo sull'Oglio 123 volontari tra i quali il generale garibaldino Francesco Nullo di Bergamo, Giuseppe Roberto Ambiveri di Bergamo e Ergisto Bezzi di Ossana. \nLa carcerazione a Brescia del Nullo e dell'Ambiveri suscit\u00f2 forti tumulti di piazza. Una folla inferocita tent\u00f2 perfino di assaltare il carcere per liberare gli arrestati, ma fu respinta a fucilate dalle guardie provocando tre morti e un ferito grave. L'episodio mise in agitazione l'opinione pubblica mentre la stampa e i partiti di sinistra, vicini a Garibaldi e Mazzini, attaccarono duramente nei giorni seguenti l'operato del governo."}
{"id": "2087613", "revid": "1543377", "url": "https://it.wikipedia.org/wiki?curid=2087613", "title": "Classe Admiral Kuznetsov", "text": "Le classe Admiral Kuznetsov o Progetto 1143.5 \u00e8 una classe di 2 portaerei di progettazione sovietica da oltre 60.000 tonnellate di dislocamento, con una lunghezza fuori tutto di 306 metri ed una dotazione normale di circa una quarantina tra aerei ed elicotteri.\nIl nome completo \u00e8 , la cui traduzione letterale in italiano \u00e8 \"Pesante aereo incrociatore missilistico Progetto 1143.5 Ammiraglio della Flotta dell'Unione Sovietica Kuznecov\".\nIl loro nome in codice NATO \u00e8 Admiral Kuznetsov (dal nome della nave capoclasse secondo la traslitterazione anglosassone: \"Proyekt 1143.5 \u0410dmiral Flota Sovetskogo Soyuza Kuznetsov\"); la classificazione russa \u00e8 , letteralmente \"Pesante aereo incrociatore missilistico\"; secondo l'hull classification symbol della US Navy si tratta di una portaerei (CV).\nTale designazione, incrociatore invece che portaerei, consente alla Russia di \"aggirare\" la convenzione di Montreux per le navi che transitano per i Dardanelli e il Bosforo tra il Mar Mediterraneo e il Mar Nero.\nLa classe e la nave capoclasse portano il nome di Nikolaj Gerasimovi\u010d Kuznecov (1904-1944), \"Admiral Flota\" (1944-1948 e 1953-1955), \"Admiral Flota Sovetskogo Sojuza\" (1955-1956 e dal 1988 a titolo postumo) ed Eroe dell'Unione Sovietica (1945).\nStoria.\nProgetto.\nLo sviluppo di portaerei nell'Unione Sovietica dopo la seconda guerra mondiale fu lento a causa di considerazioni storiche e politiche (Stalin era contrario a questo tipo di nave), e i primi progetti \u2013 Progetto 71, Progetto 72 e Progetto 85 \u2013 iniziati a partire dal 1939 e sponsorizzati anche dall'Ammiraglio della flotta dell'Unione Sovietica Nikolaj Gerasimovi\u010d Kuznecov \u2013 furono abbandonati uno dopo l'altro negli anni cinquanta, sotto Chru\u0161\u010d\u0451v.\nL'ammiraglio Sergej Georgievi\u010d Gor\u0161kov avanzava la richiesta di una decina di portaelicotteri e ci\u00f2 port\u00f2 alla realizzazione del Progetto 1123 Moskva, ovvero due portaelicotteri da 15.000 ton pesantemente armate per la lotta antisommergibile.\nNegli anni settanta il \"Progetto OREL\" prevedeva la realizzazione di superportaerei (a propulsione nucleare e CATOBAR) per confrontarsi direttamente con le omologhe statunitensi. Un primo progetto fu il Progetto 1160 Orel, questo prevedeva delle navi di 80.000 ton a propulsione nucleare con catapulte a vapore e cavi di arresto (CATOBAR) e un gruppo aereo imbarcato di 60/70 tra aerei ed elicotteri; il \"Progetto 1160\" fu cancellato nel 1973. Un secondo progetto, derivato dal \"Progetto 1160 Orel\", fu il Progetto 1153 Orel, questo prevedeva una nave un poco pi\u00f9 piccola, da 70.000 ton sempre a propulsione nucleare con catapulte a vapore e cavi di arresto (CATOBAR) e un gruppo aereo imbarcato di 50 tra aerei ed elicotteri; ma anch'esso fu cancellato nel 1978.\nParallelamente alle ipotesi di superportaerei, fu realizzato il Progetto 1143 Kiev, una classe di 4 portaeromobili STOVL da 40.000 ton, pesantemente armate e con un gruppo aereo di 30 tra aerei STOVL (Yak-38) e elicotteri.\nL'idea di dotarsi di superportaerei, paragonabili a quelle statunitensi dell'epoca, produsse il Progetto 1143.7 Ul'janovsk, una classe di navi da quasi 80.000 ton a propulsione nucleare con catapulte a vapore e cavi di arresto (CATOBAR) e un gruppo aereo imbarcato di 52 aerei (24 Su-27K, 24 MiG-29K e 4 Yak-44) e 18 elicotteri (Ka-27); sebbene la costruzione della prima unit\u00e0 fu iniziata nel 1988, il progetto fu cancellato nel 1992 a seguito della dissoluzione dell'Unione Sovietica.\nLo sviluppo della classe di portaerei \"Admiral Kuznetsov\" comincia nel novembre 1977 al \"Nevsky Design Bureau\" col nome di \"Progetto 1143.5\", come il nome del progetto lo suggerisce, si tratterebbe un'evoluzione del \"Progetto 1143 Kiev\", anche se alla fine la \"Admiral Kuznetsov\" sar\u00e0 una nave profondamente diversa da quelle del progetto precedente.\nTraendo ispirazione dai Progetti 1160 e 1153, il progetto iniziale prevedeva una nave con catapulte a vapore (CATOBAR), ma in seguito il progetto fu modificato in STOBAR e fu aggiunto un trampolino a prua (\"sky-jump\").\nLo sviluppo dei diversi design (10 varianti) termin\u00f2 il 23 luglio 1980 e il 7 maggio 1982 fu approvato il design finale della nave.\nCostruzione.\nLe unit\u00e0 di cui venne avviata la costruzione, presso i cantieri di Mykola\u00efv, furono due, ma una sola \u00e8 stata completata ed \u00e8 entrata in servizio nella Marina Sovietica, mentre per la seconda unit\u00e0 la costruzione fu interrotta prima del completamento a seguito della dissoluzione dell'Unione Sovietica.\nLa prima unit\u00e0 \u00e8 in seguito passata nella Marina Russa, dove \u00e8 tuttora operativa; mentre la seconda, completata solo al 68%, \u00e8 stata venduta dall'Ucraina (che nel frattempo ne aveva ottenuto la propriet\u00e0) nel 1998 alla Cina, che l'ha in seguito completata, presso i cantieri navali di Dalian, e messa in servizio attivo nella propria marina nel 2012.\nMissioni.\nLa \u00e8 attualmente in servizio (al 2017) nella \"43\u00aa Divisione Navi Missilistiche\" nella Flotta del Nord della Marina Russa con base a Severomorsk. Di seguito alcune missioni della :\nLa \u00e8 attualmente in servizio (al 2017) nella Flotta del Sud della Marina Popolare Cinese con porto base a Zhanjiang e serve soprattutto come nave scuola per l'aviazione Marina Popolare Cinese.\nCaratteristiche.\nLe due portaerei della classe Admiral Kuznetsov, insieme alla e alla , sono le uniche al mondo del tipo STOBAR (Short Take-Off But Arrested Recovery), cio\u00e8 dotate di un trampolino a prua (\"ski-jump\") per il decollo degli aerei e di un ponte di volo angolato con cavi di arresto per l'atterraggio. La dotazione di aerei prevede le versioni navalizzate di MiG-29K, Su-27K e Su-25 e di elicotteri Ka-27 per la russa \"Admiral Kuznetsov\".\nA differenza delle omologhe navi in servizio in occidente, le \"Admiral Kuznetsov\" hanno un pesante armamento di missili antinave, compresi missili da crociera, che le conferiscono notevoli capacit\u00e0 di autodifesa, che ne fanno sostanzialmente pi\u00f9 un'unit\u00e0 da difesa della flotta che di attacco, lasciando tale compito ai potenti incrociatori della .\nIl disegno dello scafo \u00e8 derivato da quello della del 1982, ma \u00e8 pi\u00f9 grande, lo scafo \u00e8 pi\u00f9 lungo di circa 33 metri (+12%) e pi\u00f9 largo di 20 metri (+38%). Il ponte di volo, con una superficie di , \u00e8 di configurazione convenzionale con un ponte angolato, dotato di cavi d'arresto, e un trampolino a prua inclinato di 12\u00b0, senza le catapulte per gli aerei.\nLa forma del ponte di volo (angolato) \u00e8 vagamente simile a quello delle portaerei della marina francese o della marina statunitense, solo che a differenza di queste, che sono di tipo CATOBAR, le portaerei della classe Admiral Kuznetsov sono di tipo STOBAR; in entrambi i tipi vi sono i cavi d'arresto ma nelle STOBAR vi \u00e8 il trampolino in luogo delle catapulte per aerei. L'aereo imbarcato \u00e8 la versione \"navalizzata\" del Su-27 Flanker, il Su-27K Flanker-D, il quale ha 12 piloni di aggancio (invece di 10) e una capacit\u00e0 di carico limitata a (invece di del Su-27) a causa del maggiore MTOW () e un rapporto spinta-peso pari a 0,83. Due ascensori, posizionati sul lato destro della nave, uno avanti e uno dietro l\"isola\" consentono la movimentazione degli aeromobili tra il ponte di volo e l'hangar, che misura .\nPropulsione.\nIl sistema di propulsione della \u00e8 \"convenzionale\" ed \u00e8 composto da 4 turbine a vapore GTZA TV-12-4, ognuna delle quali produce , che spingono 4 eliche a 5 pale, il sistema \u00e8 completato da 8 caldaie a vapore KVG-4, 9 turbogeneratori TG-1500 da e 6 generatori diesel DRG-1500 da .\nLa sua velocit\u00e0 massima \u00e8 di , la velocit\u00e0 economica da combattimento \u00e8 di e la velocit\u00e0 economica \u00e8 di .\nInizialmente gli analisti occidentali pensavano che la nave avrebbe avuto una propulsione nucleare Combined Nuclear And Steam (CONAS), simile a quella della montata sulla e sulla .\nArmamento.\nLa ha 12 lanciatori per i missili antinave P-700 Granit / 3M45 / SS-N-19 \"Shipwreck\", diversamente dalle portaerei della NATO che portano principalmente missili terra-aria e armamento di piccolo calibro. La presenza di questa capacit\u00e0 di missilistica antinave \u00e8 tipica di un \"incrociatore aereo\".\nPer la difesa aerea a lungo raggio, la dispone di 24 lanciatori verticali per il sistema missilistico Tor con i 192 missili terra-aria 3K95 \"Kinzhal\" / SA-N-9 \"Gauntlet\".\nPer la difesa aerea ravvicinata, la dispone di 8 CIWS Kortik / CADS-N-1 \"Ka\u0161tan\". Ognuno monta 2 lanciatori per i missili SAM 9M311 e una coppia di cannoni automatici Gatling GSh-6-30. La nave possiede anche 6 cannoni singoli AK-630.\nPer la difesa e la lotta antisommergibile la imbarca 2 sistemi di lanciarazzi RBU-12000 / UDAV-1.\nL'armamento della cinese \u00e8 differente ed \u00e8 basato su 2 CIWS Type 1030 e 4 sistemi da difesa aerea a corto raggio HQ-10.\nElettronica.\nLa ha un sonar di ricerca e attacco a media e bassa frequenza. Gli elicotteri ASW hanno un radar di ricerca di superficie, dipping sonar, sonoboe e detettori di anomalie magnetiche.\nUnit\u00e0.\nScafo n\u00ba 105.\nLa \"Admiral Kuznetsov\" fu costruita nei cantieri di Mykola\u00efv, all'epoca nella RSS Ucraina, impostata col nome di \"Riga\", fu varata come \"Leonid Brezhnev\" ed entr\u00f2 in servizio come \"Admiral Kuznetsov\". Inquadrata nella Flotta del Nord della Marina Russa, la nave \u00e8 ufficialmente entrata in servizio attivo nel 1991 ma ha ricevuto i suoi aerei nel 1993 per essere completamente operativa dal 1995.\nIl gruppo aereo imbarcato \u00e8 in composto da:\nGeneralmente il gruppo da battaglia \u00e8 composto da:\nScafo n\u00ba 106.\nLa \"Riga\" fu varata nei cantieri di Nikolaev nel 1988 e prese il nome \"Varyag\" nel 1990. A causa della dissoluzione dell'Unione Sovietica, la costruzione fu interrotta e la nave divenne di propriet\u00e0 dell'Ucraina. Gi\u00e0 nel 2002, una delegazione cinese propose al governo ucraino di acquistarla ma questo non accett\u00f2. Tuttavia, l'interesse c'era e nel 1998 la \"Chong Lot Travel Agency\" (una societ\u00e0 (di copertura) basata a Macao di propriet\u00e0 di un'altra societ\u00e0 (di copertura) di Hong Kong, la \"Chinluck Holding\") la acquist\u00f2 per 20 milioni di dollari per trasformarla in un casin\u00f2. La Turchia era obbligata a far transitare lo scafo (la nave era ufficialmente un rottame, infatti fu trainata da Mykola\u00efv fino a Dalian), tuttavia impieg\u00f2 16 mesi per autorizzare il transito. Il , lo scafo (rimorchiato) transit\u00f2 lo stretto dei Dardanelli, e, poich\u00e9 il canale di Suez non autorizza il transito di navi rimorchiate, la nave dovette attraversare lo stretto di Gibilterra e superare il capo di Buona Speranza prima di addentrarsi nello stretto di Malacca e arrivare a Dalian il . Nonostante le smentite delle autorit\u00e0, vi sono state a pi\u00f9 riprese voci sull'intenzione della marina cinese, che poi di fatto prese possesso dello scafo, di rendere operativa la portaerei. La nave fu messa nel bacino di carenaggio a Dalian nel maggio 2005 e quando ne usc\u00ec, nell'agosto 2005, era ridipinta nella livrea grigia della PLAN. I lavori di ricostruzione durarono fino al 2011 e il il Ministro della Difesa Cinese conferm\u00f2 che la nave era stata ristrutturata per \"ricerche scientifiche, sperimentazione e addestramento\". Una decina di prove in mare furono condotte tra l'agosto 2011 e l'agosto 2012 e il la nave fu ufficialmente consegnata e commissionata per la PLAN col nome di \"Liaoning (16)\".\nLa \"Liaoning\" appartiene alla classe navale cinese Type 001 ; la seconda portaerei cinese \u2013 la \u2013 appartiene alla classe navale cinese Type 001A ed \u00e8 una versione aggiornata della \"Liaoning\" ; la terza portaerei cinese \u2013 in progetto \u2013 appartiene alla classe navale cinese Type 002 e sar\u00e0 una versione completamente nuova e di tipo CATOBAR."}
{"id": "2087616", "revid": "1005847", "url": "https://it.wikipedia.org/wiki?curid=2087616", "title": "Meles Zenawi", "text": ""}
{"id": "2087631", "revid": "287204", "url": "https://it.wikipedia.org/wiki?curid=2087631", "title": "NBA Finals 1992", "text": ""}
{"id": "2087632", "revid": "30445", "url": "https://it.wikipedia.org/wiki?curid=2087632", "title": "Campo San Salvador", "text": "Campo San Salvador \u00e8 un campo di Venezia, situato a pochi passi da Campo San Bartolomeo, dalla casa natale di Giacinto Gallina e dal Ponte di Rialto.\nStoria.\nSi narra che in questo campo vi era un pozzo profondo con una vasca d'acqua dove i viandanti erano soliti legare i propri cavalli per abbeverarli in quanto con un decreto datato 29 febbraio 1287 M.V. era proibito percorrere la Merceria in sella ai cavalli.\nLa chiesa di San Salvador ha origini antichissime e fu fatta innalzare dalle famiglie Carosii e Gattolosi (si pensa per esortazione di San Magno). Il pavimento all'origine probabilmente era formato da grate di ferro sotto le quali scorreva l'acqua, come nella chiesa del Santo Sepolcro in Gerusalemme. Fu costruita per il prospero ordine dei Canonici Augustiniani regolari. La facciata (1663) di Giuseppe Sardi non \u00e8 di notevole pregio, ma l'interno (1505-1534) \u00e8 uno dei pi\u00f9 originali tra le chiese rinascimentali italiane. La pianta di Giorgio Spavento, fu realizzata dopo la sua morte avvenuta nel 1509 da Tullio Lombardo e portata a termine da Jacopo Sansovino.\nPresso la chiesa di San Salvador Marco Giustinian, uno del consiglio del X, durante il gioved\u00ec grasso del 1579, fu gravemente ferito al capo da una maschera al punto da morire poco tempo dopo.\nNel gioved\u00ec grasso dell'anno 1602, Nicol\u00f2 Moro q. Santo venne ucciso da tre patrizi della stessa contrada nel tentativo di impedire il rapimento di una dama.\nDescrizione.\nPiccolo spazio perlopi\u00f9 di transito nel percorso Rialto-San Marco o Rialto-Accademia, il campo tuttavia merita la sosta di chi vi passa, al fine di ammirare la facciata della chiesa di San Salvador e, attraverso la porta del palazzo adiacente alla chiesa, il relativo chiostro. Nel campo vi \u00e8 inoltre la Scuola Grande di San Teodoro.\nNel campo \u00e8 presente una colonna commemorativa dei moti avvenuti a Venezia nel 1848-1849 durante la Prima guerra di indipendenza. La colonna \u00e8 in marmo rosso di Verona e pietra d'Istria con decorazioni in bronzo."}
{"id": "2087633", "revid": "1005847", "url": "https://it.wikipedia.org/wiki?curid=2087633", "title": "Waldemar Pawlak", "text": "Ha ricoperto per due volte la carica di Primo ministro della Polonia, per un breve periodo nel 1992 e di nuovo dal 1993 al 1995. Dal novembre 2007 \u00e8 Vice Primo Ministro e Ministro dell'Economia. Pawlak \u00e8 l'unica persona ad aver ricoperto per due volte la carica di Primo Ministro durante la Terza Repubblica Polacca (cio\u00e8, dal 1989) e finora, \u00e8 rimasto il pi\u00f9 giovane Primo Ministro della Polonia.\nWaldemar Pawlak \u00e8 anche da lungo tempo comandante del Dipartimento dei Vigili del Fuoco volontari della Polonia, detenendo la carica di Generale di Brigata.\nGiovent\u00f9 e inizi della carriera politica.\nPawlak nacque nel villaggio di Model, nel Voivodato della Masovia. \u00c8 laureato presso l'Universit\u00e0 di Tecnologia di Varsavia; durante i suoi studi e durante la legge marziale, partecip\u00f2 attivamente agli scioperi.\nDopo la laurea (1984), divenne docente di informatica a Pacyna.\nLa sua carriera politica ebbe inizio nel 1985, quando si un\u00ec al Partito Popolare Unito. Dopo il 1990, come molti membri del partito, ader\u00ec al partito successore, il Partito Popolare Polacco (\"Polskie Stronnictwo Ludowe\", PSL).\nFu eletto al Sejm del Contratto (1989) ed \u00e8 rimasto membro del Sejm fino ad oggi. \u00c8 divenuto un leader (\"Prezes\") del PSL nel 1991.\nPrimo governo.\nIl suo primo governo (5 giugno \u2014 10 luglio 1992) fu il pi\u00f9 breve della Terza Repubblica, essendo durato solo 33 giorni. Questo periodo fu per\u00f2 molto importante, ed \u00e8 conosciuto come i \"33 giorni di Pawlak\" (\"33 dni Pawlaka\").\nDopo la caduta del governo di Jan Olszewski, Pawlak, leader del Partito Popolare Polacco, fu nominato nuovo Primo Ministro dal Presidente Lech Wa\u0142\u0119sa con la missione di formare un nuovo governo di coalizione comprendente i popolari, i cristiano-democratici e i liberali.\nTuttavia, il governo Pawlak non riusc\u00ec ad ottenere il sostegno della maggioranza del Sejm e non ottenne la fiducia. Pawlak si dimise, e il presidente lo sostitu\u00ec con Hanna Suchocka, che ottenne il sostegno del Parlamento.\nIl primo governo di Pawlak fu e fu visto come un'amministrazione temporanea, che serv\u00ec a dare alla nuova coalizione il tempo per formare il nuovo governo al principio della confusione politica causata dalla caduta del governo Olszewski.\nDato che il governo non ottenne il sostegno del Sejm, Pawlak non aveva ancora ministri ufficiali, ma sono capi temporanei dei dicasteri dell'esecutivo.\nSecondo governo.\nIl Partito Popolare Polacco e i social democratici, i post-comunisti dell'Alleanza della Sinistra Democratica (SLD) vinsero le elezioni del 1993, riuscendo a ottenere una super-maggioranza e il sostegno del governo socialista-agrario, con Pawlak di nuovo Primo Ministro.\nJ\u00f3zef Oleksy del SLD divenne Maresciallo del Sejm, mentre il leader SLD Aleksander Kwa\u015bniewski rimase membro del Sejm senza portafoglio.\nPawlak suscit\u00f2 scalpore quando scelse Ewa Wachowicz (Miss Polonia) come sua portavoce.\nIl Primo Ministro Pawlak e Kwa\u015bniewski si trovarono prestp in disaccordo. Kwa\u015bniewski voleva divenire \"Primo Ministro de facto\", mentre Pawlak voleva mantenere tutto il proprio potere. Entrambi i leader utilizzarono i propri partiti per cercare di ottenere pi\u00f9 poteri.\nPawlak fu inizialmente in alleanza informale con il Presidente Wa\u0142\u0119sa contro il SLD. Tuttavia, le loro buone relazioni politiche non durarono molto.\nNel 1995 Pawlak offr\u00ec tre opzioni a Kwa\u015bniewski. La prima era che lui sarebbe rimasto Primo Ministro ma con Kwa\u015bniewski come Vice Primo Ministro e Ministro degli Affari Esteri; la seconda prevedeva che il SLD avrebbe formato un governo con Kwa\u015bniewski come Primo Ministro. La terza possibilit\u00e0 era di far divenire Primo Ministro Oleksy, con la coalizione dell'epoca. Pawlak pensava che Kwa\u015bniewski non avrebbe corso il rischio di un governo di minoranza del SLD senza il sostegno della maggioranza o l'elevazione di uno dei suoi principali oppositori, Oleksy, a Primo Ministro e avrebbe pertanto piuttosto scelto di essere il Vice di Pawlak. Invece, Kwa\u015bniewski sorprese molti scegliendo la terza opzione.\nComposizione del Governo Pawlak II.\nMinistri del governo:\nNello scenario politico.\nNonostante la generale approvazione popolare, Pawlak fall\u00ec nella elezioni presidenziali del 1995, piazzandosi al quinto posto (dopo Kwa\u015bniewski, Wa\u0142\u0119sa, Jacek Kuro\u0144 e Jan Olszewski) ed ottenne solo 770.417 voti (4,31%).\nDopo aver perso la battaglia politica con Kwa\u015bniewski e, dopo di quella, l'elezione presidenziale, nacque un movimento per sostituire Pawlak Jaros\u0142aw Kalinowski come leader di partito nel 1997.\nIl PLS soffr\u00ec un grande disastro politico alle elezioni parlamentari del 1997, e divenne il pi\u00f9 piccolo partito del Sejm (da 132 seggi nel 1993 a soli 27).\nDopo di ci\u00f2, Pawlak detenne per circa un decennio posizioni politiche di basso livello. Nonostante abbia continuato a svolgere la funzione di deputato (dal 1989), si concentr\u00f2 principalmente sul proprio lavoro di vigile del fuoco.\nDopo che il SLD vinse alle elezioni parlamentari del 2001, Kalinowski divenne Vice Primo Ministro, con Leszek Miller come Primo Ministro, dopo che il PSL si un\u00ec alla coalizione. Pawlak non gioc\u00f2 ruoli importanti durante questo periodo.\nRitorno.\nIl ritorno di Pawlak avvenne nel 2005, quando torn\u00f2 ad essere leader del PSL.\nAttualmente, nel nuovo governo liberale della Piattaforma Civica (PO) e del PSL, formatosi dopo le elezioni parlamentari del 2007, Pawlak divenne Vice Primo Ministro e Ministro dell'Economia con premier Donald Tusk.\nNonostante il PSL sia ancora il partito pi\u00f9 piccolo del Sejm, Pawlak \u00e8 spesso citato per aver raggiunto una grande vittoria politica. Durante la sua epoca, il partito aveva goduto di risultati migliori, l'eliminazione del principale partito di opposizione (Samoobrona) e la ripresa della propria influenza nelle aree rurali con il governo Tusk. Senza i voti del PSL, PO non avrebbe avuto la maggioranza, nonostante sia il partito maggiore.\nPawlak si \u00e8 candidato alle elezioni presidenziali del 2010.\nVita privata.\nPawlak \u00e8 stato criticato per molti anni per la sua personalit\u00e0 severa (era chiamato \"il Primo Ministro cyborg\"). Tuttavia, queste critiche sono andate diminuendo col passare del tempo.\nPawlak \u00e8 sposato ed ha figli; sono tuttavia permaste alcune voci sulla sua infedelt\u00e0. La moglie, El\u017cbieta, \u00e8 talvolta definita \"la moglie formale di Pawlak\"."}
{"id": "2087637", "revid": "120784780", "url": "https://it.wikipedia.org/wiki?curid=2087637", "title": "I'm Still Here (Jim's Theme)", "text": "I'm Still Here (Jim's Theme) \u00e8 una canzone scritta dal leader dei Goo Goo Dolls John Rzeznik per il lungometraggio di Disney \"Il pianeta del tesoro\" e pubblicata come singolo nel 2002.\nJohn Rzeznik fu scelto per scrivere la canzone per il film perch\u00e9 si pensava adatto al personaggio principale (Jim). Riferendosi a Jim, Rzeznik ha detto: \"Fu facile identificarsi con Jim, sai? Mi sentivo molto cos\u00ec quando avevo la sua et\u00e0.\".\nVideo.\nPer la canzone \u00e8 stata realizzato un video che segue le vicende di un ragazzo accompagnato dallo stesso Rzeznik. Durante la canzone i due scappano attraverso il pianeta del tesoro via dai genitori del ragazzo, dai cattivi del film e dalla distruzione del pianeta. Il video finisce con Rzeznik che se ne va camminando lungo una strada.\nVersione degli 883.\nLa canzone \u00e8 stata adattata in italiano dagli 883 con il titolo \"Ci sono anch'io\", per essere inserita nella colonna sonora della versione italiana di \"Il pianeta del tesoro\". \u00c8 stata successivamente inclusa nella raccolta \"Love/Life\" del gruppo."}
{"id": "2087640", "revid": "1784938", "url": "https://it.wikipedia.org/wiki?curid=2087640", "title": "Giacinto Gallina", "text": "Biografia.\nNacque nella parrocchia di San Giovanni in Bragora (civico 3414 del sestiere di Castello) da Giuseppe e Anna Rota. Ancora bambino, i genitori si separarono e Giacinto and\u00f2 a vivere col padre assieme al fratello Enrico (nato nel '54). Nella giovinezza, peraltro segnata dalla mancanza della figura materna, non si distinse particolarmente negli studi e i primi contatti con la commedia li ebbe solo tramite il padre che, essendo medico comunale, fu incaricato dal municipio a prestare servizio nei teatri. Frequent\u00f2 il collegio \"Cestari\", passando quindi al liceo \"Marco Polo\" e infine al liceo \"Foscarini\". Qui compose un'epigrafe dedicata a Daniele Manin, secondo alcuni non priva di pregi, che tuttavia non lo salv\u00f2 dalla bocciatura. Abbandonati gli studi classici, entr\u00f2 nell'orchestra del Teatro Malibran (era un buon violoncellista), arrotondando le entrate dando lezioni di pianoforte.\nCominci\u00f2 ad interessarsi veramente di teatro gi\u00e0 a sedici anni: in una prefazione alle sue commedie, ricordava di avere scritto allora una lunga e farraginosa tragedia (\"Amore e Onest\u00e0\") ma, pi\u00f9 per impratichirsi nell'arte, decise di metterla da parte componendo una commedia, \"L'Ipocrisia\" (poi rivista e reintitolata \"Uno zio ipocrita\"). Il 22 ottobre 1870 riusc\u00ec anche a farla rappresentare, ottenendo per\u00f2 pi\u00f9 critiche che apprezzamenti, sebbene qualcuno riconoscesse le sue potenzialit\u00e0. Spronato da questi tiepidi commenti, decise di recuperare la tragedia e, il 24 marzo 1871, la present\u00f2 al pubblico dell'Apollo (l'attuale Teatro Goldoni), ottenendo per\u00f2 un inesorabile fiasco. Demoralizzato ma non ancora arreso (ad un amico scrisse: \u00ab\"La vita \u00e8 una prova - Corriamo a provar\"\u00bb), decise, inizialmente a controvoglia, di convertirsi alla commedia dialettale ispirata di Carlo Goldoni. Spinto dal capocomico Angelo Moro Lin, alla cui compagnia rest\u00f2 da ora sempre legato, si rivolse al dialetto, e scrisse \"Le barufe in famegia\" (ispirata alla goldoniana \" La famiglia dell'antiquario\") che, rappresentata il 12 gennaio 1872, segn\u00f2 il primo successo per il Gallina.\nAppena quarantenne, il commediografo cominci\u00f2 ad ammalarsi gravemente, prima di tifo, quindi di un ascesso al fegato. Durante il ricovero in ospedale, il sindaco e amico Riccardo Selvatico lo un\u00ec civilmente alla convivente, l'attrice Paolina Campsi, ma mor\u00ec poco dopo, nella casa di Rialto.\nLe sue opere si caratterizzarono per la descrizione della crisi dell'aristocrazia, delle inquietudini della borghesia, del tradizionalismo dei gondolieri della Venezia post-risorgimentale, impregnata di un fondo ottimistico non esente da note patetiche.\n\u00c8 sepolto a Venezia, nel cimitero di San Michele."}
{"id": "2087641", "revid": "125724052", "url": "https://it.wikipedia.org/wiki?curid=2087641", "title": "Fronte Popolare di Liberazione del Tigr\u00e8", "text": "Il Fronte Popolare di Liberazione del Tigr\u00e8 \u00e8 un partito politico etiope, membro della coalizione Fronte Unito delle Forze Etiopi Federaliste e Confederaliste. In concomitanza con il degenerare dei rapporti col governo centrale, che porteranno allo scoppio della guerra del Tigr\u00e8, il 18 gennaio 2021 il partito viene dichiarato illegale e i suoi 35 deputati presenti all'assemblea nazionale espulsi da essa.\nStoria.\nLe origini.\nIl 4 settembre 1974 un gruppo di sette studenti universitari del Tigr\u00e8 fond\u00f2, ad Addis Abeba, un movimento politico clandestino chiamato Organizzazione Nazionale Tigrina (Tigrayan National Organization), che si proponeva di sensibilizzare la popolazione contro il regime feudale di Hail\u00e9 Selassi\u00e9. I loro nomi erano: Zeru Gessese (che assunse lo pseudonimo di Agazi), Fantahun Zeratsion (Giday), Mulugeta Hagos (Asfeha), Ambay Mesfine (Seyoum), Alemseged Mengesha (Hailu), Amha Tsehaye (Abay) e Aregawi Berhe (Berihu)\nQuando il Derg assunse il controllo del paese, il TNO sostenne che la lotta armata era l'unico modo per porre fine al nuovo regime e ristabilire le libert\u00e0 democratiche; cos\u00ec nel febbraio 1975, il TNO si trasform\u00f2 nel TPLF, stabilendo la loro prima base militare a Dedebit, nel Tigr\u00e8.\nIn un primo momento, l'TPLF era solo uno dei diversi gruppi ribelli del Tigr\u00e8 e anche uno dei pi\u00f9 impreparati in quanto solo uno dei loro membri aveva alle spalle un addestramento militare. Se non fosse stato per la guida e l'intraprendenza di Gessesew Ayele (meglio conosciuto con lo pseudonimo di \"Sehul\", in onore del Ras che diede inizio all'Era dei Principi), un ex membro del Parlamento etiopico rispettato dalla maggior parte del popolo tigrino (persino dal Ras locale), il nascente TPLF sarebbe stato smantellato sul nascere.\nSehul aveva infatti molti contatti tra i movimenti ribelli eritrei, che non esitarono a fornirgli sostegno logistico e materiale; il suo carisma e la sua reputazione inoltre gli permise di reclutare nuove leve (i membri del TPLF passarono da 8 a 43) e di tenere a bada le scorribande dei banditi.\nNel febbraio 1976, i membri del TPLF pubblicarono il loro manifesto ideologico che prevedeva la secessione del Tigr\u00e8 dall'Etiopia e la formazione di una repubblica indipendente; tale linea era ben pi\u00f9 radicale delle iniziali proposte di Sehul ma essa fu fortemente voluta dai nuovi membri come Meles Zenawi (futuro primo ministro etiope).\nLa lotta contro il Derg.\nLa prima azione militare del TPLF fu del tutto inaspettata. I soldati del Derg avevano infatti catturato, durante un sopralluogo in un villaggio, uno dei guerriglieri che venne immediatamente portato nel carcere di Shire, dove da l\u00ec, sarebbe stato poi trasferito ad Addis Abeba per essere condannato e giustiziato. Il TPLF effettu\u00f2 quindi un coraggioso raid nel cuore della notte, per liberare il proprio compagno e tutti prigionieri della struttura (circa 60 detenuti), che aument\u00f2 moltissimo la loro popolarit\u00e0 nel Tigr\u00e8.\nAppena un mese dopo, il TPLF entrava di nuovo in azione e assaltava la banca di Axum, rubando oltre 175.000 Birr (pari a 84.000 USD) e uccidendo 4 poliziotti.\nNei mesi successivi il Fronte continu\u00f2 ad impegnare il nemico in battaglie isolate preparate ad arte in cui la vittoria era semplicemente garantita: il Derg impegnato a stabilire la propria autorit\u00e0 sul paese, reag\u00ec scatenando un grande campagna inconcludente per scovare i ribelli che non fece altro che acuire la rabbia della popolazione contro i militari. Ed era proprio conquistare la simpatia della popolazione la missione principale del TPLF; i suoi capi avevano capito infatti che senza l'appoggio dei villaggi e dei contadini, la loro guerra per il Tigr\u00e8 era praticamente gi\u00e0 persa. Per tutto il 1976-1977 il fronte si dedic\u00f2 quindi a snidare i banditi, vera piaga del Tigr\u00e8, arrestandone molti, anche tra i pi\u00f9 violenti e famigerati; i ribelli li conducevano dinanzi alle comunit\u00e0 rurali e li punivano per i crimini commessi: per i reati minori tuttavia veniva offerta la grazia in cambio della loro fedelt\u00e0 alla causa del Fronte. I criminali sfuggiti alla cattura, per salvarsi, si unirono ai gruppi ribelli rivali, specialmente nell'EDU (Ethiopian Democratic Union) dell'ex-Ras di Macall\u00e8.\nNello stesso anno, il Fronte cominci\u00f2 proprio a scontrarsi con i suoi rivali, smantellando prima il TLF, poi l'EDU e infine il EPRP. La guerra contro l'EDU fu la pi\u00f9 violenta e sentita dagli uomini del TPLF, sia perch\u00e9 essi si erano macchiati della morte del loro leader, Sehul, sia perch\u00e9 per loro rappresentavano le forze del vecchio regime imperiale che tentavano di ritornare al potere; solo nel 1979 le forze dell'EDU furono totalmente sgominate.\nDopo la presa del potere.\nDopo la fine della guerra fredda, desiderando avvicinarsi agli stati occidentali, il FLPT si orient\u00f2 maggiormente verso il liberalismo e il suo leader Meles Zenawi spieg\u00f2 pubblicamente a Washington nel 1990 che stava facendo della \"democrazia rivoluzionaria\" la nuova base ideologica del partito. Tuttavia, la vera ideologia del FLPT rimane l'etno-nazionalismo, e lo \u00e8 stata fin dalla sua creazione. Una nuova costituzione \u00e8 stata adottata nel 1995, inaugurando un sistema di governo basato sulla nozione di federalismo etnico. Ogni gruppo etno-regionale riceve un territorio e un parlamento, e la sua lingua diventa ufficiale. Il diritto alla secessione \u00e8 addirittura riconosciuto.\nAlle elezioni legislative del 15 maggio 2005 si configur\u00f2 come principale partito del EPRDF, e nelle elezioni regionali dell'agosto successivo, conquist\u00f2 il 100% dei seggi in palio\nNel novembre 2019, il primo ministro Abiy Ahmed e il presidente del Fronte Democratico Rivoluzionario Popolare Etiope hanno unificato i partiti costituenti della coalizione di governo, che guida l'Etiopia dopo l'abbattimento della dittatura di Menghistu, in un nuovo Partito della Prosperit\u00e0. Il TPLF ha considerato questa fusione illegale e non ha partecipato alla fusione. \nDall'inizio di gennaio 2020 il TPLF \u00e8 stato coinvolto in attivit\u00e0 che sono state condannate dal governo centrale. Nel settembre 2020, il TPLF ha chiesto al \"National Election Board\" etiopico di preparare le elezioni regionali nel Tigr\u00e9, dopo che il primo ministro Abiy Ahmed aveva annullato le elezioni a causa del COVID-19. Dopo la reiezione della richiesta era stata respinta, il TPLF ha coinvolto i partiti di opposizione nel Tigr\u00e9 per creare un proprio consiglio elettorale che organizzasse comunque le elezioni regionali, aperte agli osservatori internazionali; 2,7 milioni di persone hanno partecipato alle elezioni. Il primo ministro Ahmed ha dichiarato pubblicamente che il governo federale non avrebbe riconosciuto i risultati delle elezioni e ha vietato ai giornalisti stranieri di recarsi nel Tigr\u00e9 per documentare le elezioni.\nGuerra del Tigr\u00e8: 2020-2021.\nNel novembre 2020, nella Regione del Tigr\u00e8 \u00e8 scoppiato un conflitto civile a causa di un tradimento che il TPLF avrebbe commesso contro la Forza di difesa nazionale etiope. Il conflitto ha causato un numero imprecisato di morti e un numero imprecisato di rifugiati sfollati. Il Primo Ministro ha dichiarato vittoria sul TPLF, ma quest\u2019ultimo continua ad accusare l'FDNE e le forze eritree di crimini di guerra. Queste affermazioni sono supportate da video diffusi principalmente dalla Tigrai Media House con sede negli Stati Uniti. Ad aprile 2021, \u00e8 difficile verificare in modo indipendente queste affermazioni a causa del blackout dei media imposto dal governo federale sotto Abiy. Altre fonti implicano che la Forza di difesa nazionale etiope (FDNE) abbia effettivamente il controllo di solo il 70% circa dell'intera regione del Tigr\u00e8. Alcuni dei leader del TPLF sono morti, altri si nascondono o combattono, e alcuni sono in prigione, mentre molti membri del TPLF si sono uniti alle forze di difesa del Tigr\u00e8. A causa di ci\u00f2, il Parlamento etiope ha subito passato una legge che considera il TPLF come un'organizzazione terroristica e sopprime completamente la rappresentanza del partito a livello federale, rimuovendone i membri e chiudendone provvisoriamente i seggi. Il 23 marzo 2021, il primo ministro Abiy Ahmed ha riconosciuto per la prima volta che le forze militari eritree sono state nella regione dei Tigr\u00e8 dopo forti pressioni internazionali.\nOrganizzazione.\nNel febbraio del 1975, in un'assemblea plenaria di tutti i membri del TPLF, Sehul venne eletto presidente del movimento, assistito nel suo incarico da tre Comandanti militari e tre Commissari, uno per ciascuna squadra operativa..\nGi\u00e0 nel 1976, con l'aumento del numero dei combattenti, il movimento dovette riorganizzarsi e venne tenuto per questo motivo un Congresso: esso stabil\u00ec la formazione di un organo esecutivo formato dai 7 guerriglieri pi\u00f9 votati dall'assemblea, che avrebbero guidato l'organizzazione per i prossimi tre anni. Subordinati all'organo esecutivo c'erano tre comitati (politico, militare e socio-economico) presieduti ciascuno da uno dei dirigenti esecutivi. Ogni comitato si occupava di determinate questioni: cultura, pubbliche relazioni (interne e ed estere) e propaganda caddero sotto il controllo del comitato politico; l'addestramento degli uomini e la pianificazione tattica delle compagnie, finirono sotto le competenze del Comitato militare; infine la sanit\u00e0 e l'approvvigionamento logistico, furono posti sotto il comitato socio-economico.. Oltre l'organigramma del movimento, il Congresso produsse il manifesto del TPLF, in cui venne espressa l'ideologia del movimento.\nNel congresso del 1979 il Fronte venne nuovamente riorganizzato per gestire l'aumento del numero dei suoi membri, e gli vennero conferite le caratteristiche tipiche di un partito comunista. Il Congresso eleggeva i deputati del Politburo che nominava i membri del Comitato Centrale, l'organo esecutivo che gestiva i 3 grandi comitati, le cui competenze vennero riorganizzate in 17 appositi dipartimenti (6 a quello politico, 6 a quello militare e 5 a quello socio-economico)."}
{"id": "2087650", "revid": "300067", "url": "https://it.wikipedia.org/wiki?curid=2087650", "title": "Cestisti plurivincitori del campionato NBA", "text": "Questa voce raccoglie la lista dei cestisti plurivincitori del campionato NBA.\nL'elenco include i giocatori con un numero minimo di 4 titoli vinti."}
{"id": "2087656", "revid": "1005847", "url": "https://it.wikipedia.org/wiki?curid=2087656", "title": "Elezioni parlamentari in Etiopia del 2005", "text": "Le elezioni parlamentari in Etiopia del 2005 si tennero il 15 maggio per il rinnovo della Camera dei rappresentanti dei popoli."}
{"id": "2087658", "revid": "4711", "url": "https://it.wikipedia.org/wiki?curid=2087658", "title": "NBA Finals 1949", "text": ""}
{"id": "2087666", "revid": "125398767", "url": "https://it.wikipedia.org/wiki?curid=2087666", "title": "Michail Pletn\u00ebv", "text": "Biografia.\nPletn\u00ebv \u00e8 nato in una famiglia di musicisti: il padre suonava la fisarmonica, la madre suonava il pianoforte. All'et\u00e0 di tredici anni, entr\u00f2 al Conservatorio di Mosca, dove studi\u00f2 con i pianisti Jakob Flier e Lev Vlasenko. Nel 1978, appena compiuti ventun anni, vinse il primo premio alla VI edizione del Concorso internazionale \u010cajkovskij, che gli valse un ampio consenso a livello internazionale. L'anno successivo fece il suo debutto negli Stati Uniti.\nNel 1988 fu invitato a suonare a Washington in occasione della conferenza organizzata dalle superpotenze della Terra. Incontr\u00f2 Michail Gorba\u010d\u00ebv, di cui divenne amico. Grazie a questo incontro, ottenne il supporto per fondare due anni pi\u00f9 tardi l'Orchestra nazionale russa, di cui fu il primo direttore.\nPletn\u00ebv ha realizzato molte incisioni, dedicandosi soprattutto alla musica del proprio paese. Ci\u00f2 nonostante ha recentemente inciso tutte le sinfonie di Beethoven per conto della Deutsche Grammophon, con cui ha un contratto di esclusiva dal 1996.\nNel mese di luglio 2010, in seguito alle accuse di alcuni colleghi, \u00e8 stato arrestato in Thailandia, per violenza sessuale su un minore di quindici anni, accuse respinte da Pletn\u00ebv, che ha parlato di \"un malinteso\". Liberato su cauzione, ha disdetto la sua partecipazione ai concerti BBC Proms ed al Festival di Edimburgo per poter meglio preparare la sua difesa.\nProsciolto dalle accuse il 28 settembre 2010, ha ripreso l'attivit\u00e0 concertistica nel dicembre dello stesso anno."}
{"id": "2087671", "revid": "1522738", "url": "https://it.wikipedia.org/wiki?curid=2087671", "title": "Nemesis (Resident Evil)", "text": "Nemesis, conosciuto anche come il Persecutore (\"Pursuer\" in originale), \u00e8 un personaggio immaginario della serie \"Resident Evil\". \u00c8 uno dei mostri pi\u00f9 iconici del franchise e fa la sua prima comparsa nel terzo capitolo.\nStoria.\nIl suo nome deriva dalla dea greca Nemesi. Viene definito l'incarnazione dell'odio della Umbrella nei confronti della S.T.A.R.S. Con l'intento di distruggere ed eliminare ogni prova o testimone che avrebbe potuto rivelare i retroscena riguardanti la corporazione, la fazione europea della Umbrella Corporation decise di inviare il gigante a Raccoon City, con obiettivo primario di eliminare qualsiasi agente rimasto del corpo speciale S.T.A.R.S..\nSu richiesta dei capi della misteriosa organizzazione per cui lavora, Albert Wesker, operando nell'ombra, riesce a carpire diverse informazioni su di lui, soprattutto nelle fasi di combattimento. La sua prima apparizione avviene all'esterno del dipartimento di polizia di Raccoon City dove uccider\u00e0 brutalmente Brad Vickers e inizier\u00e0 una perpetua caccia a Jill. Lo si incontrer\u00e0 in diverse parti del gioco: nella maggior parte delle volte lo scontro sar\u00e0 evitabile, anche se il colosso inseguir\u00e0 Jill anche in altri scenari fino al raggiungimento di una zona sicura.\n\"Ultimate Marvel vs. Capcom 3\".\nNemesis appare anche nel Crossover \"Ultimate Marvel vs. Capcom 3\".\nIl suo scopo rimane quello di eliminare i membri sopravvissuti della squadra S.T.A.R.S., quindi di eliminare Chris Redfield, Jill Valentine e Albert Wesker. Si scontrer\u00e0 con Hulk, Zangief, Wolverine, Mike Haggar ed infine Dottor Destino.\nNel suo finale, il colosso si trova in un laboratorio insieme a Jill Valentine che decide di riprogrammarlo per farlo stare dalla sua parte.\nAspetto fisico.\nCome tutti i Tyrant Nemesis si presenta come un uomo gigantesco, superando di gran lunga i normali zombie in altezza. Nemesis \u00e8 anche pi\u00f9 alto dei Tyrant comuni raggiungendo i 250 centimetri contro i 227 regolari. A differenza di tutti gli altri per\u00f2 non ha lineamenti facciali umani ed \u00e8 privo dell'occhio destro. Indossa un cappotto nero adatto a contenere i suoi tentacoli, \u00e8 calvo e indossa pantaloni e scarpe nere.\nPoteri e abilit\u00e0.\nIn quanto Tyrant le capacit\u00e0 che lo contraddistinguono dai normali zombie sono la sua maggior forza e resistenza fisica. \u00c8 anche molto pi\u00f9 forte di un Tyrant normale essendo forte all'incirca come una dozzina di essi. Secondo i suoi creatori Nemesis sarebbe abbastanza forte da poter fermare un treno in corsa e anche abbastanza resistente da non subire danni gravi. Ci\u00f2 che lo distingue dagli altri Tyrant \u00e8 la sua spiccata intelligenza. \u00c8 infatti in grado di parlare e ubbidire agli ordini molto pi\u00f9 rapidamente. Infine \u00e8 molto veloce a dispetto dell'imponente stazza ed \u00e8 in grado di correre fino a 26 chilometri orari.\nMutazioni.\nDurante lo svolgersi delle vicende a Raccoon City, Nemesis subisce alcune mutazioni.\nLa forma base di Nemesis \u00e8 caratterizzata da un impermeabile limitatore nero, che fungeva sia da protezione ai proiettili, sia come contenimento del corpo del mostro, facendo per\u00f2 da inibitore delle sue vere potenzialit\u00e0. Era equipaggiato con un lanciarazzi ed aveva dei tentacoli nella mano destra che trasmettevano il Virus T al nemico.\nDopo lo scontro nei giardini della torre dell'orologio, Nemesis, sconfitto da Jill, si accascia tra le fiamme e subisce la sua prima mutazione dopo essere stato danneggiato in modo significativo.\nNella seconda forma di Nemesis si nota l'assenza dell'impermeabile: ci\u00f2 non limita pi\u00f9 il mutare del corpo del mostro. Il corpo di Nemesis aumenta le sue dimensioni e si sviluppano dei tentacoli intorno alle mani che gli impediscono l'uso di armi. In compenso, per\u00f2, era in grado di usare i tentacoli non solo per infettare il nemico, ma anche per immobilizzarlo, lanciarlo via o sbatterlo a terra.\nAll'interno della fabbrica abbandonata, Nemesis si scontra con Jill, la quale ha la meglio sul mostro servendosi di un sistema di condutture d'acido per sconfiggerlo. L'acido causa tremendi danni al mostro. Perde i tentacoli e gli arti e gli esplode la testa. Ma \u00e8 straordinariamente ancora vivo. Seguendo Jill all'interno della fabbrica, Nemesis, ormai ridotto ad un ammasso di carne informe, si nutre di un altro Tyrant presente nella stanza della \"Spada di Paracelso\". Ha cos\u00ec avvio la seconda ed ultima mutazione del mostro.\nLa terza mutazione di Nemesis stravolge completamente la sua forma originaria: Gli arti persi nello scontro precedente vengono sostituiti da tentacoli, costringendo il mostro a camminare su quattro zampe, invece che due come in precedenza. Ci\u00f2 limita la sua velocit\u00e0. Il corpo si ingrossa in modo significativo e l'unica arma che ha per attaccare \u00e8 un getto d'acido."}
{"id": "2087677", "revid": "767487", "url": "https://it.wikipedia.org/wiki?curid=2087677", "title": "M2M (gruppo musicale)", "text": "Le M2M sono state un duo pop norvegese, attivo fra il 1999 ed il 2002, composto da Marion Elise Raven e Marit Elisabeth Larsen.\nRaven e Larsen, conosciutesi fin da bambine, cominciarono a lavorare assieme fin dagli anni '90 quando decisero di chiamarsi, M&amp;M ma, essendo questo nome gi\u00e0 utilizzato da un altro gruppo, optarono per M2M.\nStoria.\nIl duo fu scoperto dai produttori norvegesi Kenneth M. Lewis e Kai Rob\u00f8le che procurarono il contratto con la casa discografica Atlantic Records nel 1998.\nIl loro primo singolo, \"Don't Say You Love Me\", \u00e8 uscito nel 1999, ed \u00e8 stato scelto come colonna sonora di Pok\u00e9mon il film - Mewtwo colpisce ancora. Il film ha aiutato la canzone a raggiungere il successo in tutto il mondo e il duo intanto realizza il suo primo album, \"Shades of Purple\", nel 2000, che ha raggiunto la testa della classifica in Norvegia, in diversi paesi asiatici ed \u00e8 entrato nella Top 40 nella maggior parte degli altri paesi.\nNel settembre dello stesso anno, gli Hanson, aprono i loro concerti. In precedenza nel corso dell'anno, hanno eseguito un concerto speciale a Disneyland, in onda il 29 aprile 2002, sotto il nome di \"M2M e BBMak in Concert\", eseguendo sei canzoni passeggiando intorno al parco.\nAltri quattro singoli sono stati estratti dall'album: \"Mirror Mirror\", \"The Day You Went Away\", \"Pretty Boy\" e \"Everything You Do\". La loro abilit\u00e0 con le lingue le ha rese celebri anche in Asia, in quanto traducono alcune delle loro canzoni in mandarino come \"Pretty Boy\". Tuttavia non colsero l'occasione di tradurre il loro grande successo \"The Day You Went Away\" e la cantante taiwanese Cyndi Wang ne fece una sua versione.\nNel 2002 il duo ritorna alla carica con un sound pi\u00f9 maturo (meno orientato al pop) e con il loro secondo album, \"The Big Room\". In due anni, le loro voci erano cambiate, soprattutto quella di Raven. Il primo singolo tratto dall'album \u00e8 stato \"Everything\", seguito da \"What You Do About Me\". Il loro terzo singolo, \"Don't\" \u00e8 uscito solo negli Stati Uniti e in America Latina e \"Wanna Be Where You Are\" \u00e8 uscito nelle Filippine. La promozione per il loro secondo disco include varie apparizioni in TV. Figurano nel 100\u00ba episodio di \"Dawson's Creek\".\nQuell'anno, partecipano anche al Pantene Pro-Voice, una serie di concerti che in andava in onda su MuchMusic. Mentre erano in tourn\u00e9e con Jewel, le M2M vengono abbandonate dalla Atlantic Records, per mancanza di vendite record, anche se l'album ebbe molto successo in Norvegia, Asia e Australia. Anche se le M2M sono state la pi\u00f9 popolare band femminile norvegese, quella di maggior successo, e le pi\u00f9 giovani artiste a ricevere consensi internazionali dopo gli a-ha, si divisero nel settembre dello stesso anno. Attualmente lavorano entrambe come soliste, cantando con i propri nomi."}
{"id": "2087679", "revid": "14430", "url": "https://it.wikipedia.org/wiki?curid=2087679", "title": "Maurizio Enzo Lupi", "text": ""}
{"id": "2087688", "revid": "110657142", "url": "https://it.wikipedia.org/wiki?curid=2087688", "title": "Storia degli Stati Federati di Micronesia", "text": "Gli Stati Federati di Micronesia sono situati nelle Isole Caroline nell'Oceano Pacifico occidentale. Gli antenati dei Micronesiani giunsero intorno a 4000 anni fa. La base del primo aggregamento politico ed economico si ebbe a Yap. Gli esploratori europei - prima Portoghesi in cerca Isole delle spezie (Indonesia) e poi Spagnoli - raggiunsero le Caroline nel XVI secolo. Nello stesso secolo la Spagna ne dichiar\u00f2 il possesso.\nNel 1914 termin\u00f2 l'amministrazione tedesca quando le navi giapponesi presero il controllo militare delle Marshall, Caroline e Marianne Settentrionali.\nIl Giappone le governo a seguito di un mandato della Societ\u00e0 delle Nazioni del 1920. Durante questo periodo, l'occupazione port\u00f2 la presenza stabile di circa 100.000 abitanti di nazionalit\u00e0 giapponese mentre gli indigeni erano circa 40.000. La canna da zucchero, l'estrazione mineraria, la pesca e l'agricoltura tropicale si sono trasformate in quel periodo nelle industrie principali\nLa seconda guerra mondiale ferm\u00f2 bruscamente la prosperit\u00e0 relativa sperimentata durante la gestione civile giapponese. Con la guerra vennero distrutte la maggior parte delle infrastrutture e la popolazione fu sfruttata dai militari giapponesi impoverendoli.\nLe Nazioni Unite crearono nel 1947 il Territorio fiduciario delle Isole del Pacifico che comprendeva Ponape (che includeva Kusaie), Truk, Yap, Palau, le Isole Marshall e Marianne Settentrionali. Gli Stati Uniti d'America ebbero l'amministrazione fiduciaria dei territori e promossero l'economia e l'auto-sostentamento della popolazione.\nIl 10 maggio 1979, quattro dei Territori fiduciari ratificarono una Costituzione che port\u00f2 alla nascita degli Stati Federati di Micronesia. Gli altri distretti fiduciari di Palau, Marshall e Marianne Settentrionali non parteciparono al progetto. L'on. Tosiwo Nakayama, fu il Presidente del Congresso di Micronesia e il primo Presidente degli SFM, i quali ratificarono un Trattato di libera associazione con gli U.S.A., che entr\u00f2 in vigore il 3 novembre 1986, portandoli a una piena indipendenza. Con il Trattato, molti poteri e responsabilit\u00e0 in materia di difesa sono competenza degli USA. Tale Trattato, che pu\u00f2 essere interrotto in qualsiasi momento da entrambi gli Stati, porta alla Micronesia molti aiuti economici."}
{"id": "2087692", "revid": "1776051", "url": "https://it.wikipedia.org/wiki?curid=2087692", "title": "Let 'Em Know", "text": "Let 'Em Know \u00e8 il quarto ed ultimo EP dei Papa Roach pubblicato nel 1999.\nContiene le prime versioni di \"Binge\" \"Snakes\" e \"Thightrope\" inserite nel disco \"Infest\" del 2000 e la prima versione di \"Walking Thru Barbed Wire\" inserita in \"LoveHateTragedy\" del 2002."}
{"id": "2087710", "revid": "116810722", "url": "https://it.wikipedia.org/wiki?curid=2087710", "title": "Francesco Scandone", "text": "Biografia.\nFrancesco Scandone nacque a Montella il 12 novembre del 1868 da una famiglia di piccoli proprietari terrieri. Suo primo educatore fu uno zio sacerdote, Giuseppe Schiavo, che lo spinse poi nella continuazione degli studi. Ottenne da privatista la maturit\u00e0 classica presso il \"Liceo Pietro Colletta\" di Avellino e, nel 1889, si iscrisse alla Facolt\u00e0 di lettere dell'Universit\u00e0 di Napoli dove si laure\u00f2 in Storia Moderna nel 1893 discutendo una tesi sulla storia di Avellino longobarda.&lt;br&gt;La frequentazione, durante gli anni universitari, della casa di Scipione Capone, ex colonnello della Guardia Nazionale, distintosi nella lotta al brigantaggio, mise a disposizione del giovane Scandone una biblioteca di 30.000 volumi, che avrebbe costituito in seguito il nucleo fondante della Biblioteca Provinciale di Avellino. Il giovane matur\u00f2 cos\u00ec l'interesse per la ricerca storica, in particolare per le vicende di Avellino, e in seguito per molti altri comuni dell'Irpinia.\nEbbe le prime esperienze di insegnamento a Gallipoli e poi in altre sedi fino a raggiungere Napoli. Durante tutta la sua attivit\u00e0 di docente non cess\u00f2 mai di frequentare gli archivi storici dai quali attinse materiale per la stesura di 74 opere in gran parte dedicate alla sua terra (\"Storia di Avellino romana\", \"longobarda\", \"feudale\", \"medievale\", \"moderna\", \"L'alta valle del Calore\", \"I due Principati\") edite a partire dal 1911 fino a dopo la sua morte, avvenuta il 13 gennaio 1957.\nCome riconoscimento al suo impegno nella documentazione storica venne chiamato a far parte dell'Accademia Pontaniana, fondata in epoca aragonese e che, negli anni in cui fu da lui frequentata, era presieduta da Benedetto Croce.&lt;br&gt;A Francesco Scandone furono conferite le cittadinanze di Avellino, quale riconoscimento ai suoi studi, e di Roccasecca che egli aveva dimostrato essere il vero luogo natale di San Tommaso, detto d'Aquino. &lt;br&gt;Le sue opere, custodite nelle maggiori biblioteche italiane e straniere (come l'importante \"Documenti per la storia dei comuni dell'Irpinia\" del 1957) rimangono spesso l'unica fonte storica per i comuni dell'Irpinia dopo il terremoto del 23 novembre 1980.\nIl giornalista Felice Scandone era suo figlio.\nRicerche sul luogo di nascita di san Tommaso.\nNel volume \"Per la controversia sul luogo di nascita di S. Tommaso d'Aquino\" ricostruisce in modo dettagliato la storia del tentativo di collocare dapprima a Napoli e poi ad Aquino la nascita di san Tommaso che avrebbe assunto il patronimico d'Aquino non dall'omonima citt\u00e0 di nascita, bens\u00ec dalla contea che quest'ultima ospitava e che fu un possedimento dei d'Aquino fini al 1237.\nA favore dell'ipotesi napoletana pendeva il fatto che nel 1221 l'imperatore Federico II di Svevia aveva posto Landolfo, padre di Tommaso, gi\u00e0 \"miles\" e Giustiziere di Terra di Lavoro, alle dipendenze di Tommaso I d'Aquino (1185-1251) che divenne primo conte di Acerra e vice-re di una vasta zona dell'Italia meridionale.\nLandolfo aveva sposato Donna Teodora, appartenente al ramo Rossi della famiglia Caracciolo con la quale ebbe quattro maschi e cinque femmine."}
{"id": "2087713", "revid": "1573940", "url": "https://it.wikipedia.org/wiki?curid=2087713", "title": "Boophis marojezensis", "text": " \nBoophis marojezensis \u00e8 una rana della famiglia Mantellidae, endemica del Madagascar.\nDescrizione.\n\u00c8 una rana di piccola taglia: i maschi misurano circa 2,5\u00a0cm mentre le dimensioni della femmina non sono note.\nIl dorso \u00e8 di colore bruno pallido con piccole macchie mentre il ventre \u00e8 biancastro. L'iride \u00e8 multicolore: giallo-bruna nella parte superiore, blu-grigiastro nella parte inferiore, con una banda rossastra intorno alla pupilla e un anello periferico turchese.I caratteri dei girini e delle uova non sono ancora stati descritti.\nBiologia.\nLe sue abitudini sono ancora poco note: vive sui rami pi\u00f9 bassi della vegetazione della foresta pluviale, in prossimit\u00e0 dei corsi d'acqua.\nIl richiamo del maschio si articola in 3 note melodiose della durata di 730-780 ms, ripetute 23-30 volte al minuto. La prima nota \u00e8 di breve durata (140 ms), la seconda \u00e8 pi\u00f9 lunga (180 ms) e la terza \u00e8 la pi\u00f9 sostenuta (230 ms) e pi\u00f9 intensa. Il range di frequenza \u00e8 di 3,5 - 4,5 kHz.\nDistribuzione e habitat.\nQuesta specie, endemica del Madagascar, deve il suo epiteto specifico al massiccio del Marojezy, area da cui provenivano i primi esemplari descritti. Il suo areale si estende da nord a sud lungo la fascia di foresta pluviale che occupa la parte orientale dell'isola."}
{"id": "2087714", "revid": "123603734", "url": "https://it.wikipedia.org/wiki?curid=2087714", "title": "Aiguilles d'Arves", "text": "Le Aiguilles d'Arves si trovano nelle Alpi del Delfinato (sottosezione Alpi delle Grandes Rousses e delle Aiguilles d'Arves). \nDescrizione.\nLa montagna comprende:"}
{"id": "2087721", "revid": "726373", "url": "https://it.wikipedia.org/wiki?curid=2087721", "title": "Il sole morir\u00e0", "text": "Il sole morir\u00e0 (\"Le Soleil va mourir\") \u00e8 un romanzo di fantascienza del 1977 dello scrittore francese Christian Grenier. \nTrama.\nNel 2313 in una base di ricerche su Venere dove lavorano un anziano vulcanologo (Pierre), un giovane astrofisico (Stefan) e una laureata in botanica (Monica). Durante il volo di rientro sulla Terra Stefan e Monica si trovano a fronteggiare una minaccia terribile: un campo di asteroidi che hanno cambiato rotta per via del mutamento dell'orbita di Venere. Questi asteroidi hanno una strana forma cubica e sembrano manufatti; Infatti si riveleranno dei rifiuti radioattivi cristallizzati espulsi dall'uomo nel XXI secolo. E questi residui si riveleranno la condanna per tutto il sistema solare.\nCapitoli.\nIl libro \u00e8 diviso in due parti, e in quindici capitoli:"}
{"id": "2087725", "revid": "486946", "url": "https://it.wikipedia.org/wiki?curid=2087725", "title": "Governo Britannico", "text": ""}
{"id": "2087726", "revid": "767487", "url": "https://it.wikipedia.org/wiki?curid=2087726", "title": "Jos\u00e8 Paolinelli", "text": "Carriera.\nHa giocato in Serie A con il Livorno ed in Serie B con la Lucchese ed il Viareggio."}
{"id": "2087735", "revid": "287204", "url": "https://it.wikipedia.org/wiki?curid=2087735", "title": "Pierre Louys", "text": ""}
{"id": "2087741", "revid": "287204", "url": "https://it.wikipedia.org/wiki?curid=2087741", "title": "Gran Premio d'Italia 2002", "text": "Il Gran Premio d'Italia 2002 \u00e8 stato un Gran Premio di Formula 1 disputato il 15 settembre 2002 all'autodromo di Monza. La gara fu vinta da Rubens Barrichello su Ferrari, secondo fu il suo compagno di squadra Michael Schumacher, terzo si piazz\u00f2 l'ex ferrarista Eddie Irvine su Jaguar.\nVigilia.\nAspetti sportivi.\nAlex Yoong riprese il suo posto alla Minardi dopo essere stato sostituito per due gare dal collaudatore Anthony Davidson.\nAspetti tecnici.\nNella terzultima gara stagionale, sulla veloce pista di Monza, le scuderie si concentrarono principalmente sulla ricerca di un assetto con un bassissimo carico aerodinamico che non penalizzasse troppo le vetture nelle violente frenate che caratterizzano il tracciato italiano. Tutte le squadre portarono in pista alettoni posteriori con profili molto ridotti, mentre alcune scuderie, tra le quali Williams e McLaren, introdussero soluzioni inedite anche per quanto riguardava l'alettone anteriore. Diversi motoristi fornirono ai propri team di riferimento delle versioni potenziate dei rispettivi propulsori; si mise in luce la BMW, che dichiar\u00f2 di aver fatto raggiungere al proprio motore una potenza massima di 900 cavalli a 19000 giri al minuto.\nProve libere.\nRisultati.\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove di sabato mattina i risultati furono i seguenti:\nQualifiche.\nResoconto.\nMontoya sfrutt\u00f2 la grande potenza del motore BMW da qualifica per conquistare la settima pole position stagionale. Il pilota colombiano effettu\u00f2 la sua migliore prestazione ad una velocit\u00e0 media di 259,827 km/h, la pi\u00f9 alta mai fatta registrare su un giro fino a quel momento: il record precedente, 258,983 km/h di media, era stato fatto segnare da Keke Rosberg nelle prove del Gran Premio di Gran Bretagna 1985, alla guida di una Williams - Honda. Alle spalle di Montoya si piazzarono Michael Schumacher, Ralf Schumacher e Barrichello.\nIrvine fece segnare la migliore prestazione stagionale per la Jaguar, conquistando la quinta posizione in griglia davanti alle McLaren di R\u00e4ikk\u00f6nen (penalizzato per un incidente con Sato durante le prove libere) e Coulthard ed al compagno di squadra De la Rosa. Le Renault, penalizzate dalla scarsa potenza del propulsore, furono relegate nella seconda parte dello schieramento, con Trulli undicesimo e Button diciassettesimo.\nWarm up.\nNel warm up di domenica mattina i migliori tempi furono i seguenti:\nGara.\nResoconto.\nAll'avvio del giro di formazione Trulli ebbe un problema che lo costrinse a partire dal fondo dello schieramento. Al via Michael Schumacher scatt\u00f2 meglio di Montoya, che per\u00f2 lo chiuse con decisione. Entrambi furono sopravanzati da Ralf Schumacher, che per\u00f2 tagli\u00f2 la prima variante, imitato dal compagno di squadra. Pi\u00f9 indietro Coulthard tampon\u00f2 il suo compagno di squadra, rompendo l'alettone anteriore e scivolando nelle retrovie. Al termine del primo passaggio Ralf Schumacher si trovava in testa davanti a Montoya, Barrichello, Michael Schumacher, R\u00e4ikk\u00f6nen, Irvine e McNish. Barrichello mise immediatamente pressione a Montoya, che fatic\u00f2 a contenere l'attacco del brasiliano, mentre la Williams comunic\u00f2 a Ralf Schumacher che, per via del taglio della prima variante subito dopo la partenza, avrebbe dovuto dare strada al compagno di squadra per non incorrere in penalit\u00e0. Il pilota tedesco esegu\u00ec l'ordine nel corso del quinto passaggio, ma pochi attimi dopo il motore della sua Williams cedette, costringendolo al ritiro.\nNel frattempo Barrichello pass\u00f2 Montoya, cominciando subito a girare con un ritmo molto pi\u00f9 veloce di quello del rivale. Una tornata pi\u00f9 tardi anche Michael Schumacher sopravanz\u00f2 il colombiano della Williams. Pi\u00f9 indietro Panis conquist\u00f2 la settima posizione ai danni di Salo, entrando in zona punti al 12\u00ba passaggio, quando McNish, autore fino a quel momento di un'ottima gara al sesto posto, dovette abbandonare la gara per un guasto ad una sospensione. Al 15\u00ba giro Massa e De la Rosa, in lotta per il dodicesimo posto, vennero a contatto: il pilota brasiliano fu ritenuto responsabile della collisione dai commissari, che gli inflissero dieci posizioni di penalit\u00e0 sulla griglia di partenza nel successivo Gran Premio degli Stati Uniti.\nAl 19\u00ba giro Barrichello, in testa con un vantaggio di oltre sedici secondi sul compagno di squadra, rientr\u00f2 ai box per la prima sosta, tornando in pista in seconda posizione. Il pilota brasiliano era tra i pochi, insieme a Panis e Heidfeld, ad avere scelto una strategia sulle due soste. Al 28\u00ba giro si ferm\u00f2 ai box Michael Schumacher: il pilota tedesco rientr\u00f2 in pista in seconda posizione davanti a Montoya, che effettu\u00f2 il proprio rifornimento nel corso del 30\u00ba passaggio. Nella stessa tornata sulla McLaren di R\u00e4ikk\u00f6nen cedette il motore. Tre giri pi\u00f9 tardi anche Montoya fu costretto al ritiro per il cedimento di una sospensione. Dietro a Barrichello e Michael Schumacher vennero quindi a trovarsi Irvine, Panis, Trulli e Button. Al 37\u00ba giro Barrichello effettu\u00f2 il secondo pit stop, rientrando in pista davanti al compagno di squadra. Panis si ferm\u00f2 per la sua seconda sosta al 41\u00ba passaggio, scendendo in sesta posizione. Negli ultimi giri i piloti della Ferrari rallentarono per effettuare un arrivo in parata: Barrichello vinse davanti a Schumacher, Irvine (che port\u00f2 la Jaguar-Ford a podio per la seconda volta dopo il Gran Premio di Monaco dell'anno precedente), Trulli, Button e Panis, che negli ultimi giri resistette agli attacchi del rimontante Coulthard.\nFonti.\nTutti i dati statistici sono tratti da Autosprint n.38/2002"}
{"id": "2087742", "revid": "101175", "url": "https://it.wikipedia.org/wiki?curid=2087742", "title": "Gran Premio motociclistico d'Olanda 2003", "text": "Il Gran Premio motociclistico d'Olanda 2003 corso il 28 giugno, \u00e8 stato il settimo Gran Premio della stagione 2003 e ha visto vincere: la Honda di Sete Gibernau in MotoGP, Anthony West nella classe 250 e Steve Jenkner nella classe 125.\nIl pilota australiano West e quello tedesco Jenkner realizzano la prima vittoria nel motomondiale."}
{"id": "2087748", "revid": "108504919", "url": "https://it.wikipedia.org/wiki?curid=2087748", "title": "Geografia degli Stati Federati di Micronesia", "text": "Da un punto di vista geografico, gli Stati Federati di Micronesia (SFM) son composti da 607 isole distribuite su 2.900\u00a0km, dell'arcipelago delle Isole Caroline a est delle Filippine. Sono costituiti da quattro gruppi di isole: Yap, Chuuk (chiamata Truk fino al gennaio 1990), Pohnpei (chiamata Ponape fino a Novembre 1984), e Kosrae (chiamata Kusiae). La capitale federale \u00e8 Palikir, sull'isola Pohnpei. Separate dai quattro gruppi di isole, vi sono Nukuoro e Kapingamarangi, geograficamente e politicamente appartenenti alla Micronesia, ma linguisticamente e culturalmente parte della Polinesia: le lingue parlate in queste due isole sono samoane della famiglia delle lingue polinesiane.\nClima.\nGli SFM godono di un clima tropicale e temperature calde durante l'anno. La pioggia \u00e8 generalmente abbondante, e Pohnpei \u00e8 reputata uno dei luoghi pi\u00f9 piovosi della terra, con una piovosit\u00e0 di 8,4\u00a0m di pioggia all'anno.\nI tifoni tropicali sono una minaccia che ricorre annualmente, specialmente per gli atolli con poca altitudine. La siccit\u00e0 si presentano periodicamente specie quando la condizione climatica del Ni\u00f1o si sposta nel Pacifico occidentale.\nDati geografici.\nPosizione:\nOceania\nCoordinate geografiche: \nArea:\n\"total:\"\n702\u00a0km\u00b2\n\"land:\"\n702\u00a0km\u00b2\n\"water:\"\n0\u00a0km\u00b2\n\"note:\"\ninclusa Pohnpei, Chuuk, Yap, e Kosrae\nCoste:\n6,112\u00a0km\nTerritorio marittimo:\n\"zona economica esclusiva:\"\n200\u00a0nm (370\u00a0km)\n\"mare territoriale:\"\n12\u00a0nm\nClima:\ntropicale\nTerreno:\nisole di varia origine geologica, con montagne non molto alte, atolli corallini; vulcani spenti su Pohnpei, Kosrae, e Chuuk.\nAltitudine:\n\"punto pi\u00f9 basso:\"\nOceano Pacifico, 0 m\n\"punto pi\u00f9 alto:\"\nNahnalaud, 782\u00a0m, a Pohnpei\nRisorse naturali:\nforeste, prodotti marini, depositi marini di minerali\nDisastri naturali:\ntifoni (da giugno a dicembre)"}
{"id": "2087751", "revid": "1573940", "url": "https://it.wikipedia.org/wiki?curid=2087751", "title": "Christian Grenier", "text": " Altri suoi generi letterari sono la fantascienza e il poliziesco.\nBiografia.\nNato a Parigi nel 1945 da due attori di teatro, Christian Grenier \u00e8 immerso sin dall'infanzia nel teatro a tal punto di voler diventare attore. I suoi genitori sono contrari, quindi sceglie di studiare lettere e di diventare insegnante. \u00c8 alle scuole medie che scopre la passione per la fantascienza; dalla progressiva conquista dello spazio, sin dalla fine degli anni '50, vuole esplorare l'universo.\nHa ricevuto il Premio ORTF nel 1972 con il suo libro \"La macchina\", che segna l'inizio della sua carriera come scrittore.\nNel 1990 lasci\u00f2 il suo lavoro da insegnante e si dedic\u00f2 completamente alla scrittura e alla cura di sua moglie e dei suoi due amati bambini."}
{"id": "2087753", "revid": "767487", "url": "https://it.wikipedia.org/wiki?curid=2087753", "title": "Edgar Saltus", "text": "Biografia.\nGrazie alle sue conoscenza nel campo della filosofia e amicizie dell'epoca i suoi scritti raccontano le gesta dei personaggi pi\u00f9 influenti dell'epoca vittoriana come Oscar Wilde.\nOpere.\nFra le sue opere pi\u00f9 importanti:\nFilmografia.\nDalle sue opere sono stati adattati per lo schermo due film:"}
{"id": "2087754", "revid": "1305772", "url": "https://it.wikipedia.org/wiki?curid=2087754", "title": "Lasciami entrare (romanzo)", "text": "Lasciami entrare (\"L\u00e5t den r\u00e4tte komma in\") \u00e8 un romanzo horror del 2004 dello scrittore svedese John Ajvide Lindqvist.\nLe vicende si svolgono nell'inverno del 1981 a Blackeberg, sobborgo di Stoccolma, dove nasce un rapporto d'amicizia tra il dodicenne Oskar e una ragazzina vampiro di nome Eli. Il libro si concentra sul lato pi\u00f9 oscuro dell'umanit\u00e0, trattando temi attuali come il bullismo, la sociopatia, la droga, la diffusione della criminalit\u00e0 giovanile, la pedofilia, la prostituzione e l'omicidio, il tutto alla luce di un racconto che si fonda su una base evidentemente soprannaturale.\nQuesto romanzo, accostato in qualche caso ad opere dello scrittore statunitense Stephen King, rappresenta in effetti una sorta di ideale evoluzione del suo romanzo \"Le notti di Salem\" del 1977, in cui, in modo analogo, si utilizzava il racconto di terribili vicende di vampirismo come occasione per interrogarsi anche su alcuni aspetti negativi e inquietanti che dominano il tessuto sociale contemporaneo.\nLa parte iniziale del libro, con una descrizione accurata dell'ambiente sociale in cui si muovono i personaggi, si contrappone in modo inatteso allo sviluppo spaventosamente orrorifico che domina la seconda met\u00e0 dell'opera, dove la narrazione cinica e distaccata dell'autore acuisce lo smarrimento e l'effetto spaesante provocato da non poche situazioni di estrema violenza. \nIl romanzo \u00e8 stato un best seller in Svezia e successivamente \u00e8 stato tradotto in diverse lingue, tra cui tedesco, russo e inglese.\n\u00c8 stato tradotto in italiano da Marsilio Editore il 26 ottobre 2006.\nTrama.\nLa storia \u00e8 ambientata nel 1981; Oskar \u00e8 un bambino di dodici anni che vive a Blackeberg (Stoccolma) con l'amorevole madre e vede solo occasionalmente il padre, un alcolizzato che vive in campagna. A scuola Oskar viene brutalmente bullizzato, ragion per cui ha sviluppato morbosi interessi per la criminalit\u00e0 e la medicina legale, oltre che a tenere un album in cui colleziona articoli di giornali su omicidi.\nUn giorno Oskar fa amicizia con Eli, una sua coetanea che si \u00e8 trasferita nella casa accanto insieme un uomo pi\u00f9 anziano di nome H\u00e5kan, un ex insegnante che \u00e8 stato licenziato in quanto scoperto in possesso di materiale pedopornografico. In realt\u00e0 Eli \u00e8 una vampira secolare che ha subito la trasformazione da bambina, ragion per cui \u00e8 eternamente bloccata in un corpo e una mentalit\u00e0 giovanili. I due ragazzi stringono un forte legame e lei lo aiuta a difendersi dai suoi persecutori. Col passare del tempo si aprono sempre di pi\u00f9 l'un l'altra riguardo loro stessi, inclusi storie della vita umana di Eli: originariamente era un bambino di nome Elias che venne castrato pi\u00f9 di duecento anni prima quando fu vampirizzato e nel presente si identifica e viene riconosciuto come una femmina.\nH\u00e5kan \u00e8 infatuato di Eli e l'assiste procurandole sangue dei vivi; ci\u00f2 gli provoca dei rimorsi di coscienze e sceglie come vittime persone che pu\u00f2 sopraffare fisicamente ma non troppo giovani, pagato dalla vampira per farlo. Un giorno l'uomo accetta di uscire a compiere il lavoro a condizione di passare una notte con Eli dopo che lei si \u00e8 nutrita, a patto che possa solo toccarla senza spingersi oltre.\nH\u00e5kan cerca di prendere del sangue fresco, ma fallisce e viene catturato; riesce a sfigurarsi con dell'acido prima dell'arresto, cos\u00ec che la polizia non possa rintracciare Eli attraverso lui. Eli lo va a trovare in ospedale, dove l'uomo le offre di bere il suo sangue e si ubriaca. Eli lo morde, ma non riesce a ucciderlo a causa dell'intervento di una guardia e H\u00e5kan si getta dalla finestra per non diventare un vampiro; il tentativo di suicidio fallisce e l'uomo si risveglia come un vampiro privo di intelligenza mosso solo dal suo desiderio per Eli. Quindi insegue la bambina ininterrottamente finch\u00e9 non la intrappola in uno scantinato dove prova a violentarla, ma lei riesce a fuggire. Successivamente H\u00e5kan, ferito, viene distrutto da Tommy (vicino e amico di Oskar) quando per sbaglio si chiude con lui nel seminterrato.\nNel frattempo Lacke, l'alcolista della citt\u00e0, sospetta che il suo migliore amico Jocke sia stato ucciso da un bambino (infatti la responsabile \u00e8 Eli, che ne ha bevuto il sangue). Successivamente Eli attacca Virginia, la fidanzata di Lacke, ma l'uomo riesce a respingerla; ci\u00f2 salva la donna, che per\u00f2 inizia a trasformarsi in vampira. Virginia non si accorge della sua trasformazione finch\u00e9 non cerca di prolungare la sua vita bevendo il proprio sangue e scopre che l'esposizione al sole le brucia la pelle; dopo essere stata ricoverata in ospedale, capisce cosa le \u00e8 successo e si uccide esponendosi deliberatamente alla luce del sole. Lacke intende vendicare Virginia, ma viene ostacolato da Oskar ed Eli.\nUn giorno Oskar reagisce e ferisce Johnny, un bullo che lo perseguitava; Jimmy, fratello maggiore del ragazzo, lo insegue e cerca di ferirlo in rappresaglia, fallendo. Il bambino arriva a dare fuoco alle loro scrivanie, distruggendo un prezioso album fotografico appartenente al loro padre. I due raggiungono quindi Oskar nella piscina locale e tentano di annegarlo, ma Eli interviene e lo salva, decapitando i due fratelli; dopodich\u00e9, Eli e Oskar fuggono dalla citt\u00e0 con il denaro di lei.\nTitolo.\nIl titolo originale, che tradotto significa \"Fai entrare quello giusto\", fa riferimento alla canzone di Morrissey \"Let the Right One Slip In\", inserita nell'edizione speciale dell'album \"Viva Hate\", ma fa anche riferimento alla caratteristica dei vampiri, secondo cui non possono entrare in una casa se non espressamente invitati a farlo.\nAdattamento cinematografico.\nNel 2008 \u00e8 stato realizzato un adattamento cinematografico diretto dal regista svedese Tomas Alfredson, distribuito in Italia con il titolo identico al libro, \"Lasciami entrare\". La Bad Robot Productions ha acquistato i diritti del romanzo per realizzare un remake di produzione americana affidando la regia a Matt Reeves: \"Blood Story\" (\"Let Me In\") \u00e8 uscito negli Stati Uniti il 10 ottobre 2010.."}
{"id": "2087755", "revid": "599013", "url": "https://it.wikipedia.org/wiki?curid=2087755", "title": "Ennio Falco", "text": "Ai Giochi della XXVI Olimpiade di Atlanta del 1996 ha vinto la medaglia d'oro realizzando una doppietta con Andrea Benelli giunto terzo. Nelle tre successive edizioni non \u00e8 mai riuscito a raggiungere la finale a sei piazzandosi due volte 14\u00b0 (Sydney 2000 e Pechino 2008) e una volta 21\u00b0 (Atene 2004).\nDetiene il record mondiale di skeet a squadre con 365 punti, realizzato il 3 agosto 2006 a Zagabria insieme ad Andrea Benelli e Valerio Luchini.\nPalmar\u00e8s.\nAltri premi.\nAi precedenti si aggiungono anche"}
{"id": "2087758", "revid": "148782", "url": "https://it.wikipedia.org/wiki?curid=2087758", "title": "John Ajvide Lindqvist", "text": "Biografia.\nNato e cresciuto a Blackeberg, un sobborgo nei pressi di Stoccolma, ha lavorato per dodici anni come prestigiatore e cabarettista, ha scritto testi per il teatro e la televisione, lavorando come autore delle battute di molti comici svedesi.\nPubblica il suo primo romanzo nel 2004, \"L\u00e5t den r\u00e4tte komma in\", pubblicato in Italia con il titolo \"Lasciami entrare\" da Marsilio Editore. Il romanzo, divenuto un best seller in Svezia e pubblicato in 12 lingue, \u00e8 un horror vampiresco che racconta l'amicizia tra un bambino e una ragazzina vampiro. Dal romanzo \u00e8 stato tratto un film omonimo diretto da Tomas Alfredson e sceneggiato dallo stesso Lindqvist, che ha ridotto l'opera narrativa eliminando personaggi ed interi episodi, ma ha saputo conservare gli sviluppi essenziali, permettendo alla pellicola di raccogliere molte recensioni favorevoli nei numerosi festival in cui \u00e8 stata proposta, e un buon successo di pubblico alla sua uscita nelle sale. Nel 2010 \u00e8 stato inoltre realizzato un remake in lingua inglese.\nNel 2005 pubblica il suo secondo romanzo \"L'estate dei morti viventi\" (\"Hanteringen av od\u00f6da\"); a differenza del primo romanzo in questa opera si parla di zombi, genere da lui sempre apprezzato, soprattutto nelle opere di Lucio Fulci. Come il suo primo romanzo, anche questa opera sar\u00e0 adattata per il grande schermo.\nNel corso del 2010 esce \"Il porto degli spiriti\", cui seguir\u00e0 un ulteriore adattamento cinematografico ancora con la collaborazione di Tomas Alfredson.\nDal racconto \"Confine\" nella raccolta \"Muri di carta\" \u00e8 stato tratto nel 2018 il film Border - Creature di confine."}
{"id": "2087759", "revid": "92920", "url": "https://it.wikipedia.org/wiki?curid=2087759", "title": "Skyrunning", "text": "Lo skyrunning \u00e8 un insieme di discipline sportive di corsa che si svolgono in ambienti d'alta montagna su percorsi come sentieri, morene, rocce o neve (asfalto inferiore al 15%), a quote che possono raggiungere o superare i \u00a0m.\nLo skyrunning \u00e8 stato riconosciuto come disciplina sportiva dal Comitato olimpico nazionale italiano nel 2017 sotto l'alpinismo, differenziandolo dall'atletica leggera. Dal 2008 le gare sono regolamentate dalla International Skyrunning Federation (ISF), organismo sportivo internazionale che sostituisce la Federation for Sport at Altitude (FSA), fondato a sua volta nel 1995.\nLa federazione patrocina un circuito di gare di livello mondiale, le Skyrunner World Series, i circuiti nazionali Skyrunner National Series, il circuito dedicato ai Vertical Kilometer, il Vertical Kilometer World Circuit, e il circuito di gare sulle scale dei grattacieli, il Vertical World Circuit. Ai circuiti si aggiungono i campionati dell'ISF: Skyrunning World Championships, Skyrunning Continental Championships e SkyGames.\nIn ambito italiano la Federazione Italiana Skyrunning (FISky) rappresenta lo sport e organizza annualmente il Campionato italiano skyrunning.\nCaratteristiche.\nLe gare si svolgono prevalentemente fuori strada, lungo percorsi di alta montagna caratterizzati per lo pi\u00f9 da una tipologia di terreno sconnesso, che possono comprendere tratti innevati o ghiacciati la cui difficolt\u00e0 alpinistica non supera per\u00f2 il secondo grado di difficolt\u00e0.\nDiscipline dello skyrunning.\nLe varie discipline dello skyrunning sono:"}
{"id": "2087761", "revid": "486946", "url": "https://it.wikipedia.org/wiki?curid=2087761", "title": "Afrer\u00e0", "text": ""}
{"id": "2087763", "revid": "767487", "url": "https://it.wikipedia.org/wiki?curid=2087763", "title": "Grande Ruine", "text": "La Grande Ruine (3.765 ) \u00e8 una montagna del Massiccio des \u00c9crins nelle Alpi del Delfinato. Si trova nel dipartimento delle Alte Alpi.\nCaratteristiche.\nLa montagna \u00e8 formata da due vette ben distinte, separate dalla \"Breccia Giraud-L\u00e9zin\": la \"Punta Brevoort\" a sud (3.765\u00a0m) ed il \"Pic Ma\u00eetre\" a nord (3.726\u00a0m).\nSalita alla vetta.\nLa \"Punta Brevoort\" \u00e8 stata salita per la prima volta dalla \"Mademoiselle Brevoort\" e William Auguste Coolidge con le guide Christian Almer (padre), Peter Michel (figlio), Christian Roth et Peter Bluer il 19 luglio 1873 per quella che \u00e8 ancora oggi la via normale.\nIl \"Pic Ma\u00eetre\" \u00e8 stato salito da J. Ma\u00eetre con Pierre Gaspard padre e figli e Maxime Bourbon il 29 luglio 1887.\nL'ascensione classica alla Grande Ruine (\"Punta Brevoort\") si compie a partire dal \"Rifugio Ad\u00e8le Planchard\". Questa ascensione, molto frequentata, \u00e8 una grande classica del massiccio.\nPartendo dal rifugio, l'ascensione \u00e8 breve e facilmente individuabile. Dapprima su ghiacciaio, e poi un breve tratto su rocce ripide proprio sotto la cima. Necessario equipaggiamento alpinistico.\nIl panorama dalla cima \u00e8 considerato da alcuni il pi\u00f9 bello del massiccio degli Ecrins."}
{"id": "2087770", "revid": "118242376", "url": "https://it.wikipedia.org/wiki?curid=2087770", "title": "Lago Giulietti", "text": "Il lago Giulietti (conosciuto anche come \"lago Afrera\" o \"Egoghi Bad\") \u00e8 un lago vulcanico dell'Etiopia, \u00e8 salato e endoreico, posto nella regione di Afar, con una superficie di 100 km quadrati.. Gli esploratori italiani Ludovico M. Nesbitt, Tullio Pastori e Giuseppe Rosina furono i primi europei a raggiungere questa regione nel 1928 e a far conoscere la Dancalia al resto del mondo. \nUn altro esploratore italiano, Raimondo Franchetti, che ripercorse la depressione dancala nel 1929, volle ricordare l'esploratore italiano Giuseppe Maria Giulietti, ucciso molti anni prima nella regione, dando il suo nome al grande lago scoperto l'anno precedente. I resti dell'esploratore furono ritrovati nei pressi dello specchio d'acqua e riportati in patria. L'unica isola del lago, l'isola Franchetti (nota anche come isola Deset) \u00e9 nota per essere l'isola pi\u00f9 al di sotto del livello del mare al mondo. "}
{"id": "2087772", "revid": "72396", "url": "https://it.wikipedia.org/wiki?curid=2087772", "title": "Oncocerida", "text": "Gli Oncocerida sono un ordine di molluschi cefalopodi estinti, appartenenti alla sottoclasse \"Nautiloidea\", conosciuti dall'Ordoviciano Medio al Carbonifero Inferiore. Queste forme sono ritenute da diversi ricercatori come i progenitori dei \"Nautilida\", gruppo di cui fanno parte i nautiloidi moderni.\nDescrizione.\nGli \"Oncocerida\" sono caratterizzati da un sifone piuttosto sottile, in posizione sub-ventrale, generalmente privo di strutture interne (anche se in talune forme avanzate possono svilupparsi depositi intrasifonali di tipo actinosifonato, a lamelle radiali). \"I colletti sifonali\" sono \"ortocoanitici\" o \"sub-ortocoanitici\" nelle forme giovanili, per divenire \"cirtocoanitici\" nell'adulto, con \"anelli di connessione\" inflati, ellissoidali.\nLa morfologia della conchiglia \u00e8 molto variabile. Nella maggior parte delle forme pi\u00f9 primitive prevale una conchiglia di tipo \"cirtocono\" \"brevicono\" (cio\u00e8 debolmente ricurva e breve), sovente compressa, con camera di abitazione bulbosa molto sviluppata in rapporto alla lunghezza totale della conchiglia (forme \"longidome\"), mentre nelle forme avanzate abbiamo una variet\u00e0 notevole di tipi di avvolgimento: \"girocono\" (avvolgimento planispirale con giri non a contatto tra loro), \"torticono\" (con avvolgimento elicoidale), \"serpenticono\" (avvolgimento planispirale con giri a contatto) e \"nautilocono\" (planispirale involuto, con ampio ricoprimento dei giri); pi\u00f9 rare le forme ortocone e cirtocone \"longicone\" (allungate). Un elemento distintivo \u00e8 l'apertura, spesso costretta nelle forme adulte, con peristoma articolato (in molti casi stellato o a forma di T, con seno iponomico lungo e stretto, in posizione posteriore).\nHabitat.\nSi tratta di forme probabilmente di fondo, bentoniche o necto-bentoniche, poco mobili. La posizione di vita era probabilmente con la conchiglia orientata verso l'alto e il capo verso il basso. L'estrema costrizione dell'apertura in molte forme \u00e8 stata interpretata come adattamento ad una dieta di tipo \"microfago\" (composta cio\u00e8 di microorganismi), anche se tale interpretazione non \u00e8 affatto univoca tra gli autori. La camera di abitazione \u00e8 caratterizzata dalla presenza di profonde impronte muscolari, che fanno pensare alla possibilit\u00e0 di movimenti di estroflessione di parte della massa cefalica o delle strutture nutritive dall'apertura. Comunque sia, sicuramente l'apertura contratta costituisce un carattere legato alla maturit\u00e0 sessuale dell'individuo e alla cessazione della crescita della conchiglia, e sembrerebbe indicare un cambiamento nello stile di vita e nel tipo di nutrizione tra forme giovanili e forme adulte."}
{"id": "2087773", "revid": "124084351", "url": "https://it.wikipedia.org/wiki?curid=2087773", "title": "Helstar", "text": "Gli Helstar sono un gruppo musicale heavy metal statunitense formatosi a Houston in Texas nel 1982.\nStoria del gruppo.\nGli Helstar sono un gruppo heavy metal americano. Hanno pubblicato nel 1984 il loro primo album, \"Burning Star\" per la Combat Records, la stessa etichetta che stava promuovendo gruppi come Megadeth e Exodus. Dopo non molto tempo tre dei membri originali hanno abbandonato il gruppo: Hector Pavon, Tom Rodgers e Paul Medina.\nNel 1986 dunque pubblicano un altro album, \"Remnants of War\", dopo la quale produzione il gruppo lascer\u00e0 l'etichetta, trasferendosi a Los Angeles (non senza cambio di formazione: assunsero Andre' Corbin alla chitarra e Frank Ferreira alla batteria) nel 1987.\nSiglano un contratto con la Metal Blade, e con questa produrranno il loro terzo album, \"A Distant Thunder\", nel 1988. Dopo questo gli Helstar intraprenderanno il loro primo tour europeo, facendo da opener alla pi\u00f9 blasonata band di Yngwie Malmsteen, la Yngwie Malmsteen's Rising Force al Masters Of Rock in Belgio. Passeranno anche attraverso Paesi Bassi, Germania e Svizzera, con i Tankard e i Vendetta.\nMa \u00e8 nel 1989 che gli Helstar producono il loro album pi\u00f9 rappresentativo, \"Nosferatu\". Purtroppo questo lavoro \u00e8 stato accolto, inizialmente, con freddezza, e solamente col tempo sar\u00e0 rivalutato.\nInfatti la casa discografica, insoddisfatta, non li sosterr\u00e0 pi\u00f9 e, con il morale ormai a terra, il gruppo andr\u00e0 sempre pi\u00f9 alla deriva. Abbandoneranno il gruppo Andre' Corbin e Frank Ferreira, e il gruppo cercher\u00e0 di produrre un demo, che per\u00f2 non verr\u00e0 assolutamente preso in considerazione dalle case discografiche. Dopo questo, Larry abbandona la band, causando lo scioglimento della band. James Rivera ha diverse volte provato a ricostituire il gruppo con diverse formazione (sotto il nome di Helstar), ma nessuna di queste ha prodotto qualcosa anche di solo vicino alla qualit\u00e0 degli Helstar originali.\nDal 2001, grazie alle riunioni organizzate da James Rivera e dal bassista Jerry Abarca, sono stati prodotti diversi album live, ma non \u00e8 stato composto niente di nuovo.\nNel 2006, per la prima volta da oltre 15 anni, anche Larry Barragan si \u00e8 riunito agli Helstar che quindi hanno dichiarato di essere nuovamente in attivit\u00e0. Insieme a Rivera, Abarca e Barragan, si sono riuniti anche il chitarrista di \"Remnants of War\", Robert Trevino e il batterista di \"Multiples of Black\", Russell De Leon. Con questa formazione hanno pubblicato \"Sins of the Past\", un greatest hits di canzoni registrate nuovamente e originariamente contenute nei primi quattro album della band, con l'aggiunta di due canzoni inedite che verranno poi incluse in una nuova versione sull'album del 2008 intitolato \"The King of Hell\".\nNel 2010, il batterista \u00e8 stato sostituito da Mikey Lewis e nel 2013 gli Helstar hanno annunciato che il bassista Jerry Abarca si \u00e8 momentaneamente separato dalla band a causa di una malattia allo stomaco. Per le esibizioni dal vivo di quel periodo \u00e8 stato ingaggiato il bassista Michael LePond. Nel 2014 gli Helstar hanno pubblicato \"This Wicked Nest\" e nel mese di agosto del 2016 \u00e8 uscito il loro decimo album intitolato \"Vampiro\", che ha visto l'ingresso nella formazione di Garrick Smith al basso (entrato nella band gi\u00e0 nel 2014) e di Andrew Atwood alla chitarra in sostituzione di Rob trevino."}
{"id": "2087774", "revid": "278830", "url": "https://it.wikipedia.org/wiki?curid=2087774", "title": "Lasciami entrare (film)", "text": "Lasciami entrare (\"L\u00e5t den r\u00e4tte komma in\", ; internazionalmente noto come \"Let the Right One In\") \u00e8 un film horror diretto da Tomas Alfredson, adattamento cinematografico dell'omonimo romanzo di John Ajvide Lindqvist, che \u00e8 anche autore della sceneggiatura. Il film ha vinto numerosi premi tra cui un Best Narrative Feature al Tribeca Film Festival.\nIl film \u00e8 stato distribuito nelle sale italiane il 2 gennaio 2009.\nTrama.\nNel 1981 in una fredda notte di Stoccolma, Oskar, un mite ragazzino di 12 anni, maltrattato e picchiato dai compagni di scuola nell'indifferenza sia della madre Yvonne che del padre, conosce Eli, una strana ragazzina dai lineamenti gitani, che si \u00e8 trasferita da poco nel suo quartiere, Blackeberg, con un uomo di mezza et\u00e0 di nome H\u00e5kan.\nInizialmente Eli informa Oskar che non possono essere amici ma, col passare del tempo, iniziano a stringere una relazione sempre pi\u00f9 stretta, con Oskar che le presta il suo cubo di Rubik e con una serie di messaggi in codice Morse che si scambiano attraverso il muro dei due appartamenti adiacenti. Dopo aver interrogato Oskar su un taglio sulla sua guancia, Eli scopre che il ragazzo \u00e8 vittima di bullismo da parte dei compagni di scuola e lo incoraggia a difendersi. Ci\u00f2 ispira Oskar a iscriversi alle lezioni di allenamento di sollevamento pesi dopo la scuola.\nIntanto iniziano a verificarsi efferati e misteriosi omicidi da parte di H\u00e5kan per raccogliere sangue fresco per Eli, ma anche da parte della stessa ragazza. H\u00e5kan, per\u00f2, viene scoperto e si versa acido cloridrico concentrato sulla propria faccia, sfigurandola, per impedire alle autorit\u00e0 di essere identificato. Eli viene a sapere che H\u00e5kan \u00e8 stato portato in ospedale e scala l'edificio per accedere alla sua stanza dove H\u00e5kan le offre il collo per nutrirsi. Rimasta sola, Eli va nell'appartamento di Oskar e trascorre la notte con lui e gli comunica che lei non \u00e8 una ragazza come sembra. Oskar sembra ignorare o accettare la natura poco chiara di Eli.\nDurante una gita sul lago per il pattinaggio su ghiaccio, alcuni compagni di studio minacciano Oskar che finalmente reagisce e colpisce il capo dei bulli, Conny, con un palo sul lato della testa, spaccandogli l'orecchio. Qualche tempo dopo, Oskar mostra a Eli un posto privato che conosce e qui, ignaro del fatto che Eli sia un vampiro, suggerisce di formare un legame di sangue e si procura un taglio sulla mano, chiedendo a Eli di fare lo stesso. Eli, assetata di sangue, rivela la sua natura prima di scappare.\nRendendosi conto della situazione, Oskar affronta Eli, che ammette la sua reale natura. Inizialmente Oskar \u00e8 sconvolto dalla necessit\u00e0 di Eli di uccidere le persone per sopravvivere, tuttavia, Eli insiste sul fatto che le loro nature assetate di sangue sono simili, in quanto anche Oskar ucciderebbe in caso di necessit\u00e0. Intanto Lacke, un uomo che ha avuto la sua compagna e i suoi amici uccisi da Eli, rintraccia l'appartamento di Eli e, entrando, la scopre addormentata nella vasca da bagno. Si prepara a ucciderla ma Oskar, che si nascondeva all'interno dell'appartamento, interviene e sveglia Eli che uccide Lacke, nutrendosi del suo sangue. Eli ringrazia Oskar e lo bacia in segno di gratitudine. Tuttavia Eli si rende conto che non \u00e8 pi\u00f9 al sicuro e parte quella stessa notte.\nLa mattina dopo, Oskar riceve una telefonata dall'amico di Conny, Martin, che attira Oskar fuori per riprendere il programma di allenamento dopo la scuola nella piscina locale. I bulli, guidati da Conny e dal suo sadico fratello maggiore Jimmy, accendono un fuoco per attirare fuori il signor \u00c1vila, l'insegnante, ed entrano nell'area della piscina, ordinando agli altri bambini di andarsene. Qui Jimmy costringe Oskar a rimanere sott'acqua, minacciando di ferirlo agli occhi se non trattiene il respiro per tre minuti. Mentre Oskar viene tenuto sott'acqua, Eli arriva e lo salva uccidendo e smembrando i bulli, tranne il pi\u00f9 riluttante di loro, Andreas, che rimane singhiozzando su una panchina.\nInfine Oskar intraprende un viaggio su un treno con Eli in una scatola accanto a lui, al riparo dalla luce del sole. Dall'interno, Eli trasmette la parola \"bacio\" a Oskar in codice Morse picchiettando sulla scatola, a cui ricambia Oskar ricambia con la parola \"puss\" (\"piccolo bacio\" in svedese).\nProduzione.\nSebbene ambientato a Blackeberg, sobborgo di Stoccolma, il film \u00e8 stato girato a Lule\u00e5, nel nord della Svezia, per garantire ambientazioni pi\u00f9 nevose e un clima estremamente rigido.\nDistribuzione.\nIl film \u00e8 stato presentato per la prima volta il 26 gennaio 2008 al festival del cinema di G\u00f6teborg, successivamente \u00e8 stato presentato in altri festival di tutto il mondo, guadagnandosi di volta in volta premi e critiche favorevoli. Negli Stati Uniti \u00e8 stato distribuito con una restrizione di tipo R, a causa di alcune scene sanguinose e violente e per alcune immagini di breve nudit\u00e0.\nIn Italia, dopo essere stato presentato al Torino Film Festival, \u00e8 uscito nelle sale il 2 gennaio 2009 distribuito dalla neonata Bolero Film. La Bolero ha scelto il film di Alfredson, assieme a \"L'ospite inatteso\" di Tom McCarthy, per iniziare la propria attivit\u00e0 nella distribuzione cinematografica.\nColonna sonora.\nIl film contiene le seguenti canzoni:\nRemake.\nNel 2010 \u00e8 stato realizzato un remake in lingua inglese, frutto dell'accordo tra Overture Films e Hammer Films. Il film, intitolato \"Blood Story\" (\"Let Me In\"), \u00e8 diretto da Matt Reeves e ha per protagonisti Kodi Smit-McPhee e Chlo\u00eb Moretz."}
{"id": "2087776", "revid": "599013", "url": "https://it.wikipedia.org/wiki?curid=2087776", "title": "Piccadilly", "text": "Piccadilly \u00e8 una delle principali strade di Londra e si sviluppa per 1,5\u00a0km partendo a sud-ovest da Hyde Park Corner per terminare a Piccadilly Circus a nord-est. La strada fa parte della strada nazionale A4 (Londra-Bristol) una delle principali arterie del paese. Piccadilly \u00e8 interamente compresa nella Citt\u00e0 di Westminster. Edifici notabili sulla strada includono il grande magazzino \"Fortnum and Mason\", la Royal Academy, l'Hotel Ritz, il club della Royal Air Force, la libreria \"Hatchards\" e le ambasciate del Giappone e di Malta nel Regno Unito.\nStoria.\nSino al XVII secolo l'area era conosciuta con il nome di Portugal. Il nome Piccadilly si deve ad un sarto di nome Robert Baker, proprietario di un negozio nello Strand, che fece fortuna producendo e vendendo \ndei colli rigidi che erano di moda all'epoca e che erano chiamati \"picadills\". Il sarto compr\u00f2 una vasta area nella zona occidentale di Londra e nel 1612 vi fece costruire un palazzo che venne chiamato \"Piccadilly Hall\".\nDopo la restaurazione della monarchia inglese (1660) le aree di Piccadilly e di Mayfair (situata pi\u00f9 a nord) divennero delle ambite localit\u00e0 residenziali, vi vennero costruiti alcuni fra i pi\u00f9 sontuosi palazzi londinesi dell'epoca come Clarendon House (dove ora si trova Albemarle Street), Berkeley House (in seguito Devonshire House) e la residenza di Sir John Denham's (poi Burlington House). \nSuccessiva \u00e8 invece la costruzione di Melbourne House (ora The Albany), Apsley House, Bath House e Cambridge House.\nNella parte occidentale della strada risiedevano diversi membri del ramo britannico della famiglia Rothschild, tanto che colloquialmente quella parte di strada venne chiamata \"Rothschild Row\". Agli inizi dello scorso secolo molti di questi edifici erano gi\u00e0 stati demoliti oppure erano divenuti edifici pubblici. L'allargamento di Park Lane e la trasformazione di Hyde Park Corner in uno dei principali punti di snodo del traffico troncarono l'estremo occidentale della via col risultato che Apsley House ne venne di fatto staccato. \nA dispetto della presenza di alcuni negozi molto famosi attualmente Piccadilly non \u00e8 una delle principali strade dello shopping londinese. Vi si trovano l'Hotel Ritz ed alcuni altri hotel di lusso, edifici di uffici ed alcuni edifici residenziali di lusso.\nOpera.\nNell'operetta \"Patience\" da Gilbert e Sullivan (1881) il personaggio principale Bunthorne menziona la strada nella sua aria solo, come \"If you walk down Piccadilly with a poppy or a lily in your medieval hand\".\nCinema.\nUn film inglese girato nel 1929 si intitola \"Piccadilly\", mentre nel film musicale del 1968 \"Un giorno... di prima mattina\" una delle canzoni principali ha lo stesso titolo. Il ritornello descrive la via come \"Dear old London's broad high way\"."}
{"id": "2087778", "revid": "830939", "url": "https://it.wikipedia.org/wiki?curid=2087778", "title": "Ashvin", "text": "Gli Ashvin (\"cavalieri\" o \"domatori di cavalli\") sono i gemelli divini del Rigveda, figli di Saranya, la dea della nubi, e moglie di S\u016brya, la principale divinit\u00e0 solare, talvolta identificato con Mitra. Essi appaiono in cielo sul loro carro all'alba e al tramonto. Gli \"Ashwini Kumaras\" erano talvolta rappresentati con la testa di cavallo.\nNei Veda sono anche chiamati Nasatya e sono i medici degli dei.\nNell'astronomia indiana gli Ashvin sono collegati alla costellazione dell'Ariete, perch\u00e9 la loro moglie o madre sarebbe Hamal, la stella pi\u00f9 luminosa della costellazione (Alpha Arietis). Nel calendario induista \"Ashvin\u012b\" \u00e8 l'asterismo comprendente le stelle \u03b2 e \u03b3 Arietis, che individua il primo dei 27 \"nakshatra\", talvolta chiamati case lunari, cio\u00e8 segmenti dell'eclittica, che riflettono l'orbita della luna contro le stelle fisse per una durata di 27 giorni e 7\u00be ore. Il calcolo dei Nakshatra era gi\u00e0 conosciuto al tempo del Rig Veda (secondo-primo millennio a.C.).\nGli Ashvin sono menzionati 376 volte nei Rigveda, con 57 inni dedicati specificatamente a loro: 1.3, 1.22, 1.34, 1.46-47, 1.112, 1.116-120 (cfr. Vishpala), 1.157-158, 1.180-184,\n2.20, 3.58, 4.43-45, 5.73-78, 6.62-63, 7.67-74\n8.5, 8.8-10, 8.22, 8.26, 8.35, 8.57, 8.73, 8.85-87\n10.24, 10.39-41, 10.143."}
{"id": "2087783", "revid": "1543377", "url": "https://it.wikipedia.org/wiki?curid=2087783", "title": "It's a New Day", "text": "It's A New Day \u00e8 una canzone realizzata da will.i.am per la vittoria del candidato Barack Obama alle elezioni presidenziali.\nIl brano \u00e8 stato pubblicato il 5 novembre 2008 sui siti Dipdive.com e YouTube.\nQuesto \u00e8 la terza canzone, dopo \"Yes We Can\" e \"We Are The Ones\", creata dal membro dei Black Eyed Peas per sostenere Obama.\nOltre alle diverse immagini di Obama durante l'ultimo discorso e dopo l'elezione, al minuto 1:57 compare will.i.am in compagnia proprio del nuovo presidente."}
{"id": "2087792", "revid": "111369996", "url": "https://it.wikipedia.org/wiki?curid=2087792", "title": "Never Back Down (Novastar)", "text": " \nNever Back Down \u00e8 il singolo di debutto dei Novastar, tratto dall'album Another Lonely Soul, entrato nelle stazioni radiofoniche il 14 luglio 2006.\nIl brano.\nIl brano ha riscosso un grande successo nell'estate 2006, ed ha anche partecipato al Festivalbar di quell'estate.\nIl video.\nIl video \u00e8 stato diffuso nel luglio 2006 ed \u00e8 stato girato nella piscina termale di Seljavallalaug (Islanda).\nVoci correlate.\nFestivalbar 2006#Cantanti partecipanti"}
{"id": "2087795", "revid": "123220579", "url": "https://it.wikipedia.org/wiki?curid=2087795", "title": "Zara Whites", "text": "Ha scritto due autobiografie; \u00e8 conosciuta col nome di Esther Spincer.\nBiografia.\nA Rotterdam lavora come escort dall'et\u00e0 di 19 anni. Nel 1989 si trasferisce in Italia, dove diventa una \"ragazza cin cin\" nel programma televisivo \"Colpo grosso\" in cui \u00e8 la ciliegia. Successivamente diventa l'amante di un conte italiano, dopo la rottura con lui si trasferisce a Parigi. A Parigi, ha posato in servizi fotografici per \"Playboy\" e \"Penthouse\" quindi partecipa al film porno \"Buttman's Ultimate Workout\". Nel 1991 \u00e8 diventata una star grazie al film \"R\u00eaves de cuir\". \u00c8 stata per un certo periodo la compagna dell'attore Roberto Malone.\nNel 1991 si trasferisce negli Stati Uniti, ma oggi risiede in Francia, dove si dedica alla famiglia (\u00e8 sposata ed ha due figli); \u00e8 un'attivista vegetariana e ambientalista. Nel 1992, passa al genere \"soft\" con la serie \"Joy\" diffusa dal canale M6. Nel 1998 partecipa al film saffico \"La dresseuse\" di Alain Payet. Nel 2001 smette l'attivit\u00e0 di attrice.\nDopo la lettura del libro \"L'ultima ora di sole ancestrale\" di Thom Hartmann ha cominciato ad impegnarsi per la tutela ambientale e animale, in particolare anche con l'associazione PETA. In occasione delle elezioni legislative in Francia del 2007, si \u00e8 candidata con il nome di Esther Spincer. Dal maggio 2011 \u00e8 la segretaria nazionale dell'Alliance \u00e9cologiste ind\u00e9pendante, carica che lascia nel dicembre 2011.\nRiconoscimenti.\nAVN awards\nXRCO Award\nHot d'Or\nFilmografia.\nTelevisione"}
{"id": "2087805", "revid": "70670367", "url": "https://it.wikipedia.org/wiki?curid=2087805", "title": "Italia ai XV Giochi olimpici invernali", "text": "L'Italia partecip\u00f2 ai XV Giochi olimpici invernali, svoltisi a Calgary, Canada, dal 13 al 28 febbraio 1988, con una delegazione di 58 atleti, 16 dei quali donne. L'Italia chiuse questa edizione al decimo posto con due medaglie d'oro, una d'argento e due di bronzo."}
{"id": "2087809", "revid": "1805885", "url": "https://it.wikipedia.org/wiki?curid=2087809", "title": "Daniel Deronda", "text": "Daniel Deronda \u00e8 un romanzo di George Eliot pubblicato la prima volta nel 1876. \u00c8 l'ultimo romanzo completato dall'autrice ed \u00e8 l'unico a essere ambientato nella societ\u00e0 vittoriana a lei contemporanea. \u00c8 insieme satira sociale e ricerca morale, con una presentazione positiva delle idee ebraiche proto-sioniste e cabalistiche, che ha reso controverso il giudizio finale su uno dei nomi pi\u00f9 importanti della letteratura vittoriana.\nDal romanzo sono stati tratti tre film (un film muto e due per la televisione). Il romanzo \u00e8 stato anche adattato per il teatro come, in particolare, in una produzione degli anni Sessanta del 69 Theatre Company di Manchester, con Vanessa Redgrave nella parte di Gwendolen Harleth.\nRiassunto della trama.\nLa trama di \"Daniel Deronda\" segue due filoni principali, uniti dal personaggio che d\u00e0 il titolo al romanzo. Il racconto inizia con il misterioso incontro di Daniel Deronda e Gwendolen Harleth in una citt\u00e0 tedesca. Daniel \u00e8 allo stesso tempo attratto e insospettito dalla bella, testarda ed egoista Gwendolen, che davanti a lui perde tutte le sue vincite a un gioco di roulette. Il giorno seguente Gwendolen riceve una lettera da sua madre che le dice della rovina economica della famiglia e la scongiura di tornare a casa. Disperata per aver perso tutti i suoi soldi, Gwendolen decide di impegnare una delle sue collane e vuole giocare di nuovo alla roulette per rifarsi dei soldi perduti. In un momento fatidico, per\u00f2, un portiere le riporta la collana e lei capisce che in qualche modo Deronda l'ha vista impegnare la collana e l'ha riscattata per lei. Da questo punto in poi, la trama si interrompe e ci sono due flashback separati, uno sulla storia di Gwendolen Harleth e uno su quella di Daniel Deronda.\nGwendolen e la sua famiglia si trasferiscono in un nuovo quartiere dopo la morte del patrigno di Gwendolen. \u00c8 qui che lei incontra Henleigh Grandcourt, un uomo taciturno e autoritario che chiede la sua mano poco dopo averla conosciuta. In un primo momento Gwendolen accetta le sue avances, ma alla fine fugge via (nella citt\u00e0 tedesca dove incontra Deronda) avendo scoperto che Grandcourt ha avuto dei figli dalla sua amante, Lydia Glasher. Questa parte del romanzo ritrae Gwendolen come una figlia altezzosa, egoista ma affezionata, ammirata per la sua bellezza ma guardata con sospetto in societ\u00e0 a causa delle sue osservazioni ironiche e per il suo comportamento in certo modo autoritario. Gwendolen \u00e8 anche soggetta ad attacchi di terrore che scuotono il suo contegno solitamente calmo e controllato.\nDeronda \u00e8 stato allevato da un ricco gentiluomo, Sir Hugo Mallinger. Il suo rapporto con Sir Hugo \u00e8 ambiguo e tutti, compreso lo stesso Deronda, pensano che Deronda sia il figlio illegittimo di Sir Hugo, ma nessuno lo sa con certezza. Deronda \u00e8 un giovane uomo allegro e compassionevole che non sa che cosa fare nella vita e questo \u00e8 un tasto dolente per lui e Sir Hugo, il quale vuole farlo entrare in politica. Un giorno, mentre \u00e8 su un battello sul Tamigi, Deronda salva una donna povera ma bella, Mirah Lapidoth, che sta tentando di suicidarsi. Deronda la porta a casa dei suoi amici e scopre che Mirah \u00e8 una cantante. Mirah \u00e8 arrivata a Londra senza un soldo per cercare la madre e il fratello dopo essere scappata da suo padre, il quale l'aveva rapita quando era bambina e costretta a entrare in un gruppo di attori. Alla fine lei scappa perch\u00e9 temeva che il padre stesse progettando di venderla a un suo amico. Commosso dal suo racconto, Deronda decide di aiutarla a trovare la madre e il fratello e cos\u00ec viene introdotto nella comunit\u00e0 ebraica di Londra. Mirah e Daniel diventano intimi e Daniel, preso dai suoi sentimento per Mirah, parte per raggiungere Sir Hugo in Germania, nella citt\u00e0 dove incontra Gwendolen per la prima volta.\nA questo punto finisce il racconto in flashback e si torna alla narrazione principale. Gwendolen torna a casa dalla Germania perch\u00e9 la sua famiglia ha perso tutto e si trova in una situazione economica disastrosa. A Gwendolen non piace l'idea del matrimonio, l'unico modo in cui una donna pu\u00f2 trovare la sicurezza economica, allora cerca di trovare lavoro come cantante o attrice. Quando un famoso musicista le dice che non ha talento, Gwendolen decide di cercare lavoro come governante. Ma si rende conto di non poter vivere come una governante impoverita e allora, per salvare se stessa e la famiglia dalla povert\u00e0, sposa il ricco Grandcourt, nonostante la promessa fatta all'amante di lui di non sposarlo e temendo che quel matrimonio sia uno sbaglio.\nDeronda continua a cercare la famiglia di Mirah e incontra Mordecai, un sognatore malato di tubercolosi. Mordecai dichiara appassionatamente il suo desiderio che il popolo ebraico conservi un'identit\u00e0 nazionale e che un giorno sia restaurata la \"Terra Promessa\". Visto che sta morendo, Mordecai vuole che Daniel sia il suo erede intellettuale, continui a inseguire il suo sogno e diventi un sostenitore del popolo ebraico. Nonostante sia fortemente attratto da Mordecai, Daniel esita a impegnarsi per una causa che non sembra avere nessuna relazione con la sua identit\u00e0. Il desiderio di Daniel di abbracciare la visione di Mordecai diventa pi\u00f9 forte quando scopre che Mordecai \u00e8 proprio il fratello che Mirah sta cercando. Per\u00f2 Daniel non \u00e8 ebreo e non riesce a far coincidere il suo affetto e il suo rispetto per Mordecai con una vita dedicata alla difesa del popolo ebraico.\nNel frattempo Gwendolen \u00e8 stata schiacciata emotivamente dal marito, crudele e autoritario. \u00c8 angosciata dal pensiero di aver tolto qualcosa, con il suo matrimonio, ai figli di Lydia Glasher. Il giorno del matrimonio Lydia maledice Gwendolen e le predice che soffrir\u00e0 a causa di quel matrimonio. \u00c8 per questo che Gwendolen vive nella paura e nel terrore. In tutto questo periodo Gwendolen e Deronda si incontrano regolarmente e ogni volta Gwendolen riversa le sue angosce su Daniel. Durante un viaggio in Italia, Grandcourt cade dalla nave e muore. Gwendolen era presente all'incidente e si sente in colpa per aver desiderato a lungo la morte del marito e per aver esitato a salvarlo. Deronda, anche lui in quel momento in Italia per incontrare sua madre (della cui esistenza alla fine Sir Hugo gli ha parlato), pu\u00f2 consolare Gwendolen e la consiglia sul da farsi. Gwendolen spera di avere un futuro con Daniel, ma lui invece la spinge verso una strada di rettitudine e giustizia, aiutando gli altri e alleviando cos\u00ec il proprio dolore.\nDeronda incontra sua madre, una famosa cantante lirica di cui Sir Hugo un tempo era innamorato. La donna gli dice di essere figlia di un rabbino e di essere stata costretta a sposare un altro rabbino nonostante il suo odio per la rigida educazione ricevuta nel solco della tradizione ebraica. Daniel era il prodotto di quella unione e, alla morte di suo marito, la donna aveva implorato il devoto Sir Hugo di allevare suo figlio come un gentiluomo inglese, che non doveva mai sapere di essere ebreo. Scoperte le sue vere origini, Daniel finalmente accetta i suoi sentimenti e, tornato in Inghilterra, dichiara il suo amore a Mirah. Daniel si impegna a diventare il discepolo di Mordecai e, subito dopo il matrimonio di Daniel e Mirah, Mordecai muore assistito da Daniel e Mirah. Prima di sposare Mirah, Daniel va da Gwendolen e le parla delle sue origini, della sua decisione di andare in Palestina (per desiderio di Mordecai) e le dice che sta per sposare Mirah. Gwendolen \u00e8 devastata dalla notizia ma giunge a una svolta nella sua vita, una svolta che le fa dire, finalmente, \"io voglio vivere\". Sotto la guida di Daniel Gwendolen decide di vivere in modo altruistico. Manda una lettera a Daniel il giorno del suo matrimonio e gli dice di non pensare alla sua tristezza ma che lei sar\u00e0 una persona migliore per aver conosciuto lui. Poi gli sposi partono per la Palestina per capire che cosa possono fare per restaurare la nazione ebraica.\nPersonaggi del romanzo.\nSionismo ebraico nel romanzo.\nDaniel Deronda \u00e8 composto da due storie intrecciate e presenta due mondi che non sono mai completamente riconciliati. C'\u00e8 il mondo alla moda, dell'aristocrazia inglese di Gwendolen Harleth e la meno nota societ\u00e0-nella-societ\u00e0 popolata dagli ebrei, particolarmente da Mordecai (o Ezra) Cohen e sua sorella, Mirah. A met\u00e0 tra questi due mondi c'\u00e8 Daniel, che gradualmente si identifica con la parte ebraica via via che capisce il mistero della sua nascita e approfondisce i suoi rapporti con Mordecai e Mirah. Nel romanzo la spiritualit\u00e0, la coerenza morale e il senso della comunit\u00e0 dei personaggi ebrei sono messi positivamente a confronto con la societ\u00e0 inglese materialista, filistea e largamente corrotta. Sembra essere sottinteso che i valori morali ebraici mancano nella pi\u00f9 ampia societ\u00e0 inglese.\nDaniel \u00e8 idealista, generoso e saggio. Per conferire sostanza a questo personaggio, la Eliot dovette affidargli uno scopo nobile. Alla luce delle idee ebraiche dell'epoca, il sionismo sarebbe potuto sembrare strano per questo scopo. Ma la Eliot aveva cominciato a interessarsi alla cultura ebraica attraverso la sua conoscenza del mistico ebreo, docente e universitario e proto-sionista Immanuel Oscar Menahem Deutsch. L'ispirazione per il romanzo deriv\u00f2 in parte dal desiderio della Eliot di correggere l'ignoranza e il pregiudizio degli inglesi nei confronti degli ebrei. La storia di Mordecai viene facilmente messa in secondo piano dalla storia glamour e appassionata di Gwendolen, per\u00f2 costituisce la chiusura del romanzo. Le idee politiche di Mordecai, in parte basate su Immanuel Deutsch, formano il nucleo centrale del messaggio del romanzo, proprio come la politica di Felix Holt costituiscono l'elemento centrale intellettuale del suo romanzo. In una scena chiave in \"Daniel Deronda\", Deronda segue Mordecai in una taverna dove Mordecai incontra altri filosofi squattrinati per scambiare le loro idee. Segue un lungo discorso in cui Mordecai delinea il suo sogno di una patria per gli ebrei dove, lui spera, potranno prendere il loro posto tra le nazioni del mondo per il bene di tutti.\nSi deve ricordare che a quel tempo gli idealisti di tutta Europa erano coinvolti nelle correnti nazionalistiche dell'epoca. \"Daniel Deronda\" \u00e8 ambientato negli anni della epocale Battaglia di Sadowa, l'inizio della fine dell'egemonia austriaca in Europa. Cos\u00ec la Eliot collega deliberatamente gli eventi del romanzo a importanti avvenimenti storici. I movimenti di unit\u00e0 nazionale e di auto-determinazione si stavano formando in Germania e in Italia ed erano visti come forze progressiste in contrasto con i vecchi regimi reazionari degli imperi come quelli dall'Austria-Ungheria e della Russia. L'entusiasmo della Eliot per la causa sionista dovrebbe essere considerata in questo contesto. Si desume che per la Eliot si trattasse di correggere un'ingiustizia storica in un'epoca in cui gli elementi progressisti consideravano la liberazione nazionale come positiva.\nCabala nel romanzo.\nGrande influenza nel romanzo ha la tradizione mistica ebraica nota come Cabala, a cui si fa riferimento diretto nel testo (cfr pagina 406 edizione Oxford University Press ISBN 0-19-281787-6, capitolo 38 in tutte le edizioni). Mordecai descrive se stesso come la reincarnazione dei mistici ebraici della Spagna e dell'Europa e crede che il suo sogno sia la realizzazione di un antico desiderio del popolo ebraico. Molti incontri tra Mordecai e Deronda sono descritti in termini semi-mistici (l'incontro di (Mordecai con Deronda sul fiume Tamigi). L'inclusione di questo palese misticismo \u00e8 straordinario nell'opera di una scrittrice che, per molti, incarna gli ideali dell'umanesimo liberale e secolare dell'epoca vittoriana.\n\"Daniel Deronda\" \u00e8 pieno di riferimenti a un immaginario spirituale, archetipico e mitologico, dal cabalismo di Mordecai all'incontro di Lydia Glasher con Gwendolen tra un gruppo di pilastri di pietra e la reazione di Gwendolen all'immagine di un uomo morente. Di tutti i romanzi dell'epoca vittoriana, il misticismo intrinseco di \"Daniel Deronda\" e la sua analisi della fede religiosa come forza progressista nella natura umana avvicina l'autrice alle opere di Dostoevskij."}
{"id": "2087811", "revid": "1566286", "url": "https://it.wikipedia.org/wiki?curid=2087811", "title": "Marjorie Rambeau", "text": "Biografia.\nInizi\u00f2 la sua carriera d'attrice fin da giovanissima: all'et\u00e0 di dodici anni cominci\u00f2 a recitare a teatro.\nDurante la sua giovinezza era una delle attrici pi\u00f9 influenti a Broadway, seppur alcuni dei suoi film muti come \"Mary Moreland\", \"The Dazzling Miss Davison\", \"The Mirror\", \"The Debt\", \"Motherhood\" e \"The Greater Woman\", tutti interpretati nel 1917, non avessero riscosso grande successo.\nCon l'avvento del sonoro, o \"talkies\", Rambeau pass\u00f2 anche lei al parlato: interpret\u00f2 film come \"Castigo\" accanto a Marie Dressler; lavor\u00f2 anche a fianco di Clark Gable in \"The Secret Six\", \"Laughing Sinners\" e \"I demoni dell'aria\".\nAltri film furono \"Grand Canary\", \"Palooka\" e \"Il piccolo porto\". Tra le sue interpretazioni pi\u00f9 ricordate, vi sono quelle in \"La via del tabacco\", \"Broadway\" e \"A Man Called Peter\" e \"Il treno del ritorno\". \nVita privata.\nMarjorie Rambeau \u00e8 stata sposata tre volte.\nRiconoscimenti.\n\"Il piccolo porto\" le fece ottenere la sua prima candidatura all'Oscar come miglior attrice non protagonista nel 1941.\nPer \"A Man Called Peter\" e \"Il treno del ritorno\" vinse il National Board of Review alla miglior attrice non protagonista nel 1955-56.\nNel 1954 venne nuovamente candidata all'Oscar come miglior attrice non protagonista per \"La maschera e il cuore\".\nPer il suo contributo all'industria cinematografica le \u00e8 stata assegnata una stella sulla Hollywood Walk of Fame al 6336 Hollywood Blv."}
{"id": "2087812", "revid": "228587", "url": "https://it.wikipedia.org/wiki?curid=2087812", "title": "Lynx Gaede", "text": ""}
{"id": "2087815", "revid": "228587", "url": "https://it.wikipedia.org/wiki?curid=2087815", "title": "Lamb Gaede", "text": ""}
{"id": "2087816", "revid": "88812", "url": "https://it.wikipedia.org/wiki?curid=2087816", "title": "Ardieo", "text": ""}
{"id": "2087817", "revid": "111358173", "url": "https://it.wikipedia.org/wiki?curid=2087817", "title": "Grand Parpaillon", "text": "Il Grand Parpaillon \u00e8 una montagna delle Alpi Cozie (sottosezione delle Alpi del Monviso), alta 2990 . Si trova in Francia, poco a nord di Barcelonnette, nei pressi dello spartiacque tra l'Ubaye e la Durance.\nLa montagna \u00e8 attraversata da un tunnel stradale, realizzato tra il 1891 e il 1898, nell'ambito della costruzione della strada militare che univa Cr\u00e9voux a La Condamine-Ch\u00e2telard; il tunnel, lungo 468\u00a0m, si apre ad una quota di 2644 .."}
{"id": "2087818", "revid": "22356", "url": "https://it.wikipedia.org/wiki?curid=2087818", "title": "Megazostrodon", "text": "Il megazostrodonte (gen. Megazostrodon) era un mammifero primitivo. \u00c8 considerato limitatamente a questa classe la pi\u00f9 antica specie di cui si sia a conoscenza, essendo comparso circa 200 milioni di anni fa.\nCaratteristiche.\nL'animale ricordava vagamente nell'aspetto il moderno toporagno nonostante sia vissuto in un'epoca veramente arcaica essendo apparso nel periodo triassico ed essendosi estinto nel giurassico.\nLe caratteristiche evidenziate dai suoi resti fossili permettono di notare che si tratti di un anello di collegamento tra i Cinodonti e i mammiferi propriamente detti.\nLe sue dimensioni erano comprese tra i 10 ed i 12 centimetri di lunghezza e la sua dieta era costituita da lucertole, insetti e altri piccoli animali.\nLa grandezza della testa fa pensare ad uno sviluppato senso dell'olfatto e dell'udito e quindi a delle spiccate abitudini notturne. Questo gli dava il vantaggio di sfuggire pi\u00f9 facilmente ai suoi nemici costituiti dai teropodi e contemporaneamente cacciare meglio le sue prede."}
{"id": "2087833", "revid": "125949794", "url": "https://it.wikipedia.org/wiki?curid=2087833", "title": "William Monahan", "text": "Biografia.\nSceneggiatore e romanziere tra i pi\u00f9 attivi degli ultimi anni, nel 2007 ha vinto l'Oscar alla migliore sceneggiatura non originale per il film \"The Departed - Il bene e il male\", diretto da Martin Scorsese.\nPrima di lavorare con Scorsese, Monahan ha scritto \"Le crociate - Kingdom of Heaven\" per Ridley Scott, e successivamente sempre per Scott \"Nessuna verit\u00e0\", film di spionaggio con Leonardo DiCaprio e Russell Crowe.\nNel 2010 ha esordito alla regia con il film \"London Boulevard\"."}
{"id": "2087837", "revid": "188323", "url": "https://it.wikipedia.org/wiki?curid=2087837", "title": "Generatore sincrono", "text": ""}
{"id": "2087838", "revid": "223378", "url": "https://it.wikipedia.org/wiki?curid=2087838", "title": "Afro-americani", "text": ""}
{"id": "2087839", "revid": "188323", "url": "https://it.wikipedia.org/wiki?curid=2087839", "title": "Generatore asincrono", "text": ""}
{"id": "2087842", "revid": "1494169", "url": "https://it.wikipedia.org/wiki?curid=2087842", "title": "Parpaillon", "text": ""}
{"id": "2087844", "revid": "287204", "url": "https://it.wikipedia.org/wiki?curid=2087844", "title": "Blagoje Marjanovic", "text": ""}
{"id": "2087845", "revid": "287204", "url": "https://it.wikipedia.org/wiki?curid=2087845", "title": "Richard Henn Collins", "text": "Biografia.\nCollins studi\u00f2 al Trinity College di Dublino e poi al Downing College di Cambridge. Divenne Consigliere della Regina nel 1883 e giudice nel 1891.\nNel 1897 divenne lord justice of appeal ed entr\u00f2 nel Consiglio privato di sua maest\u00e0. Nell'ottobre 1901, a seguito della morte di Archibald Smith, divenne Master of the Rolls. Il 6 marzo 1907 divenne lord of appeal in ordinary, e fu proclamato pari col titolo di \"barone Collins\". Si dimise da Lord of Appeal il 9 gennaio 1910.\nLord Collins fu giudice del primo processo contro Oscar Wilde, il 3 aprile 1895. Rappresent\u00f2 la Gran Bretagna nella commissione creata per stabilire il confine tra la Guiana Britannica e il Venezuela nel 1899. Nel 1904 fu presidente della commissione che indag\u00f2 il caso di Adolf Beck."}
{"id": "2087848", "revid": "204012", "url": "https://it.wikipedia.org/wiki?curid=2087848", "title": "Richard Henn-Collins", "text": ""}
{"id": "2087849", "revid": "486946", "url": "https://it.wikipedia.org/wiki?curid=2087849", "title": "Bosco della Gattaceca", "text": ""}
{"id": "2087851", "revid": "204012", "url": "https://it.wikipedia.org/wiki?curid=2087851", "title": "Henn Collins", "text": ""}
{"id": "2087856", "revid": "33533529", "url": "https://it.wikipedia.org/wiki?curid=2087856", "title": "Monterosa Skyrace", "text": ""}
{"id": "2087858", "revid": "1310927", "url": "https://it.wikipedia.org/wiki?curid=2087858", "title": "Aragua F\u00fatbol Club", "text": "L'Aragua F\u00fatbol Club \u00e8 una societ\u00e0 calcistica di Maracay, Venezuela. Milita nella Primera Divisi\u00f3n Venezolana, la massima divisione del campionato nazionale.\nFondato il 20 agosto 2002, ottenne la promozione in Primera Divisi\u00f3n al termine della stagione 2004/2005 conclusa con la vittoria della Segunda Divisi\u00f3n. Gioca le partite casalinghe all\"'Estadio Ol\u00edmpico Hermanos Ghersi P\u00e1ez\".\nStoria.\nFondazione.\nEra il mese di agosto del 2002, quando un gruppo di amici e fanatici di calcio dell'area di Maracay, tra i quali l'industriale italo-venezuelano Raffaele Piscitelli, si riunirono per formare una squadra che rappresentasse Aragua nelle competizioni calcistiche.\nMarlon S\u00e1nchez diede le direttive per l'organizzazione tecnica della squadra affidando il progetto a Octavio May e Roc\u00edo de May con l'obbiettivo di formare una squadra da poter reclutare in Segunda Divisi\u00f3n. Octavio e Roc\u00edo cominciano a raccogliere i dati ed a reclutare giocatori che volessero partecipare al campionato vestendo la maglia dell'Aragua. Successivamente un gruppo di industriali si impegn\u00f2 a partecipare attivamente alle spese del club, spinti dalla volont\u00e0 di creare una squadra che potesse rappresentare lo stato di Aragua nel campionato nazionale. Questi industriali furono: Carlos Herrera, V\u00edctor Dosantos, Sante Truant, Rafael Piscitelli y Pablo Figueroa. Nella stagione 2004/2005 ottennero uno dei maggiori successi societari ottenendo la promozione in Primera Divisi\u00f3n\nSegunda Divisi\u00f3n.\nIl club ottenne l'ingresso in Segunda Divisi\u00f3n lo stesso anno della fondazione. La divisa utilizzata \u00e8 rossa e azzurra (definita \"\"albiazul\"). Dopo tre anni in seconda divisione, ottenne la promozione al termine della stagione 2004/2005 riuscendo a non retrocedere nelle stagioni successive. Nel 2007 vinse la coppa nazionale.\nStemma.\nNei primi anni della sua storia lo stemma societario era composto da un disegno semplice composto da raggi rossi e blu disposti a formare un cerchio. Al centro di esso era scritto a caratteri blu il nome della societ\u00e0.\nOttenuta la promozione in Primera Divisi\u00f3n, la societ\u00e0 cambi\u00f2 il suo stemma mantenendo, per\u00f2, il disegno originale. A quest'ultimo si aggiunse uno stemma con strisce rosse e gialle ispirate ai colori della bandiera dello stato di Aragua.\nDopo alcune stagioni in massima divisione, vi \u00e8 l'ultimo cambiamento nello stemma societario. Il disegno \u00e8 uguale a quello usato in precedenza circondato da una linea\nblu. Nella parte alta di questa linea \u00e8 presente la scritta \"f\u00fatbol club\"\" di colore giallo.\nDivisa.\nQuando la squadra militava in seconda divisione usava una semplice divisa bicolore di colore blu e rosso.\nOttenuta la promozione in prima divisione, venne abbandonato il colore blu in favore del giallo e mantenendo il rosso basandosi ai colori della bandiera dello stato di Aragua. Dalla divisa deriva il soprannome di \"Aurirrojo\".\nStadio.\nL'Estadio Ol\u00edmpico Hermanos Ghersi P\u00e1ez \u00e8 lo stadio in cui il club gioca le sue partite interne. In seguito ad un recente ampliamento l'attuale capienza \u00e8 di 20000 spettatori. L'ampliamento dello stadio da 14000 a 20000 spettatori si \u00e8 reso necessario per far fronte alle direttive CONMEBOL in merito alle competizioni internazionali. Lo stadio ha ospitato anche una partita internazionale tra la Nazionale di calcio del Venezuela e la Nazionale di calcio dell'Honduras conclusa con il punteggio di 0-0.\nRivalit\u00e0.\nNegli ultimi anni il club ha pi\u00f9 volte disputato partite ad \"alto entusiasmo\" contro il Carabobo F\u00fatbol Club e il Caracas F\u00fatbol Club. Queste partite vengono considerate le \"batallas del centro\" (battaglie di centro) data la vicinanza tra gli stati. Le rivalit\u00e0 non si limitano solo al calcio ma anche ad altre discipline sportive come il baseball.\nUna crescente rivalit\u00e0 esiste con il Deportivo Anzo\u00e1tegui Sport Club a causa dei colori sociali simili delle due societ\u00e0. Questo e conosciuto come \"El Derby Aurirrojo\".\nCollegamenti esterni.\nSito ufficiale"}
{"id": "2087867", "revid": "118031", "url": "https://it.wikipedia.org/wiki?curid=2087867", "title": "Zara White", "text": ""}
{"id": "2087868", "revid": "124123", "url": "https://it.wikipedia.org/wiki?curid=2087868", "title": "George Wyndham", "text": "Biografia.\nWyndham era il figlio maggiore di Percy Scawen Wyndham, terzo figlio di George Wyndham, I barone Leconfield e un discendente diretto di Sir John Wyndham. Sua madre era Madeleine Campbell, figlia di Sir Guy Campbell, e discendente del leader repubblicano irlandese, Lord Edward FitzGerald. \nStudi\u00f2 presso l'Eton College e il Royal Military College di Sandhurst. Entr\u00f2 a far parte della Coldstream Guards nel marzo 1883, prendendo parte alla campagna Suakin del 1885.\nGeorge Wyndham era anche un cugino di Alfred Douglas che fu coinvolto nel processo di Oscar Wilde anche se non fu di grande aiuto\nCarriera.\nWyndham ha iniziato la sua carriera politica nel 1887, quando divenne segretario privato di Arthur Balfour. Nel 1889 fu eletto deputato per Dover, carica che ricopr\u00ec fino alla sua morte.\nWyndham lanci\u00f2 una rivista imperialista chiamata \"The Outlook\" nel febbraio 1898, finanziato, secondo le voci, da Cecil Rhodes, con il quale aveva una stretta relazione. Sempre nel 1898, Wyndham fu nominato Sottosegretario di Stato per la guerra sotto Lord Salisbury, carica che mantenne fino al 1900. \nEssendo stato segretario privato di Arthur Balfour, quando Balfour era segretario principale per l'Irlanda, Wyndham fu nominato segretario principale da Salisbury nel 1900. L'11 agosto 1902.\nWyndham ha promosso la Land Conference del 1902 e ha anche visto con successo la significativa Irish Land Acts del 1903. \nSi dimise insieme al resto del governo unionista nel maggio 1905. \nWyndham era il leader degli oppositori nella Camera dei comuni del Parliament Act (1911).\nSposato nel 1887 con la contessa Sibell Grosvenor, gi\u00e0 vedova di Victor Grosvenor, Earl Grosvenor (1853 - 1884).\nMatrimonio.\nSpos\u00f2, il 7 febbraio 1887, Lady Sibell Mary Lumley (25 marzo 1855-4 febbraio 1929), figlia di Richard Lumley, IX conte di Scarbrough e vedova di Victor Grosvenor, conte di Grosvenor. Ebbero un figlio:\nVerso la fine della sua vita la coppia si stabil\u00ec a Clouds House nel Wiltshire, progettata per suo padre dall'architetto Philip Webb. Nel 1911 succedette al padre e gest\u00ec una piccola propriet\u00e0 terriera.\nMorte.\nWyndham mor\u00ec improvvisamente l'8 giugno 1913 a Parigi, per un'embolia.\nOpere.\nFra i suoi tanti lavori i pi\u00f9 importanti furono:"}
{"id": "2087872", "revid": "767487", "url": "https://it.wikipedia.org/wiki?curid=2087872", "title": "BBE (gruppo musicale)", "text": "BBE \u00e8 una band di musica trance composta dai DJ producer italiani Bruno Sanchioni e Bruno Quartier, e dal francese \"Mister 303\", Emmanuel Top.\nStoria.\nIl loro singolo di maggior successo fu \"Seven Days and One Week\", che divenne uno dei singoli pi\u00f9 venduti al mondo usciti dal movimento musicale trance, raggiungendo ottime posizioni nelle classifiche di tutta Europa. Di degno successo \u00e8 anche il singolo seguente, \"Flash\"."}
{"id": "2087874", "revid": "56818", "url": "https://it.wikipedia.org/wiki?curid=2087874", "title": "Organi vestigiali", "text": ""}
{"id": "2087875", "revid": "76963", "url": "https://it.wikipedia.org/wiki?curid=2087875", "title": "Patrick Marber", "text": "Ha avuto una nomination all'Oscar alla migliore sceneggiatura non originale nel 2007 per il film Diario di uno scandalo.\nAttivit\u00e0 teatrale.\nDopo una carriera come cabarettista, Marber scrisse il suo primo testo teatrale, \"La scelta del mazziere\", nel 1995 per il National Theatre, spettacolo del quale fu anche regista. Per questo testo Marber vinse il premio Evening Standard Award for Best Comedy.\nLo stesso premio fu vinto nel 1997 con \"Closer\", spettacolo di nuovo prodotto dal National Theatre con la regia dello stesso autore. Nel 2004 lo spettacolo divenne un film, diretto da Mike Nichols, con la sceneggiatura dello stesso Marber.\nDurante lo stesso anno, Marber realizza per la BBC un adattamento della Signorina Julie di Strindberg. Intitolato \"After Miss Julie\", sposta l'azione nel 1945 in Inghilterra subito dopo la fine della guerra e la vittoria laburista. Una versione per il teatro and\u00f2 in scena nel 2003 al teatro Donmar Warehouse di Londra.\nIl terzo spettacolo di Marber per il National Theatre, \"Howard Katz\", and\u00f2 in scena nel 2001, ma ricevette meno successo critico dei precedenti.\nNel 2004 Marber scrisse un testo per attori adolescenti nell'ambito del progetto Shell Connections del National Theatre. Si intitola \"The Musicians\" e racconta le vicende di un gruppo musicale.\nNel 2006 Marber propose una riscrittura di un testo di Moli\u00e8re, ambientato nella Londra contemporanea: \"Don Juan in Soho\"."}
{"id": "2087877", "revid": "1305772", "url": "https://it.wikipedia.org/wiki?curid=2087877", "title": "Monte Aiguillette", "text": "Il monte Aiguillette (3.298 ) \u00e8 una montagna delle Alpi Cozie (sottosezione Alpi del Monviso).\nSi trova lungo la linea di confine tra l'Italia e la Francia. Dal versante italiano si trova alla testata della Valle Varaita mentre dalla parte francese sovrasta l'alta valle del Guil.\nCaratteristiche.\nSi trova sul tratto dello spartiacque alpino principale che va dal colle dell'Agnello al nodo del Monviso, con direzione generale ovest-est, e costituisce la massima elevazione dello spartiacque tra il monte Salza ed il nodo del Monviso.\nLa cresta giunge da ovest-sud-ovest, dalla zona del Pic d'Asti, e raggiunge la vetta; qui prosegue in direzione est fino alla quota 3207, poi piega a sud-est verso il \"colle delle Ruine\" (3050\u00a0m) ed il monte Ruine. Dalla vetta si diparte una dorsale secondaria che scende in direzione circa nord verso la valle del Guil, circa parallela ad una cresta analoga, ma pi\u00f9 serpeggiante, che scende dalla quota 3207.\nDal punto di vista geologico, la montagna appartiene al complesso delle \"pietre verdi di Gastaldi\"; in particolare, \u00e8 costituita da calcescisti del Triassico-Giurassico, con banchi calcarei ed intercalazioni di gneiss.\nLa vetta \u00e8 bifida, costituita da due sommit\u00e0 separate aventi per\u00f2 la stessa quota. Le carte francesi IGN la indicano anche con il nome alternativo \"L'Asti\", ed una quota di 3287 \nAscensione alla vetta.\nVia normale.\nLa via normale si sviluppa sul versante italiano, dal vallone di Soustra. Si risale il vallone fino alle prime grange abbandonate, poi si risale direttamente il pendio erboso tenendo la cima come riferimento. L'ultimo tratto si supera per sfasciumi e canalini rocciosi fino alla cresta, da dove si raggiunge la vetta. Si tratta di un itinerario gi\u00e0 alpinistico, con grado di difficolt\u00e0 valutato in F."}
{"id": "2087881", "revid": "173006", "url": "https://it.wikipedia.org/wiki?curid=2087881", "title": "Cautes", "text": ""}
{"id": "2087883", "revid": "124007649", "url": "https://it.wikipedia.org/wiki?curid=2087883", "title": "Pura lana vergine", "text": "La certificazione Pura lana vergine (internazionalmente Woolmark) rappresenta un marchio di qualit\u00e0 produttiva internazionale, promosso nel 1964 dalla \"I.W.S.\" (International wool secretariat), ente senza scopo di lucro che raccoglie i produttori di lana di oltre 30 paesi.\nContesto.\nLa Woolmark Company (titolare della certificazione Woolmark, acquisita dall' \"Australian Wool Innovation Limited\" - AWI) promuove la lana tramite il controllo qualit\u00e0 del prodotto, applicando un sistema di certificazione universale con specifiche ristrettive e standard qualitativi definiti.\nIl significato del termine \"Pura Lana Vergine\" \u00e8 fondamentalmente distinguibile fra le due parti: \nStoria.\nIl marchio di certificazione \u00e8 presente dal 1964, quando fu scelto dal \"Segretariato Internazionale della Lana\" (IWS). Viene concesso gratuitamente fino al 1994, quando, a causa di un crollo vertiginoso del prezzo della lana, la IWS inizia a volere un contributo per la licenza d'uso al fine di reperire nuovi fondi per sostenere l'immagine della lana stessa. Il contributo varia da 2000 a 5000 dollari, a seconda della produzione da parte dell'azienda.\nStandard qualitativi.\nIl marchio sta a significare l'utilizzo di lana \"nuova di tosa\", proveniente direttamente dalla tosatura del vello, cio\u00e8 non riusata o rigenerata, garantisce quindi che il prodotto \u00e8 realizzato al 100% da lana vergine con tolleranza di 0,3% per impurit\u00e0 involontarie e di 7% per altre fibre a scopo estetico; garantisce anche altri aspetti qualitativi per i tessuti ovvero solidit\u00e0 dei colori e carico di rottura. Inoltre tutela anche la qualit\u00e0 nei tappeti garantendo standard qualitativi riguardanti la densit\u00e0 del pelo e il trattamento antitarme. Non sono obbligatori ma tutelati, se presenti, i trattamenti di irrestringibilit\u00e0.\nIl controllo avviene attraverso la prelevazione di campioni presso i produttori, i quali devono anche registrare ogni singolo nuovo campione presso l'archivio IWS.\nIl marchio.\nIl marchio internazionale della Pura lana vergine \u00e8 stato disegnato nel 1964 dall'italiano Franco Grignani. Il marchio \u00e8 un chiaro esempio di applicazioni di molteplici leggi della formazione delle unit\u00e0 fenomeniche di Max Wertheimer. Consiste in un gomitolo di lana stilizzato, l'immagine per\u00f2 se osservata attentamente trasmette ambiguit\u00e0 al lettore, infatti la geometria del gomitolo riprende il nastro di M\u00f6bius, ottenendo cos\u00ec un oggetto tridimensionale .\nTale marchio si \u00e8 affermato come principale certificazione di fibra \"a valore aggiunto\" nei prodotti di tessitura e lavorazione della lana e come simbolo di garanzia di qualit\u00e0 della Pura lana vergine. Il marchio \u00e8 registrato in 117 Paesi, ed ha varie declinazioni a seconda del prodotto e della presenza quantitativa di lana."}
{"id": "2087884", "revid": "173006", "url": "https://it.wikipedia.org/wiki?curid=2087884", "title": "Cautopates", "text": ""}
{"id": "2087885", "revid": "2212962", "url": "https://it.wikipedia.org/wiki?curid=2087885", "title": "Cimitero di Sant'Orsola", "text": "Il cimitero di Sant'Orsola, ufficialmente denominato camposanto di Santo Spirito, \u00e8 un cimitero monumentale di Palermo situato in piazza Sant'Orsola 2.\nStoria e descrizione.\n\u00c8 il secondo in citt\u00e0 per estensione, ed \u00e8 conosciuto anche come meta turistica. Al suo interno sono tante infatti le tombe, le lapidi di una Palermo nobile di fine '700 e '800. Fu costruito nel 1783 per volere del vicer\u00e9 Domenico Caracciolo attorno alla preesistente Chiesa del Vespro, uno dei maggiori esempi di architettura normanna. \nLa vasta struttura cimiteriale \u00e8 visibile da pi\u00f9 quartieri per via sia delle elevate altezze delle costruzioni sepolcrali, che delle luci votive che illuminano le lapidi.\nAlcune personalit\u00e0 sepolte nel cimitero monumentale.\nIn passato il cimitero ha anche accolto le salme di:"}
{"id": "2087888", "revid": "24443", "url": "https://it.wikipedia.org/wiki?curid=2087888", "title": "Aiguillette", "text": ""}
{"id": "2087889", "revid": "486946", "url": "https://it.wikipedia.org/wiki?curid=2087889", "title": "Calabrone verde", "text": ""}
{"id": "2087892", "revid": "123444113", "url": "https://it.wikipedia.org/wiki?curid=2087892", "title": "Monte Salza", "text": "Il Monte Salza (in francese \"Mont de Salsa\") \u00e8 una montagna delle Alpi Cozie alta 3326 Si trova in alta Valle Varaita.\nCaratteristiche.\nLa montagna si trova tra la valle Varaita di Bellino e la valle dell'Ubaye.\nLa vetta \u00e8 impostata sulla cresta spartiacque principale, che dalla cima Mongioia si dirige verso nord-est fino al \"passo di Salza\", da dove piega a sud-est per salire appunto al monte Salza e ridiscendere ancora per un po' nella stessa direzione. La cresta poi si biforca: la cresta principale scende verso est al passo del Lupo, mentre una cresta secondaria scende verso sud in direzione del \"vallone di Rui\".\nIl versante sud-occidentale della montagna \u00e8 costituito da un pendio regolare, con copertura detritica, mentre il versante nord-orientale \u00e8 scosceso e dirupato, precipitando quasi verticalmente sul sottostante \"vallon du Loup\".\nDal punto di vista geologico, la montagna appartiene al complesso dei \"calcescisti a pietre verdi\" (\"pietre verdi di Gastaldi\"); la struttura principale \u00e8 costituita da calcescisti ofiolitiferi, con una fascia di calcari che dalla cresta sommitale scende in direzione sud-ovest. Sul versante orientale, affiorano quarziti conglomeratiche (\"verrucano alpino\") del Permiano.\nAccesso alla vetta.\nLa via normale, di tipo escursionistico, si sviluppa dalla frazione di Sant'Anna di Bellino, da dove si risale il \"vallone di Rui\" seguendo il sentiero U26, per poi risalire, con il sentiero U67, fino al \"passo Mongioia\" (3085\u00a0m). Da qui si volge a destra (nord-est), si supera il lago di Mongioia, e si risale per qualche decina di metri il valloncello che porta al \"passo di Salza\". Si traversa per giungere alla base dello sperone roccioso che, sulla destra, risale fino in cresta; si risale lungo lo sperone tenendosi sulla sua destra (sud-est), fino in cresta, da dove si raggiunge la vetta. La difficolt\u00e0 del percorso \u00e8 valutata EE. \u00c8 possibile evitare la cresta allungando il traverso di base, e risalendo poi il pendio detritico fino alla croce di vetta.\nLa vetta \u00e8 anche accessibile da Chianale, risalendo la \"valle dell'Antolina\" fino al \"col Longet\", per poi risalire il \"vallon du Loup\"; da qui si sale al \"passo di Salza\", da dove si pu\u00f2 raggiungere la vetta o direttamente per cresta, oppure abbassandosi fino ad incontrare la via normale.\nAccesso invernale.\nLa vetta \u00e8 accessibile anche d'inverno, con le ciaspole o con gli sci.\nSci.\nIl canalone che scende dal contrafforte est del monte Salza verso il vallone di Rui \u00e8 percorribile con gli sci: si tratta di un percorso di sci ripido con difficolt\u00e0 di 4.2 - E3..\nMTB.\nLa vetta del Monte Salza \u00e8 un itinerario cicloalpinistico di grande prestigio"}
{"id": "2087893", "revid": "344503", "url": "https://it.wikipedia.org/wiki?curid=2087893", "title": "Jonathan Hyde", "text": "Biografia.\nHyde nacque a Brisbane, in Australia. \u00c8 un membro della \"Royal Shakespeare Company\". Si diplom\u00f2 alla Royal Academy of Dramatic Art ed \u00e8 l\u00ec un membro associato. \u00c8 sposato con il soprano scozzese Isobel Buchanan; hanno avuto due figlie, tra cui l'attrice Georgia King.\n\u00c8 stato un membro del cast originale di \"Not the Nine O'Clock News\", la prima serie di quelle che furono introdotte dalla trasmissione per via dell'Elezione Generale del 1979. Fra i suoi molti ruoli teatrali, ebbe quello di Ferdinand in una produzione del 1985 di John Webster \"La duchessa di Amalfi\".\n\u00c8 ben conosciuto per i suoi ruoli al cinema di Samuel Parrish / Van Pelt il cacciatore in \"Jumanji\", Joseph Bruce Ismay, l'amministratore delegato della White Star Line nel film colossal \"Titanic\" e dell'egittologo Allen Chamberlain nel film \"La mummia\". Hyde ha partecipato a numerosi film fra cui \"Richie Rich - Il pi\u00f9 ricco del mondo\", \"Anaconda\", \"Eisenstein\", \"Il sarto di Panama\", \"Land of the Blind\" e \"The Contract\".\nNel 2007 recit\u00f2 nella parte del dottor Dorn nel film tratto dalla commedia \u2018\u2019Il gabbiano\u2019\u2019 di Anton \u010cechov : \"Nachmittag\"; mentre nel 2008 \u00e8 stato il duca di Kent nel film TV \"King Lear\". Dal 2014 al 2016 ha interpretato Eldritch Palmer, un anziano miliardario gravemente malato che aspira all'immortalit\u00e0 nella serie televisiva di Guillermo del Toro, \"The Strain\".\nTeatro.\nCon la Royal Shakespeare Company.\nPrima Stagione (1980/81)\nSeconda Stagione (1982/83)\nDoppiatori italiani.\nNelle versioni in italiano dei suoi film, Jonathan Hyde \u00e8 stato doppiato da:"}
{"id": "2087902", "revid": "6923", "url": "https://it.wikipedia.org/wiki?curid=2087902", "title": "Citro\u00ebn Saxo", "text": "La Citro\u00ebn Saxo \u00e8 un'autovettura di segmento B prodotta dalla casa automobilistica francese Citro\u00ebn dal 1996 al 2004. Sostitu\u00ec la Citro\u00ebn AX e fu a sua volta sostituita dalla C2.\nStoria.\nGenesi e debutto.\nQuando la \"AX\", utilitaria Citro\u00ebn molto venduta negli anni ottanta e novanta cominci\u00f2 a far sentire la sua anzianit\u00e0, specie nel look, divenne chiaro che doveva subentrarle una sua erede che ne raccogliesse il testimone. Nel 1992 venne avviato il progetto \"S8\": utilizzando il pianale della AX per contenere i costi di progetto, si realizz\u00f2 tutt'intorno un nuovo corpo vettura, dal look pi\u00f9 moderno, anche se molto simile a quello gi\u00e0 proposto dai \"cugini\" della Peugeot con la 106. Le prime immagini quasi definitive della nuova piccola Citro\u00ebn vennero pubblicate dalla stampa specializzata nel 1995. Alla fine dello stesso anno, vennero rivelate le prime foto del tutto definitive, comprese quelle del modello che ne avrebbe costituito il top di gamma, la futura \"VTS\". La vettura cos\u00ec ottenuta fu lanciata sul mercato nella primavera del 1996 dopo la presentazione, avvenuta al Salone dell'automobile di Ginevra: era nata la \"Citro\u00ebn Saxo\", la nuova berlinetta a due volumi che avrebbe dapprima affiancato e poi sostituito del tutto la vecchia AX.\nLinea ed interni.\nLa \"Saxo\" fu realizzata sullo stesso pianale della \"AX\" e della \"106\", a sua volta derivato da quello della \"205\". 106 e AX erano anche prodotte nella stessa fabbrica di Aulnay e alcune parti di carrozzeria erano in comune. Al lancio, la Saxo era disponibile unicamente in configurazione a 3 porte. La linea della Saxo era tutt'altro che innovativa, mantenendosi per\u00f2 sempre pi\u00f9 attuale di quella della AX. In particolare, la Saxo tradiva una certa parentela stilistica con la 106 prima serie, specie nella zona posteriore, a causa dei passaruota dal taglio simile, e nella fiancata, a causa di molti lamierati pressoch\u00e9 identici. Nella zona frontale campeggiavano invece i gruppi ottici rettangolari, pi\u00f9 sottili di quelli della prima 106 e che, abbinati alla calandra specifica, conferivano alla Saxo un look pi\u00f9 personale.\nInternamente, invece, vi furono pi\u00f9 tocchi di personalit\u00e0, anche se non particolarmente marcati: ci\u00f2 lo si riscontrava in particolar modo nella plancia, dal disegno decisamente pi\u00f9 arrotondato che si discostava da quello pi\u00f9 quadrangolare montato sulla 106. Anche la disposizione di molti comandi era differente.\nNonostante le soluzioni stilistiche non particolarmente innovative, la Saxo vinse il titolo di \"Auto pi\u00f9 Bella\" del 1997.\nStruttura, meccanica e motorizzazioni.\nLa struttura della Saxo e della 106 prevedeva: l'avantreno a ruote indipendenti con schema MacPherson, molle elicoidali e barra antirollio, il retrotreno sempre a ruote indipendenti, con bracci tirati e barre di torsione. L'impianto frenante, di tipo idraulico e servoassistito, era inizialmente di tipo misto, con dischi all'avantreno e tamburi al retrotreno.\nLo sterzo era servoassistito in quasi tutti i modelli ed era disponibile la versione con climatizzatore. La versione senza servosterzo si basava sulla classica soluzione con cremagliera.\nAl suo debutto in Italia, la Saxo \u00e8 stata resa disponibile nelle seguenti motorizzazioni:\nIn altri mercati era presente nella gamma anche una versione da 954\u00a0cm\u00b3, con potenza di 50 CV. A queste motorizzazioni era normalmente abbinato un cambio manuale a 5 marce.\nAllestimenti e dotazioni.\nLa Saxo \u00e8 stata proposta inizialmente solo con carrozzeria a tre porte con 4 livelli di allestimento:\nAttingendo alla lista degli optional, la Saxo diventava pi\u00f9 ricca e confortevole. Su tutte le versioni era possibile avere la vernice metallizzata ed il tetto apribile. Per i tre allestimenti pi\u00f9 alti era possibile avere l'ABS, mentre tutte le versioni con motore 1.1 potevano essere richieste con airbag per il conducente oppure con un pacchetto che comprendeva l'airbag passeggero. Le versioni 1.4, gi\u00e0 dotate di airbag per il conducente, potevano essere dotate dell'airbag lato passeggero, e i cerchi in lega. Per la versione di base con allestimento \"X\", era possibile arricchire la dotazione con alzacristalli elettrici e chiusura centralizzata.\nEvoluzione.\nAlla fine del 1996, e quindi pochi mesi dopo il suo lancio, la Saxo venne proposta anche con carrozzeria a cinque porte. Per l'occasione, la gamma venne notevolmente ampliata, con l'arrivo delle seguenti versioni:\nLe due nuove Saxo con motore 1.6 riscossero grandi consensi e si rivelarono la punta di diamante delle vendite della Saxo. Erano tra l'altro caratterizzate anche da uno specifico kit di carrozzeria con codolini passaruota, minigonne e paraurti ridisegnati. \nCome per la AX, il successo della Saxo \u00e8 da attribuire ai contenuti costi di esercizio e al prezzo concorrenziale. Inoltre, la Saxo si dimostrava molto agile da guidare, sufficientemente brillante fin dalle versioni pi\u00f9 tranquille, ed in grado di cavarsela in modo egregio nel traffico. Il principale target di clientela a cui la Saxo era indirizzata era ovviamente quello giovanile, che impar\u00f2 rapidamente ad apprezzare le doti dinamiche della piccola auto francese.\nNel 1997 arriv\u00f2 il primo leggerissimo restyling, con la nuova griglia frontale: venne introdotta la 1.6 Automatica, con il motore della \"VTR\" ed un cambio automatico a 4 rapporti. Alla fine dello stesso anno la versione automatica venne proposta anche con motore 1.4.\nNel 1998, viene introdotta la Saxo 1.0i Mille, che va a completare verso il basso la gamma della piccola francese, nei mercati dove non era prevista la \"Saxo 954i\" che sostitu\u00ec. Questa vettura era dotata del piccolo motore da 954 cm\u00b3, 50 CV di potenza max e 150\u00a0km/h di punta massima.\nNel 1999 la Saxo fu sottoposta ad un facelift pi\u00f9 deciso, comprendente anche due nuovi gruppi ottici anteriori, pi\u00f9 grandi. La meccanica rimase quasi inalterata. L'unica differenza fu l'adozione dell'alimentazione ad iniezione multipoint sulla \"Saxo 1.1\", in luogo della precedente single point. La VTS, inoltre, benefici\u00f2 di nuovi cerchi da 15 pollici al posto di quelli da 14 pollici presenti sulla \"Saxo\" precedente. La sigla \"VTS\" venne poi adottata anche dalla versione equipaggiata con il 1.6 monoalbero, mentre nacquero nuovi allestimenti (\"A\" e \"Furio\") e ne sparirono alcuni dei precedenti (\"X\" e \"VSX\").\nDopo un altro paio di anni di buone vendite, la Citro\u00ebn aveva gi\u00e0 in cantiere la sostituta della Saxo, la cui linea cominciava a sentire decisamente troppo il peso degli anni e nel 2003 present\u00f2 la \"C2\", facendo crollare le vendite della Saxo che fu mantenuta in listino per un altro anno, durante il quale fu messa in commercio la \"Saxo Sport\" in sostituzione della Saxo VTR, equipaggiata con un motore 1.6 da 98 CV direttamente derivato da quello della \"106 Rallye 1.6 8v\". Alla fine del 2003 fu deciso il definitivo pensionamento della Saxo, che viene sostituita dalla C3. Ne furono prodotti oltre 1,2 milioni di esemplari.\nCaratteristiche e versioni.\nVersioni speciali.\nOltre alle due versioni con cambio automatico a 4 rapporti, \u00e8 esistita anche una versione van, ossia senza divanetto posteriore e con un divisorio tra vano posteriore e zona guidatore, in modo da avere un vano per il carico delle merci.\nLa versione \"CUP\" era quella dell'omonimo trofeo \"Saxo CUP\", con un apposito kit realizzato dalla Citroen Sport a partire dalla sportiva Saxo VTS con motore 1600 cm3 a 16 valvole. Dai 120 CV a 6600 giri/min dichiarati della versione di serie si arriva allora a circa 140 CV a 6500 giri/min nella versione del motore TU 5J4 equipaggiata con il kit. Quest'ultimo comprende un filtro aria meno restrittivo completo di una nuova cassetta filtro, una centralina dotata di opportuna mappatura ottimizzata per lavorare in sintonia con le altre modifiche e uno scarico con i due collettori da 42 mm che confluiscono in un tubo da 60 mm.\nUn'altra versione particolare \u00e8 stata la versione elettrica, introdotta poco dopo il lancio delle altre, spinta da un motore elettrico di 15 CV di potenza nominale; la velocit\u00e0 massima era limitata elettronicamente a 91\u00a0km/h.\nLa Batteria NiCD da 120V e 100Ah consentiva una autonomia di circa 90\u00a0km.\nRest\u00f2 in produzione sino al ritiro del modello dal mercato.\nAttivit\u00e0 sportive.\nUn'auto con simili doti dinamiche non poteva non trovare un suo posto nelle competizioni. C'\u00e8 da dire che prima di tutto la Saxo fece da scuola per moltissimi aspiranti piloti, per la sua guida tutto sommato semplice, ma impegnativa se portata al limite. Come gi\u00e0 accennato, pochi mesi dopo l'entrata in produzione della Saxo, vi fu un torneo dedicato unicamente alla \"Saxo\", che diede i natali professionistici a molti piloti. La Citroen sviluppo due versioni rallystiche della Saxo; tra di loro molto simili con lievi differenze. La Citroen Saxo Kit Car e la Citroen Saxo S1600, auto entrambe spinte da un motore 1600 cm\u00b3, a trazione anteriore e con cambio sequenziale o innesti frontali a 6 marce. La Saxo vinse i campionati mondiali Junior del 2001 con S\u00e9bastien Loeb e del 2002 con Daniel Sol\u00e0."}
{"id": "2087908", "revid": "1632387", "url": "https://it.wikipedia.org/wiki?curid=2087908", "title": "Pornografia", "text": "La pornografia (dal greco \u03c0\u03cc\u03c1\u03bd\u03b7, \"porne\", \"prostituta\" e \u03b3\u03c1\u03b1\u03c6\u03ae, \"graph\u00e8\", \"disegno\" e \"scritto, documento\" e quindi letteralmente \"scrivere riguardo\" o \"disegnare\" prostitute) \u00e8 la raffigurazione esplicita di soggetti erotici e sessuali effettuata in diverse forme: letteraria, pittorica, cinematografica e fotografica.\nDefinizione.\nIl termine \"pornografia\" \u00e8 di recente formazione: nella forma a noi nota \u00e8 attribuibile a Restif de la Bretonne, che introdusse il termine nella pubblicistica moderna con il saggio \"Le pornographe\" (1769), un trattato sul progetto di riforma e di regolamentazione statale della prostituzione. Il termine ha iniziato a essere impiegato con questo significato agli inizi del XIX secolo, per poi diffondersi nei decenni successivi allo scopo di distinguerla dal concetto di arte.\nOgni essere umano ha normalmente delle fantasie erotiche, cio\u00e8 usa l'immaginazione per rappresentarsi delle scene eccitanti eroticamente, senza altro scopo che l'eccitazione in s\u00e9: la pornografia \u00e8 la visione di queste fantasie in immagini, disegni, scritti, oggetti o altre produzioni. Poich\u00e9 molte persone hanno fantasie erotiche simili, di solito il materiale pornografico prodotto da un singolo, con le scene della sua immaginazione erotica, risulta eccitante anche per molti altri. Sebbene la pornografia sia stata usata anche come semplice ingrediente di opere artistiche pi\u00f9 articolate, il suo fine principale \u00e8 quello di indurre uno stato di eccitazione sessuale della persona.\nDa sempre si \u00e8 dibattuto sul mutevole confine tra arte, erotismo e pornografia, che generalmente negli ordinamenti giuridici occidentali non \u00e8 considerata illegale, ma in determinati contesti \u00e8 (o \u00e8 stata) soggetta a censura e ne viene vietata la visione (in particolare a minorenni).\nStoria.\nLa pornografia intesa come raffigurazione di situazioni erotiche o scene di sesso ha origini molto antiche: forme di rappresentazione esplicita di atti sessuali sono testimoniate presso la maggior parte delle civilt\u00e0 della storia ma non \u00e8 chiaro se l'importanza relativa della pornografia sia correlata con il \"grado di civilt\u00e0\" di un popolo.\nCertamente la pornografia intesa nel senso corrente \u00e8 un fenomeno moderno, nato come detto precedentemente agli inizi del XIX secolo; nell'esaminare la storia di questo fenomeno occorre estendere l'accezione di pornografia e intendere qualsiasi genere di rappresentazione esplicita di atti sessuali, nudit\u00e0 e cos\u00ec via; tenendo per\u00f2 presente che, al di fuori di alcuni casi, non sempre \u00e8 ipotizzabile che tale rappresentazione avesse lo scopo di provocare eccitazione nell'osservatore. Le donne nude e le attivit\u00e0 sessuali sono descritte in maniera minuziosa nell'arte paleolitica (vedi ad esempio la Venere di Willendorf); tuttavia non \u00e8 sicuro che lo scopo di tali opere fosse il risveglio sessuale, dato che tali immagini possono avere preferibilmente un'importanza spirituale.\nRelativamente all'epoca romana, a Pompei sono tuttora in perfetto stato di conservazione i lupanari, case chiuse sulle cui pareti sono ancora presenti rappresentazioni pornografiche. Inoltre sono state recentemente notate raffigurazioni degli organi sessuali maschili e femminili eseguite in alcune strade: per gli organi femminili era segno che la strada in cui ci si trovava era frequentata da prostitute; per l'organo sessuale maschile invece il discorso \u00e8 diverso: ve ne erano moltissimi scolpiti o disegnati per le vie di Roma. Infatti l'organo maschile eretto era un simbolo portafortuna, da cui \u00e8 derivato il nostro cornino di corallo. Una particolare sezione del Museo archeologico nazionale di Napoli (vietata ai minori di quattordici anni non accompagnati) contiene tutto quello che di pornografico \u00e8 stato trovato negli scavi archeologici di Pompei: statue, affreschi, suppellettili e anche giocattoli erotici, che ci fanno supporre che all'epoca questo tipo di raffigurazioni fossero comunemente diffuse. Come ulteriore conferma di ci\u00f2, nell'aprile del 2005 alcuni archeologi della Germania hanno notato un grosso disegno, di circa 7\u00a0000 anni fa, raffigurante un uomo che si piega sopra una donna nel tentativo di veder soddisfatte le proprie richieste sessuali. Tale figura \u00e8 stata chiamata \"Adonis von Zschernitz\".\nPer molto tempo la pornografia \u00e8 diventata bersaglio di lazzi e gag umoristiche o satiriche, tanto che nel 1920 furono pubblicati negli Stati Uniti d'America alcuni fumetti d'impronta comica che prendevano bonariamente in giro il mondo della pornografia. Il titolo era le bibbie di Tijuana. Nella seconda met\u00e0 del XX secolo la pornografia si \u00e8 evoluta negli Stati Uniti grazie ad alcune riviste specializzate per soli uomini, quali ad esempio \"Playboy\" e \"Uomo moderno\" (entrambe fondate nel 1950). Questi periodici hanno ritratto donne famose completamente nude. Dal 1960 in poi queste riviste hanno cercato una forma di raffigurazione sessuale pi\u00f9 esplicita. Tale ricerca \u00e8 terminata negli anni novanta, quando erano ormai inseriti articoli e immagini riguardanti l'amore lesbico, l'omosessualit\u00e0, la penetrazione, il sesso di gruppo e il feticismo sessuale.\nForme.\nStampa.\nLe forme pi\u00f9 diffuse della pornografia sono fotografie che ritraggono persone in atteggiamenti sessuali espliciti, immagini di rapporti sessuali eterosessuali o omosessuali con due, tre o pi\u00f9 persone coinvolte.\nLa stampa dedicata alla pornografia \u00e8 un mercato composto da centinaia di pubblicazioni periodiche, come ad esempio \"Penthouse\", \"Hustler\", \"Private\" e altre. Altre riviste sono in forma di fotoromanzo porno.\nPubblicazioni di notevole successo commerciale sono i fumetti porno che in Italia e Giappone sono disegnati da fumettisti di fama mondiale. Fra i maggiori autori italiani in questo campo troviamo Guido Crepax, Milo Manara e Giovanna Casotto.\nCinema.\nLa cinematografia ha sempre avuto interesse per la pornografia, ma ha trovato ostacoli nelle legislazioni dei vari stati. Il genere del cinema porno \u00e8 tuttora un notevole affare commerciale nei paesi dove \u00e8 consentito.\nLetteratura, musica e arte.\nEsistono forme artistiche con contenuti erotici da alcuni assimilate alla pornografia in letteratura (valgano per tutti gli esempi di \"La chiave\", dello scrittore giapponese Junichiro Tanizaki, tutta la bibliografia del Marchese de Sade e la letteratura popolare inglese che ha preceduto il romanzo \"Moll Flanders\" di Daniel Defoe), nei fumetti (che pu\u00f2 assumere denominazioni diverse di paese in paese), nell'arte (\"La Fornarina\" di Raffaello), nella poesia (Catullo, Marziale, Tibullo, Properzio, Ovidio, Gabriele D'Annunzio e il \"divino\" Aretino) e nella musica (ad esempio, il brano allora giudicato scandaloso \"Je t'aime... moi non plus\" di Serge Gainsbourg e Jane Birkin).\nNella pittura e nella fotografia numerosissimi sono i casi di nudit\u00e0 al confine con la pornografia.\nInternet.\nLa grande disponibilit\u00e0 di pubblico e l'economicit\u00e0 del mezzo rendono internet un mezzo molto usato per la distribuzione e la fruizione di materiali a contenuto pornografico. Di fatto con l'avvento di internet, soprattutto per la diffusione di sistemi quali il \"file sharing\" (condivisione di file) e \"video sharing\" (condivisione di video), la pornografia \u00e8 divenuta immediatamente e anonimamente disponibile ovunque e per chiunque. L'ultima conseguenza di questo fenomeno ha innanzitutto mitigato il generico sentimento di condanna di fronte a questa forma espressiva, mentre dall'altro ha agevolato l'esplosione o larghissima diffusione di fenomeni quali il genere \"amatoriale\", consistente nella realizzazione di foto e video di carattere porno-erotico ritraente persone comuni (spesso gli stessi soggetti autori del prodotto). Oltre al \"file sharing\", altro canale principale di distribuzione della pornografia via internet \u00e8 rappresentato dai siti a pagamento, un'attivit\u00e0 sempre pi\u00f9 lucrosa per i produttori di materiale professionale che stanno privilegiando il web ai canali di distribuzione classici quali edicole, videoteche e sexy shop.\nGrazie alla rete si sta sempre di pi\u00f9 affermando quello che alcuni autori definiscono neoporn, mentre vanno diffondendosi il \"flashgame\" per adulti, ovvero giochi elettronici, le cui situazioni (pur variando dalla commedia alla fantasia) mantengono un carattere dichiaratamente pornografico. Grazie alla divulgazione di spettacoli a pagamento e no, attraverso la trasmissione in webcam (molto diffusa in tutto il web), si d\u00e0 la possibilit\u00e0 di assistere a spettacoli porno e comunicare via chat con chi si sta esibendo in quel momento. Uno studio endocrinologico dell'Universit\u00e0 di Padova ha correlato all'uso della pornografia, tra i giovani che ne fanno un uso massiccio in rete, il calo del desiderio sessuale e dell'eiaculazione precoce, nonch\u00e9 in alcuni casi disturbi come ansia sociale, depressione, ansia da prestazione, DOC e ADHD.\nCensura.\nL'opportunit\u00e0 di censurare o meno le raffigurazioni pornografiche \u00e8 da sempre all'origine di dibattiti etici e sociali. I favorevoli alla censura credono che un'azione legislativa pi\u00f9 severa renderebbe la pornografia un fenomeno meno diffuso. I contrari alla censura sostengono che l'autodeterminazione dell'individuo non dovrebbe essere limitata per legge (fatti salvi i casi pi\u00f9 aberranti). Inoltre, spesso, ci\u00f2 che un tempo era considerato pornografico o scandalistico con le mutazioni dei costumi della societ\u00e0 non \u00e8 pi\u00f9 considerato tale. Per esempio tratti del \"Decamerone\" di Giovanni Boccaccio, che fu addirittura inserito nell'Indice dei libri proibiti dalla Chiesa cattolica, e del romanzo di David Herbert Lawrence \"L'amante di Lady Chatterley\", che fu considerato nell'anno in cui fu pubblicato (il 1928) \"osceno e offensivo al comune senso del pudore\".\nUna questione rilevante nel dibattito sulla censura riguarda il ruolo della pornografia nella trasmissione e nella riproduzione di forme di oppressione e violenza nei confronti della donna o di altre figure, e, in ogni caso, di un uso puramente mercantile del corpo umano. Uno degli aspetti maggiormente rimproverati alla pornografia \u00e8 l'eccessivo utilizzo del sadismo.\nIn Giappone ad esempio, la legge non pone limiti al tipo di argomenti o di storie, ma proibisce di mostrare gli organi genitali al pubblico: per questo motivo nei film pornografici e nelle riviste, compresi anime e manga, i genitali sono censurati con vari artifici grafici.\nFemminismo.\nNei movimenti femministi si individuano due posizioni contrapposte riguardo alla pornografia. Le femministe a essa favorevoli, come la sociologa della Northwestern University di Chicago Laura Kipnis, considerano la pornografia un aspetto positivo e cruciale della rivoluzione sessuale che ha portato alla liberazione della donna, contrariamente alla morale dei conservatori, che la vedono invece come oppressiva per le donne.\nInvece secondo l'altra posizione, rappresentata soprattutto dalla giurista Catharine MacKinnon della University of Michigan Law School, la prospettiva \"liberazionista\" della pornografia \u00e8 puramente illusoria: anzi essa, ponendo l'esposizione della sessualit\u00e0 della donna al centro del suo fuoco, la danneggia sotto vari aspetti: innanzitutto sostenendo una ecologia culturale sessista che si compiace di ridurla a oggetto e merce sessuale e di trasmetterne un'immagine degradata. In secondo luogo essa si rende spesso causa o concausa di danni a persone specifiche sia in fase di produzione (donne forzate a posare, o riprese senza loro reale consenso alla produzione o circolazione del materiale pornografico), sia dopo, attraverso le modalit\u00e0 della diffamazione o della molestia, o ancora fornendo una spinta verso l'aggressione sessuale in persone predisposte.\nPer queste ragioni certi gruppi di femministe si sono spinte a boicottare alcune manifestazioni pornografiche, sia cinematografiche sia letterarie. La contestazione pi\u00f9 curiosa \u00e8 avvenuta a Napoli nel 2000: un gruppo di femministe battagliere ha scaraventato dei pomodori contro Tinto Brass, nonostante il fatto che il regista non si occupasse di pornografia, ma il suo genere di riferimento ascrivibile al \"softcore\" e pi\u00f9 nello specifico ai film erotici.\nPedopornografia e pornografia minorile.\nLa pedopornografia \u00e8 la pornografia in cui sono raffigurati soggetti in et\u00e0 pre-puberale. Si tratta dunque di materiale pornografico destinato a individui affetti da pedofilia, ossia la devianza sessuale che consiste nell'attrazione sessuale per i bambini. La pedopornografia viene tuttavia spesso erroneamente confusa con la pornografia minorile, ossia il materiale pornografico in cui sono coinvolti individui che, pur non avendo ancora raggiunto la maggiore et\u00e0, hanno gi\u00e0 subito le trasformazioni fisiche e mentali proprie della pubert\u00e0 o che hanno comunque raggiunto l'et\u00e0 del consenso. Tale confusione nasce probabilmente dal fatto che in molte legislazioni viene considerata illegale e punita non solo la pedopornografia in quanto tale, ma pi\u00f9 in generale qualsiasi forma di pornografia minorile, ossia la produzione, distribuzione e detenzione di materiale pornografico coinvolgente minori.\nIn Italia la detenzione, la diffusione e la produzione di pornografia minorile sono punite secondo gli articoli 600 e seguenti del codice penale. \u00c8 da notare a questo proposito che in diversi ordinamenti \u00e8 punita anche la produzione e successiva detenzione di materiale non destinato alla diffusione (cfr. l'eventuale caso di minori che riprendano volontariamente le proprie esperienze sessuali).\nBisogna tuttavia considerare che il raggiungimento della maggiore et\u00e0 \u00e8 diverso da paese a paese (dai quattordici ai sedici anni ai diciassette, diciotto e ventuno, arrivando fino ai ventitr\u00e9 anni), ragion per cui \u00e8 possibile che un prodotto pornografico coinvolgente attori diciottenni, perfettamente legale in un paese, sia illegale in un altro e viceversa. In altri casi la soglia di et\u00e0 per cui immagini di nudo o pornografiche venivano considerate pedopornografia \u00e8 stata elevata a pi\u00f9 riprese, per cui materiale legale e presente in commercio alcuni decenni prima \u00e8 poi divenuto illegale (cfr. ad esempio il Regno Unito dove il \"Protection of Children Act\" del 1978 ha definito \"bambini\" tutte le persone sotto i sedici anni, modificato poi dal \"Sexual Offences Act\" del 2003 che ha alzato lo spartiacque fino ai diciotto anni). Allo stesso modo alcuni stati differenziano le et\u00e0 da cui sono permessi il semplice nudo, rispetto a quelle in cui sono permesse le rappresentazioni di atti sessuali espliciti.\nReligioni.\nSecondo la Chiesa cattolica.\nLa morale cattolica nei suoi fondamenti condanna la pornografia, considerata un atto che lede la dignit\u00e0 della persona degradandola. Ecco come si esprime al riguardo il Catechismo della Chiesa cattolica:"}
{"id": "2087909", "revid": "86599", "url": "https://it.wikipedia.org/wiki?curid=2087909", "title": "James Vernon Scotti", "text": "Biografia.\nJames Scotti si \u00e8 laureato in Astronomia (B.S.) all'Universit\u00e0 dell'Arizona di Tucson nel 1983. Attualmente sta lavorando per ottenere un Ph.D. presso la Queens University in Belfast (Irlanda del Nord) . Ha come hobby la pittura e la fotografia .\nCarriera.\nDopo la laurea \u00e8 rimasto all'Universit\u00e0 dell'Arizona lavorando al progetto Spacewatch , uno dei programmi che cercano e studiano i corpi minori del sistema solare: asteroidi e comete . In particolare Scotti si dedica a ricerche e osservazioni sugli asteroidi near-Earth e sugli oggetti transnettuniani, alla stima dei rischi di impatto, allo studio dell'origine e dell'evoluzione delle comete. A suo tempo si \u00e8 occupato della cometa Cometa Shoemaker-Levy 9, confermandone la scoperta, studiandone l'orbita, la sua evoluzione passata e calcolando le effemeridi dell'impatto con il pianeta Giove .\nScoperte.\nScotti \u00e8 un prolifico scopritore di asteroidi: negli ultimi vent'anni, dal 1989 al 2008 ha scoperto 144 asteroidi oltre ad essere il coscopritore di altri sette, molti di essi sono NEA. Tra gli asteroidi scoperti da Scotti sono degni di nota: \nScotti ha riscoperto pi\u00f9 di sessanta comete dal 1985 e ha scoperto dieci comete periodiche: 202P/Scotti (Scotti 2), 244P/Scotti (Scotti 1), 377P/Scotti (Scotti 3), P/2010 C1 Scotti (Scotti 4), P/2010 H4 Scotti (Scotti 5), P/2010 H5 Scotti (Scotti 6), la 416P/Scotti (Scotti 7), la 430P/Scotti (Scotti 8), la 416P/Scotti (Scotti 9) e la 431P/Scotti (Scotti 10) e due non periodiche, C/2010 E5 Scotti e C/2010 F3 Scotti.\nScotti ha anche coscoperto il satellite gioviano \nCalliroe\nRiconoscimenti.\nL'asteroide \"1983 CN\" \u00e8 stato denominato 3594 Scotti in suo onore."}
{"id": "2087913", "revid": "1718826", "url": "https://it.wikipedia.org/wiki?curid=2087913", "title": "Pelvo d'Elva", "text": "Il Pelvo d'Elva (3.064 ) \u00e8 una montagna delle Alpi Cozie (sottosezione Alpi del Monviso), che domina da un lato la Valle Varaita, dall'altro la Val Maira e di cui Elva \u00e8 il paese pi\u00f9 vicino alla vetta.\nCaratteristiche.\nLa vetta si trova sullo spartiacque principale tra valle Varaita e valle Maira; la sommit\u00e0 \u00e8 sul confine tra i comuni di Elva in valle Maira, e di Bellino nella valle Varaita di Bellino.\nHa una caratteristica forma piramidale, ben riconoscibile anche in distanza. Si erge sulla cresta spartiacque, che in corrispondenza della montagna ha una direzione generale da nord-est a sud-ovest, direzione in cui prosegue incontrando il monte Camoscere e la rocca la Marchisa. Dalla vetta dirama una cresta secondaria verso nord-ovest, che raggiunge il Brich Camoscera, da cui poi scende con elevata pendenza verso il fondovalle.\nDal punto di vista geologico, la montagna ha una struttura complessa; la vetta e la porzione occidentale sono costituite da quarziti conglomeratiche del Permiano (\"verrucano alpino\"), mentre sui versanti settentrionale ed occidentale si ritrovano i calcescisti ofiolitiferi delle \"pietre verdi di Gastaldi\", con locali banchi di calcari della stessa formazione.\nLa prima ascensione documentata fu realizzata nel 1836 dal capitano Cossato, dello Stato Maggiore del Regno di Sardegna. Il termine \"pelvo\" \u00e8 di origine celtica, e significa \"alta montagna piramidale, con la punta aguzza ed i fianchi scoscesi\"; il toponimo \"Elva\" deriva dall'occitano \"elvou\", che significa pino cembro.\nAscensione alla vetta.\nLa via normale al Pelvo \u00e8 un itinerario che presenta una difficolt\u00e0 alpinistica, valutata in F.\nIl percorso parte dal colle della Bicocca, e si sviluppa parte in cresta e parte poco sotto di essa, fino a raggiungere la vetta, segnalata da una croce in ferro.\nIl colle della Bicocca pu\u00f2 essere raggiunto in automobile dal colle di Sampeyre, oppure a piedi dalla frazione Chiesa di Bellino.\nUn percorso alternativo parte dalla frazione Chiazale di Bellino; seguendo il sentiero U24, si giunge in cresta, dove ci si ricongiunge al sentiero della via normale.\nUn altro percorso alternativo parte ancora da Chiazale, ma segue il sentiero U25 per poi risalire, per traccia di sentiero, al \"colle Camosciera\", sulla cresta sud-occidentale della montagna; risalendo la cresta si arriva alla vetta.\nPercorsi ad anello.\nSono possibili alcuni percorsi ad anello che portano a concatenare il Pelvo d'Elva con altri \"tremila\" della zona, come il monte Chersogno e la rocca la Marchisa. Questi percorsi originano dalla valle Maira, e sono normalmente pi\u00f9 facili, di tipo escursionistico, con una difficolt\u00e0 valutata in EE. Questi percorsi possono appoggiarsi al bivacco Bonfante, presso il \"lago Camosciere\".\nAccesso invernale.\n\u00c8 possibile raggiungere la vetta in inverno con un itinerario di sci alpinismo che, partendo dalla frazione Chiazale di Bellino, sale in cresta e quindi alla vetta.\nAlpinismo.\nIl Pelvo d'Elva offre diverse possibilit\u00e0 alpinistiche, di difficolt\u00e0 variabile.\nUna prima possibilit\u00e0 \u00e8 una variante alla via normale, che prevede di risalire in vetta seguendo l'intera cresta est. Questa via ha una difficolt\u00e0 valutata in PD.\nAltra via di difficolt\u00e0 contenuta \u00e8 il \"couloir est\", raggiungibile da Chiesa di Bellino; si tratta di un percorso di difficolt\u00e0 F+. Alcuni passaggi sono attrezzati.\nPi\u00f9 impegnativa \u00e8 la via \"Moby Dick\", che si sviluppa sul versante settentrionale, cui si arriva dal colle della Bicocca, seguendo in parte il sentiero della via normale. La via si sviluppa per 400\u00a0m su 11 tiri di corda, ed ha una difficolt\u00e0 valutata in AD+.\nUltimamente \u00e8 stata aperta una nuova via chiamara \"Quoziente Intellettivo Zero\" si sviluppa anch'essa sul versante settentrionale. Difficolt\u00e0: \"D+\" max 5c F.lli Walter e Ernesto GALLIZIO\n&lt;br&gt;&lt;br&gt;"}
{"id": "2087914", "revid": "1318658", "url": "https://it.wikipedia.org/wiki?curid=2087914", "title": "Mario Serandrei", "text": "Biografia.\nDopo aver preso parte alla redazione del quindicinale \"cinematografo\", fondato da Alessandro Blasetti, esord\u00ec nel 1929, ad appena 22 anni, come sceneggiatore, montatore e aiuto registra nel film dello stesso Blasetti, \"Sole\". In seguito si specializz\u00f2 nel montaggio, attivit\u00e0 con la quale collabor\u00f2 con i pi\u00f9 famosi registi della sua epoca, in particolare con Luchino Visconti in \"Ossessione\" (1943), \"La terra trema\" (1948), \"Rocco e i suoi fratelli\" (1960), \"Il Gattopardo\" (1963) e \"Vaghe stelle dell'Orsa\" (1965).\nFu il primo ad usare il termine Neorealismo parlando di \"Ossessione\", che indic\u00f2 come il primo film di questa corrente in ambito cinematografico."}
{"id": "2087916", "revid": "294713", "url": "https://it.wikipedia.org/wiki?curid=2087916", "title": "Marsina", "text": ""}
{"id": "2087923", "revid": "287204", "url": "https://it.wikipedia.org/wiki?curid=2087923", "title": "Hayli Gubbi", "text": "LHayli Gubbi \u00e8 un vulcano a scudo posto nella Dancalia. Alto 521 metri, \u00e8 il pi\u00f9 meridionale della catena dell'Erta Ale. Non si conosce la data dell'ultima eruzione. Attualmente \u00e8 spento.\nCollegamenti esterni.\n Il vulcano Hayli Gubbi sul sito del Global Volcanism Project"}
{"id": "2087925", "revid": "120932146", "url": "https://it.wikipedia.org/wiki?curid=2087925", "title": "Les Bans", "text": "Les Bans (3.669 ) \u00e8 una montagna del Massiccio des \u00c9crins nelle Alpi del Delfinato. Si trova nel dipartimento francese delle Alte Alpi.\nCaratteristiche.\nLa montagna \u00e8 composta di diverse vette:\nOrograficamente la montagna domina le tre principali vallate del massiccio degli Ecrins: a ovest della montagna si apre la Valgaudemar, a nord si trova la valle percorsa dal torrente V\u00e9n\u00e9on e, infine ad ovest vi \u00e8 la valle in cui si trova Vallouise.\nSalita alla vetta.\nLa cima fu salita per la prima volta il 14 luglio 1878 da William Auguste Coolidge con le guide Christian Almer e Ulrich Almer per quella che \u00e8 poi diventata la via normale.\nOggi la via normale di salita alla vetta si svolge nel versante nord della montagna e parte dal refuge de la Pilatte 2577\u00a0m. Si affronta dapprima il grande glacier de la Pilatte, piuttosto crepacciato ed in seguito si tratta di salire la ripida cresta ENE rocciosa alta quasi 300 metri con difficolt\u00e0 di arrampicata fino al 3\u00ba grado. Malgrado la sua bellezza, \u00e8 quindi consigliabile solo ad alpinisti esperti ed equipaggiati.\nRifugi alpini.\nI rifugi alpini che contornano la montagna sono:"}
{"id": "2087931", "revid": "264444", "url": "https://it.wikipedia.org/wiki?curid=2087931", "title": "Abidosiani", "text": ""}
{"id": "2087932", "revid": "125864379", "url": "https://it.wikipedia.org/wiki?curid=2087932", "title": "Jason Barry", "text": "\u00c8 conosciuto soprattutto per il ruolo di Tommy Ryan nel film \"Titanic\" del 1997. Comunque, \u00e8 anche stato presente in altri film come \"The Still Life\" per il quale ha vinto numerosi premi.\nDoppiatori italiani.\nNelle versioni in italiano dei suoi lavori, Jason Barry \u00e8 stato doppiato da:"}
{"id": "2087933", "revid": "1272592", "url": "https://it.wikipedia.org/wiki?curid=2087933", "title": "Borale Ale", "text": "Il Borale Ale \u00e8 uno stratovulcano etiope della Dancalia. \u00c8 alto 668 metri e fa parte della catena di vulcani dell'Erta Ale. Attualmente spento, non se ne conosce la data dell'ultima eruzione."}
{"id": "2087937", "revid": "36426", "url": "https://it.wikipedia.org/wiki?curid=2087937", "title": "Hotel Cadogan", "text": "L'Hotel Cadogan \u00e8 uno degli alberghi storicamente pi\u00f9 famosi di Londra, situato sulla Sloane Street, nel quartiere di Knightsbridge. Fu costruito nel 1887 e vanta un passato prestigioso. Oggi \u00e8 di propriet\u00e0 della catena Belmond.\nStoria.\nTra i suoi ospiti vi furono personaggi prestigiosi, tra cui la famosa attrice di epoca vittoriana Lillie Langtry, amica di Edoardo VII. Oscar Wilde vi si trovava proprio il giorno in cui fu arrestato, dopo essersi rifiutato di partire verso Dover, come gli avevano suggerito, mentre Constance Wilde piangeva sperando partisse per l'estero: inesorabile, alle 18.10, per lui era gi\u00e0 pronto un mandato di cattura."}
{"id": "2087941", "revid": "204012", "url": "https://it.wikipedia.org/wiki?curid=2087941", "title": "Cadogan Hotel", "text": ""}
{"id": "2087943", "revid": "1543377", "url": "https://it.wikipedia.org/wiki?curid=2087943", "title": "Ibn Tufayl", "text": "Vita.\nNacque nella Spagna islamica, a Guadix, distante una sessantina di chilometri da Granada, fu allievo di Avempace (Ibn Bajja) e fu lui stesso a indicare Averro\u00e8 come suo successore presso la corte del visir almohade nella penisola iberica.\nIl libro per il quale \u00e8 divenuto celebre, \"Il filosofo autodidatta\", \u00e8 un romanzo filosofeggiante e una novella allegorica, ispirata dal sufismo e dall'avicennismo. Da quest'ultimo, Ibn Tufayl prese spunto per il titolo e per una parte della caratterizzazione dell'opera, ma il testo si distinse per una ventata di originalit\u00e0 e creativit\u00e0, anticipando in qualche modo opere del calibro di Robinson Crusoe di Daniel Defoe e l\"'Emilio\" di Rousseau.\nLa sua opera ebbe una grande influenza sulla letteratura araba e europea,\nma anche sugli sviluppi della filosofia araba ed europea.\n\"Il filosofo autodidatta\" nacque, comunque, soprattutto dall'esigenza di fornire una risposta allo scritto di al-Ghazali \"L'incoerenza della filosofia\" (\"Tah\u0101fut al-fal\u0101sifa\") e dalla spinta a partecipare al vasto dibattito filosofico e teologico che anim\u00f2 l'epoca di Ibn Tufayl.\nIn questo romanzo l'autore immagina che esista al mondo un'isola, dove i bambini nascano senza genitori. Il protagonista \"Hayy ibn Yaqzan\" viene educato al rispetto per la natura e per gli animali, al lavoro artigianale laborioso e alla conoscenza del mondo spirituale e religioso.\nInfine, in tarda et\u00e0 il protagonista si convertir\u00e0 all'Islam.\nIn questa opera vi \u00e8 una parte sostanziale del pensiero dell'autore, che discusse sulla compatibilit\u00e0 fra filosofia e religione, arrivando alla conclusione che entrambe conducono allo stesso punto di arrivo, seppur percorrendo strade diverse, l'una pi\u00f9 sofisticata e non accessibile a tutti, l'altra invece pi\u00f9 immediata e universale.\nL'opera venne tradotta in latino da Pico della Mirandola intorno al 1492 a partire da una versione in ebraico.\nBibliografia.\nIn altre lingue"}
{"id": "2087945", "revid": "773636", "url": "https://it.wikipedia.org/wiki?curid=2087945", "title": "Cappella di Santa Marta", "text": "La Cappella di Santa Marta \u00e8 un edificio situato nel comune di Cinigiano. La sua ubicazione \u00e8 nella parte sud-occidentale del territorio comunale, presso il Castello di Colle Massari, ove risulta incorporata nel relativo complesso architettonico.\nL'edificio religioso \u00e8 ubicato all'interno di una porzione di un'ala del castello, la cui struttura \u00e8 risalente all'inizio del Trecento; la piccola chiesa fu tuttavia costruita nel corso del Seicento in sostituzione della vicina e pi\u00f9 antica Pieve di Sant'Ippolito a Martura, che gi\u00e0 all'epoca risultava in rovina.\nLa cappella \u00e8 a pianta rettangolare, con l'interno costituito da un'unica navata. Dal cortile del castello \u00e8 possibile accedervi attraverso un portale d'ingresso ligneo modanato di forma rettangolare. La porzione del complesso al cui interno si articola il luogo di culto \u00e8 riconoscibile per la presenza di un caratteristico campanile a vela, con un'unica cella campanaria, che si eleva poggiando sul tetto di copertura in posizione leggermente defilata rispetto al sottostante portale d'ingresso."}
{"id": "2087947", "revid": "253269", "url": "https://it.wikipedia.org/wiki?curid=2087947", "title": "Suzy Amis", "text": "Carriera.\nDopo essere stata modella per la celebre agenzia Ford Models, debutta nel cinema nel 1985 nel film \"Fandango\" con Kevin Costner.\nIn seguito lavora in numerosi film fra cui \"Braccio vincente\" (1987), \"Il sogno del mare - Rocket Gibraltar\" (1988), \"Cambiar vita\" (1992), \"Blown Away - Follia esplosiva\" (1994), \"I soliti sospetti\" (1995), e \"Titanic\" (1997), in cui interpreta Liz, la nipote della protagonista Rose.\nNel 1986 sposa l'attore Sam Robards, da cui ha un figlio, Jasper (1990). Hanno divorziato nel 1994.\nDal 2000 \u00e8 sposata con il regista James Cameron, dal quale ha avuto tre figli Claire (2001), Quinn (2003) ed Elizabeth Rose (2006)."}
{"id": "2087949", "revid": "10431", "url": "https://it.wikipedia.org/wiki?curid=2087949", "title": "Ale Bagu", "text": "L'Ale Bagu, chiamato anche Ummuna, \u00e8 uno stratovulcano etiope della Dancalia, alto 1031 metri, \u00e8 il pi\u00f9 alto della catena di vulcani dell'Erta Ale ed \u00e8 anche l'unico che non \u00e8 nella linea di faglia. Non si conosce la data dell'ultima eruzione, attualmente \u00e8 spento."}
{"id": "2087952", "revid": "1543377", "url": "https://it.wikipedia.org/wiki?curid=2087952", "title": "Gas Gas MC", "text": "Con la sigla MC si identifica una serie di motociclette con motore a due tempi della casa motociclistica spagnola Gas Gas destinate all'uso nel motocross.\nCilindrate.\nFu introdotta nel 1992 e prodotta fino al 1997, poi ripresentata come versione compatta \"Boy\" nel 2005 e prodotta fino al 2006.\nFu introdotta nel 2006 e prodotta fino al 2007.\nFu introdotta nel 2002 e prodotta fino al 2007.\nFu introdotta nel 1998.\nDirettamente collegate con la serie \"MC\" sono in produzione anche modelli da enduro riconoscibili come Serie EC."}
{"id": "2087957", "revid": "729019", "url": "https://it.wikipedia.org/wiki?curid=2087957", "title": "Lucas Borges", "text": "Biografia.\nCresciuto nel club argentino del Pucar\u00e1, Borges divenne professionista nel 2004 e si trasfer\u00ec in Francia nello Stade fran\u00e7ais; in tre stagioni nel club parigino Borges giunse alla finale di Heineken Cup 2004-05 e vinse il campionato francese nel 2006-07, la sua ultima stagione nel club.\nL'anno successivo milit\u00f2 nel Benetton Treviso, con cui raggiunse la finale scudetto del Super 10, e successivamente torn\u00f2 in Francia al Dax; nella stagione 2009-10 fu invece nell'Albi, altro club di prima divisione francese, in cui rimase due stagioni; nel 2011 decise di tornare in Argentina, al suo club originario del Pucar\u00e1.\nEsord\u00ec in Nazionale argentina a Montevideo contro il nel corso del campionato Sudamericano 2003, anche se poi non fu selezionato per la successiva Coppa del Mondo; selezionato di nuovo a un anno di distanza dal Sudamericano 2003 per l'edizione successiva del torneo continentale, rimase in pianta stabile in formazione, fino a disputare da titolare cinque incontri della in Francia, torneo nel quale i \"Pumas\" giunsero terzi assoluti.\nInizialmente escluso dalla rosa alla , a causa dell'infortunio occorso a Gonzalo Tiesi fu richiamato d'urgenza in Nuova Zelanda dal C.T. Santiago Phelan per sostituire il compagno inutilizzabile, anche se a sua volta Borges non fu mai schierato nella manifestazione."}
{"id": "2087959", "revid": "1442080", "url": "https://it.wikipedia.org/wiki?curid=2087959", "title": "Nokia 6120 classic", "text": "Il Nokia 6120 classic \u00e8 uno smartphone prodotto dalla casa finlandese Nokia, lanciato sul mercato nel novembre 2007. Non \u00e8 da confondersi con il Nokia 6120, versione statunitense del Nokia 6110, messo in commercio nel 1998. Il 6120 classic \u00e8 il primo modello Nokia ad utilizzare, oltre alla connessione HSDPA e UMTS, tecnologia GSM Quadriband.\nCaratteristiche principali.\nIn generale.\nQuesto leggero apparecchio (89 grammi di peso) si caratterizza per l'elevata compattezza e per le sue funzioni spiccatamente orientate al multimediale: lettore mp3, fotocamera digitale da 2 Megapixel, videocamera digitale con registrazione in qualit\u00e0 QVGA, mini-PC per lavoro in ufficio, agenda, registratore vocale, console giochi, telefonia, e predisposto con software interno per sfruttare la funzione GPS con appositi strumenti ausiliari.\nIl design.\nParticolarit\u00e0 nel design di questo smartphone \u00e8 un monoblocco decisamente compatto ed elegante.\nIl display.\nIl display del 6120 Classic \u00e8 un TFT da 2\u201d e 320x240 pixel.\nConnettivit\u00e0.\nQuesto smartphone \u00e8 dotato di connessioni Bluetooth 2.0, UMTS/HSDPA, USB.\nMemoria e Sistema Operativo.\nLa memoria interna \u00e8 di 35 MB, si pu\u00f2 espandere fino a 8 GB (anche se il libretto di istruzioni allegato indica il limite di 2) tramite schede di memoria MicroSD HC (TransFlash). Il sistema operativo integrato \u00e8 Symbian 9.2 release 3 serie 60. L'ultimo firmware disponibile pubblicamente tramite Nokia Software Updater (NSU) \u00e8 alla versione 6.01, ma sono gi\u00e0 disponibili in rete i DataPackage delle versioni 06.51 e 07.20, installabili tramite Phoenix Service Software."}
{"id": "2087960", "revid": "7459", "url": "https://it.wikipedia.org/wiki?curid=2087960", "title": "Kebrit Ale", "text": ""}
{"id": "2087961", "revid": "1431409", "url": "https://it.wikipedia.org/wiki?curid=2087961", "title": "Sarah Clarke", "text": "Biografia.\nConosciuta anche come Sarah Lively, l'attrice, nativa di Saint Louis, ha studiato lingua italiana e belle arti all'Indiana University, per poi recarsi a Bologna, dove ha frequentato una scuola di recitazione. In seguito \u00e8 tornata nella citt\u00e0 natale, dove ha lavorato come fotografa di architettura.\nPi\u00f9 tardi si \u00e8 trasferita a New York e iscritta al Circle in the Square Theatre School, lavorando con diverse compagnie come The Willow Cabin Theatre Company e Axis Theatre Company, e con il regista teatrale Robert Wilson. Nel 2001 riceve l'Outstanding Performance Award al Film Festival di Brooklyn, grazie all'interpretazione nel cortometraggio \"Pas de Deux\". L'anno successivo, Sarah viene scritturata per il suo primo lungometraggio, \"The Accident\". \u00c8 nota soprattutto per la partecipazione alla serie televisiva \"24\" nel ruolo di Nina Myers.\nVita privata.\n\u00c8 sposata dal 2002 con l'attore Xander Berkeley, conosciuto sul set di \"24\"; hanno avuto due figlie; Olwyn Harper (2006) e Rowan (2010)."}
{"id": "2087964", "revid": "10431", "url": "https://it.wikipedia.org/wiki?curid=2087964", "title": "Gada Ale", "text": "Il Gada Ale, detto anche Kebrit Ale, \u00e8 lo stratovulcano pi\u00f9 settentrionale della catena dell'Erta Ale in Dancalia. Con i suoi 287 metri di altezza \u00e8 anche il pi\u00f9 basso dei vulcani principali. Non si conosce la data dell'ultima eruzione. Attualmente \u00e8 spento.\nCollegamenti esterni.\n Il vulcano Gada Ale sul sito del Global Volcanism Project"}
{"id": "2087967", "revid": "2121638", "url": "https://it.wikipedia.org/wiki?curid=2087967", "title": "Kree", "text": "I Kree, conosciuti anche come Ruul, sono personaggi dei fumetti creati da Stan Lee e Jack Kirby, pubblicati dalla Marvel Comics. La loro prima apparizione \u00e8 in \"The Fantastic Four\" (vol. 1) n. 64 (luglio 1967). Sono una delle razze aliene dell'universo Marvel, tra le pi\u00f9 progredite scientificamente e tecnologicamente. I Kree sono originari del pianeta Hala, che si trova nella Grande Nube di Magellano.\nStoria.\nI Kree raggiunsero un livello tecnologico avanzato in poco tempo grazie agli Skrull che mandarono dei loro emissari ad Hala, pianeta natale dei Kree, e diedero loro dei doni di elevata tecnologia, cos\u00ec che i Kree potessero essere un giorno portati all'interno dell'impero Skrull.\nSuccessivamente gli Skrull scoprirono che oltre ai Kree esisteva un'altra specie che viveva su Hala, le piante senzienti chiamate Cotati. Gli Skrull determinarono che i Cotati avevano un maggiore valore genetico dei Kree. Adirati, i Kree eliminarono sia i Cotati che gli ambasciatori Skrull e si appropriarono della tecnologia che gli emissari avevano portato. La notizia dell'uccisione degli ambasciatori non trapel\u00f2 nell'impero Skrull e i Kree ebbero il tempo necessario per padroneggiare la tecnologia rubata.\nDecenni pi\u00f9 tardi i Kree incominciarono ad esplorare la Galassia di Andromeda, e attaccarono degli avamposti e lo stesso pianeta Skrullos, all'epoca cuore dell'impero Skrull.\nGli Skrull si vendicarono contrattaccando. Cos\u00ec cominci\u00f2 la guerra Kree-Skrull che prosegu\u00ec persino milioni di anni pi\u00f9 tardi.\nNel frattempo, i Cotati del pianeta Hala vennero quasi portati all'estinzione dai Kree, ma un piccolo gruppo di Kree pacifisti, i sacerdoti di Pama, nascosero e tennero al sicuro gli ultimi Cotati rimasti per poi sparpagliarli in giro per l'universo per salvarli.\nSuccessivamente, degli scienziati Kree, sapendo che gli Skrull avevano usato un Cubo Cosmico in passato, crearono un super computer chiamato Suprema Intelligenza (talvolta chiamato anche Supremor) e chiesero al computer di aiutarli a creare un loro cubo cosmico. La Suprema Intelligenza rifiut\u00f2, determinando che un cubo cosmico \u00e8 troppo pericoloso. Con il passare degli anni, la Suprema Intelligenza acquis\u00ec sempre pi\u00f9 poteri e responsabilit\u00e0 politiche fino a diventare il sovrano dell'impero Kree.\nI Kree entrarono in contatto con la Terra a seguito della distruzione del robot/Kree Sentry da parte dei Fantastici Quattro, durante una loro vacanza su un'isola del pacifico. L'Intelligenza Suprema decise di mandare Ronan l'accusatore per giustiziarli. Avendo fallito, i Kree mandarono il primo Capitan Marvel sulla terra come spia per tener d'occhio gli umani.\nIn realt\u00e0, in un lontano passato, i Kree erano gi\u00e0 stati sul pianeta Terra. Infatti, per superare il gap genetico che impedisce loro l'evoluzione, fecero degli esperimenti su un gruppo di primitivi esseri umani. Tali esperimenti diedero vita ad un nuovo ceppo genetico ed alla razza degli Inumani che, nelle intenzioni originarie dei Kree, sarebbero dovuti essere dei potenti ed inarrestabili soldati che avrebbero rovesciato le sorti del conflitto con l'impero degli Skrull.\nLa Guerra Kree-Skrull.\nL'importanza della Terra come punto strategico nel conflitto tra Kree e Skrull divenne evidente quando i Vendicatori rimasero coinvolti. Gli Skrull si infiltrarono tra gli umani con lo scopo di controllare le infrastrutture politiche degli Stati Uniti d'America. Nel frattempo i Kree cercarono di ristabilire i loro legami con gli Inumani, all'inizio per degli scambi di tecnologia, ma presto rivelarono delle intenzioni pi\u00f9 sinistre.\nCapitan Marvel (Mar-Vell), ex-eroe di guerra dell'impero Kree, chiese aiuto ai Vendicatori, avvertendoli che Ronan l'accusatore ha intenzione di far regredire l'umanit\u00e0 allo stadio di ominidi usando una macchina esotica. I piani di Ronan vennero fermati da Mar-Vell, i Vendicatori e Rick Jones, ma questo si rivel\u00f2 solo la punta dell'iceberg.\nMentre il conflitto divenne pi\u00f9 aspro, un gruppo di Vendicatori guidato da Capitan America, Iron Man e Thor venne richiamato dopo che una squadra di Skrull, comandata dal Super-Skrull, cattur\u00f2 Mar-Vell, Quicksilver e Scarlet Witch. Gli Skrull pianificarono di distruggere gli Inumani con un ordigno nucleare ma fallirono quando i Vendicatori intervennero. Durante lo scontro, il Super-Skrull fugg\u00ec sulla nave ammiraglia degli Skrull, portando con s\u00e9 i tre prigionieri.\nAll'inseguimento del Super-Skrull, i Vendicatori si imbatterono in due armate di astronavi degli Skrull e dei Kree vicino alla Terra pronte a combattersi per il dominio del pianeta e un conflitto civile tra la Suprema Intelligenza e Ronan l'accusatore.\nLa situazione venne risolta quando la Suprema Intelligenza confer\u00ec a Rick Jones dei grandi poteri psichici che us\u00f2 per immobilizzare le armate Kree e Skrull, permettendo alla Suprema Intelligenza di riottenere il controllo e di fermare la guerra.\nLo sforzo fu troppo grande per Rick Jones, dopo il suo collasso, la Suprema Intelligenza port\u00f2 i Vendicatori e Mar-Vell vicino al ragazzo per ammirare il suo sacrificio. Mar-Vell decise di salvare la vita a Rick fondendo il suo corpo con quello di Rick, pur sapendo che cos\u00ec avrebbe rinunciato alla sua libert\u00e0 individuale.\nNuovi conflitti con gli Skrull.\nUn nuovo scontro tra Kree e Skrull avviene quando gli Skrull persero momentaneamente la loro abilit\u00e0 di mutare forma e la Suprema Intelligenza ne approfitta per ricominciare le ostilit\u00e0. La Suprema Intelligenza venne gravemente danneggiata da Silver Surfer quando quest'ultimo rimosse dal computer la gemma dell'anima, che la suprema intelligenza us\u00f2 per mantenere l'equilibrio tra i suoi componenti Kree blu e rosa.\nSuccessivamente, Nenora, una spia Skrull bloccata nella forma di un ufficiale Kree di alto rango, assume il controllo dell'impero Kree con l'intenzione di conquistare la sua stessa razza. Il conflitto fu fermato quando l'imperatrice Skrull S'ybill uccise Nenora. Il governo dell'impero Kree venne affidato a un alieno chiamato Clumsy Foulup, che venne presto assassinato da dei soldati Kree.\nOperazione Tempesta nella Galassia.\nI Kree si ritrovarono in una nuova guerra, questa volta con l'impero Shi'ar. Il conflitto venne segretamente manipolato dagli Skrull e dalla Suprema Intelligenza.\nI Vendicatori intervennero quando gli Shi'ar aprirono un portale nel sistema solare per poter avvicinarsi al territorio dei Kree, incuranti dei danni che il portale potrebbe causare al sole. L'arrivo dei Vendicatori diede inizio a una catena di eventi che culmin\u00f2 con la detonazione di una Nega-Bomba degli Shi'ar che devast\u00f2 l'impero Kree. I Vendicatori scoprirono che fu la Suprema Intelligenza a manipolare gli eventi fino alla Nega-Bomba, pensando che avrebbe rimosso la stagnazione evolutiva dei Kree sacrificando parte della popolazione.\nIl territorio dei Kree venne annesso all'impero Shi'ar.\nRuul e Retcon.\nI Kree sopravvissuti furono mutati in Ruul dalla Suprema Intelligenza e il Cristallo Eterno, un potente artefatto mistico, e l'impero Kree riottenne la sua indipendenza dagli Shi'ar. I Ruul furono gli antagonisti principali della saga \"Maximum Security\", presentandosi inizialmente come una nuova e misteriosa razza fino alla rivelazione della loro identit\u00e0.\nQuando l'universo venne distrutto e ricreato da Genis-Vell ed Entropia, il figlio di Eternit\u00e0, i Kree tornarono alla loro forma originale.\nAnnihilation e Annihilation: Conquest.\nDurante la saga di Annihilation, l'impero Kree venne comandato dalla casata dei mercanti Fiyero che furono segretamente in combutta con Annihilus e ridussero in stato comatoso la Suprema Intelligenza. Molti soldati Kree fecero parte del Fronte Unito di Richard Rider e alla fine Ronan l'accusatore, giustizi\u00f2 i Fiyero e assunse il governo dei Kree.\nDurante Annihilation: Conquest, l'impero Kree venne assimilato dai Phalanx quando i cavalieri spaziali di Galador, che furono gi\u00e0 assimilati, infettarono la rete di sicurezza dei Kree. I Kree vennero salvati da Nova e i Guardiani Della Galassia.\nSecret Invasion.\nUn agente dei Kree sulla Terra scopre il piano degli Skrull di invadere il pianeta ma viene ucciso prima di chiamare aiuto.\nNoh-Varr, un giovane guerriero Kree, dichiara la Terra sotto la protezione dei Kree e prende parte nella lotta contro gli Skrull. Noh-Varr venne acclamato come eroe sia dagli umani che dai Kree e decise di prendere il titolo di Capitan Marvel. Fece parte dei Vendicatori di Norman Osborn per poi abbandonarli dopo aver scoperto la loro vera natura. Durante la sua fuga, Noh-Varr entra in contatto con la Suprema Intelligenza che lo nomina protettore della Terra e gli conferisce un paio di Nega Bande.\nRonan l'accusatore si allea con la famiglia reale degli Inumani per salvare Freccia Nera dagli Skrull. Ronan si \u00e8 accordato di aiutare gli Inumani in cambio della mano di Crystal.\nWar of Kings.\nIn questa miniserie, gli Inumani, su ordine di Freccia Nera, si impongono sui Kree, momentaneamente guidati da Ronan, e prendono la guida dell'impero. La nuova alleanza viene suggellata con il matrimonio tra l'accusatore e Crystal della famiglia reale inumana.\nBiologia.\nI Kree hanno per la maggior parte fattezze umanoidi ma con la pelle di colore blu. Esiste anche una minoranza di individui con la pelle rosa, identici ai terrestri di etnia caucasica.\nI Kree hanno una forza fisica superiore a quella degli umani e richiedono una maggiore quantit\u00e0 di azoto per respirare bene. I loro corpi sono adatti alle condizioni del loro pianeta d'origine Hala, che ha una gravit\u00e0 e una quantit\u00e0 di azoto superiori a quelle della Terra. Sulla Terra, la forza e l'agilit\u00e0 dei Kree aumenta per via della gravit\u00e0 minore, ma non possono respirare senza delle apparecchiature adatte. I Kree adulti sono alti dai 1,5 ai 2,4 metri\nSono diventati incapaci di evolvere dopo che uno di loro ha cercato di prendere il Cristallo Della Visione Suprema e di usarlo per diventare un dio. Per punizione, il cristallo blocc\u00f2 il processo evolutivo dei Kree. Per cercare di risolvere questo problema, i Kree si incrociarono con altre razze, dando origine ai Kree dalla pelle rosa. I Kree valorizzano la loro purezza genetica e hanno reso illegale per chiunque non appartenga alla loro razza di fecondare una Kree.\nL'Intelligenza Suprema cerc\u00f2 di riavviare il processo evolutivo dei Kree durante la storyline Operazione Tempesta nella Galassia, facendo in modo che il 90% della popolazione Kree venisse sterminata dalla Nega-Bomba degli Shi'ar e di mutare i sopravvissuti con il Cristallo Eterno.\nTra i Kree vi sono alcuni individui dotati di abilit\u00e0 speciali sviluppate attraverso delle mutazioni, con l'ingegneria genetica o la cibernetica come Capitan Mar-Vell, Ronan l'Accusatore, Capitan Atlas, Dottor Minerva, Shatterax e Korath.\nCultura.\nI Kree sono una societ\u00e0 militarista e imperialista la cui forma di religione pi\u00f9 diffusa \u00e8 la venerazione della Suprema Intelligenza. Una minoranza pratica la religione pacifista dei Cotati, che \u00e8 proibita (nelle storie di Capitan Mar-Vell vengono menzionati degli idoli chiamati Tam-Borr, Zo e Pama). Alcuni sono membri della Chiesa Universale della Verit\u00e0.\nL'Impero dei Kree si estende per un migliaio di mondi nel lobo nordovest della Grande Nube di Magellano con degli avamposti in altre galassie.\nI nomi dei Kree sono solitamente corti, fatti di una o due sillabe. I nomi sono separati dai cognomi da una lineetta. Esempi includono Mar-Vell, Yon-Rogg, Una-Rogg.\nGoverno.\nL'impero Kree \u00e8 una dittatura militare-tecnocratica governata dalla Suprema Intelligenza, un super computer organico creato dalla fusione delle pi\u00f9 grandi menti scientifiche, filosofiche e militari della storia dei Kree. Durante dei malfunzionamenti o assenze della Suprema Intelligenza, l'impero diventa una monarchia dove la Suprema Intelligenza \u00e8 temporaneamente sostituita da Nenora, Zarek, Ael-Dan, Dar-Ben, Phae-Dor, Tus-Katt, Morag, Ronan e pi\u00f9 recentemente Freccia Nera degli Inumani.\nTecnologia.\nLa tecnologia Kree include astronavi che possono viaggiare a velocit\u00e0 Warp, potenti mecha da guerra come i Sentry (Kree) e i Destructoid, ingegneria genetica, tecnologia psionica come lo Psyche-Magnetron e armi avanzate come l'Uni-Raggio. Possiedono anche il proiettore delle omni-onde, uno strumento che permette di comunicare attraverso l'iperspazio."}
{"id": "2087968", "revid": "149727", "url": "https://it.wikipedia.org/wiki?curid=2087968", "title": "Alt-Lichtenberg", "text": ""}
{"id": "2087971", "revid": "944090", "url": "https://it.wikipedia.org/wiki?curid=2087971", "title": "Scuola dell'obbligo", "text": ""}
{"id": "2087972", "revid": "1568601", "url": "https://it.wikipedia.org/wiki?curid=2087972", "title": "Alu-Dala Filla", "text": "Il Alu-Dala Filla \u00e8 un gruppo di vulcani attraversato da fessure eruttive della Dancalia etiope. Alto 613 metri, fa parte della catena di vulcani dell'Erta Ale.\nIl Dala Filla \u00e8 un stratovulcano relativamente scosceso e molto scanalato alto 613 metri. La sua forma \u00e8 inabituale per la regione e il risultato di colate di lava silicea, che risultano molto pi\u00f9 chiare e viscose di quelle basaltiche della regione circostante. Le colate si sviluppano in particolare verso est mentre a ovest sono bloccate da un horst che si allunga sulla cresta dell'Erta Ale. Al momento l'attivit\u00e0 del vulcano \u00e8 limitata a fumarole presenti nel cratere di cento metri di larghezza.\nL'Alu \u00e8 un cono alto 429 metri posto a nord-ovest del Dala Filla formato da un horst ellissoidale costituito da antiche colate basaltiche. Nuove attive fessure si sono aperte tra i due coni vulcanici, esse alimentano delle colate sia basaltiche che silicee che si estendono a nord fino al lago Bakili."}
{"id": "2087973", "revid": "7459", "url": "https://it.wikipedia.org/wiki?curid=2087973", "title": "Dalafilla", "text": ""}
{"id": "2087975", "revid": "339392", "url": "https://it.wikipedia.org/wiki?curid=2087975", "title": "Eurostar alta velocit\u00e0", "text": ""}
{"id": "2087976", "revid": "339392", "url": "https://it.wikipedia.org/wiki?curid=2087976", "title": "Eurostar AV", "text": ""}
{"id": "2087977", "revid": "1546219", "url": "https://it.wikipedia.org/wiki?curid=2087977", "title": "Grand Pic de Belledonne", "text": "Il Grand Pic de Belledonne (2.977 ) \u00e8 una montagna delle Alpi del Delfinato (sottosezione Catena di Belledonne, di cui ne \u00e8 la vetta pi\u00f9 alta)."}
{"id": "2087981", "revid": "838137", "url": "https://it.wikipedia.org/wiki?curid=2087981", "title": "Nicola Leonardi (pallavolista)", "text": "Carriera.\nDopo esser cresciuto nel settore giovanile della Trentino Volley (con la quale vinse lo scudetto Under-18 nel 2005-2006), nella stagione 2008-2009 venne inserito nella rosa della prima squadra. Esord\u00ec nel campionato di Serie A1 il 12 ottobre 2008 nella partita tra Trento e Padova, terminata 3-1. La sua prima partita da titolare \u00e8 datata invece 3 gennaio 2009, nella partita vinta per 3 a 0 contro il BluVolley Verona. Per la formazione trentina ha rappresentato l'unico giocatore \"indigeno\" durante la stagione 2008-2009.\nNel 2009 venne ceduto in prestito alla Top Team Volley Mantova, squadra militante in Serie A2. A Mantova gioc\u00f2 regolarmente come titolare e, realizzando 155 punti e 52 muri, aiut\u00f2 la squadra a conquistare la salvezza, giunta ai playout. Nell'estate del 2010 venne convocato nella \"Nazionale Under 23 di Lega\", affinando la sua preparazione agli ordini dell'allenatore Alberto Giuliani.\nIl 1\u00ba luglio 2010 venne ufficializzato il suo ritorno alla Trentino Volley, con la quale vince scudetto, Champions League e Coppa del Mondo per club. Nel 2011-2012 venne ceduto in prestito al GSR Costa Ravenna, mentre l'anno successivo si accas\u00f2 alla Pallavolo Padova.\nSi ritir\u00f2 dalla pallavolo professionistica nel 2013 a causa di problemi di salute. Venne inserito nello staff della Trentino Volley, facendo parte dello staff dell'area commerciale."}
{"id": "2087987", "revid": "110157", "url": "https://it.wikipedia.org/wiki?curid=2087987", "title": "Cappella di Poggi del Sasso", "text": "La cappella di Santa Maria del Carmine, nota anche come Il Chiesino, \u00e8 un edificio situato nel comune di Cinigiano. La sua ubicazione \u00e8 nella parte nord-occidentale del territorio comunale, presso la localit\u00e0 rurale di Poggi del Sasso, su un poggio che sovrasta la strada comunale dei Poggi.\nL'edificio religioso fu costruito attorno alla prima met\u00e0 del Seicento come cappella rurale.\nIl Chiesino si presenta come un piccolo edificio religioso ad aula unica a pianta rettangolare, caratterizzato da strutture murarie esterne quasi interamente rivestite in pietra. Al centro della facciata anteriore si apre il semplice portale ligneo d'ingresso architravato di forma rettangolare, sopra il quale si apre un piccolo rosone di forma circolare, che caratterizza la parte superiore della facciata. Il tetto a capanna costituisce la base di appoggio per il caratteristico campanile a vela in laterizio con un'unica cella campanaria ad arco tondo, che trova appoggio sulla copertura che sovrasta la parte centrale della facciata anteriore. Al suo interno si trova un altare ligneo e una nicchia nella quale era collocata la Madonna, oggi conservata nella Chiesa di Santa Margherita."}
{"id": "2087988", "revid": "50590001", "url": "https://it.wikipedia.org/wiki?curid=2087988", "title": "Il Chiesino", "text": ""}
{"id": "2087994", "revid": "1106276", "url": "https://it.wikipedia.org/wiki?curid=2087994", "title": "Vestigia", "text": "Vestigia, dal latino \"impronta\", intesa come impronta lasciata per terra dal piede. Per estensione ogni indizio, materiale o no, di quanto sia accaduto in precedenza."}
{"id": "2087995", "revid": "20307594", "url": "https://it.wikipedia.org/wiki?curid=2087995", "title": "Re Massinissa", "text": ""}
{"id": "2087996", "revid": "123567", "url": "https://it.wikipedia.org/wiki?curid=2087996", "title": "Territori occupati", "text": ""}
{"id": "2088003", "revid": "73843", "url": "https://it.wikipedia.org/wiki?curid=2088003", "title": "Gas Gas EC", "text": "La Gas Gas EC \u00e8 una serie di motociclette con motore a due tempi della casa motociclistica spagnola Gas Gas per l'enduro.\nLa Gas Gas della serie \"EC\" ha prodotto tre cilindrate non presenti nella serie \"MC\" destinata al motocross (80, 200 e 300cm\u00b3), mentre non ha mai presentato la 65 in questa versione.\nQuesta serie \u00e8 stata accompagnata a partire dal 2003 dalla serie \"EC FSE\" che si contraddistingue per il motore a quattro tempi.\nCilindrate.\nProdotta dal 2001 fino al 2005 sia nella versione \"Rookie\" (dimensioni standard) che \"Boy\" (minimoto), mentre nel 2006 ultimo anno di produzione \u00e8 stata presentata solo nella versione \"Boy\".\nNel 2005 la versione Rookie adotta la forcella normale al posto della rovesciata.\nProdotta dal 1993 al 1994\nProdotta dal 1989\nProdotta dal 1999\nProdotta dal 1989\nProdotta dal 1999"}
{"id": "2088004", "revid": "24443", "url": "https://it.wikipedia.org/wiki?curid=2088004", "title": "Massiccio des Grandes Rousses", "text": ""}
{"id": "2088006", "revid": "729019", "url": "https://it.wikipedia.org/wiki?curid=2088006", "title": "Aviosuperficie Sorvoliamo", "text": "L'Aviosuperficie Sorvoliamo si trova in provincia di Ragusa nel comune di Comiso a 6,8\u00a0km a nord dal centro abitato.\nL'aviosuperficie ha una pista lunga 500 metri e larga 30 metri circa ed \u00e8 in erba/terra battuta, con orientamento 09/27.\nSono presenti hangar, benzina ed officina Rotax ed \u00e8 sede di scuola AeCI (nr.164). Il circuito \u00e8 del tipo \"standard\".\nA circa 1.5\u00a0km in direzione Sud-Est dalla testa 27 si trova l'aeroporto V. Magliocco (pista 5/23) e di cui \u00e8 prevista l'apertura nel 2012 all'aviazione civile."}
{"id": "2088011", "revid": "24443", "url": "https://it.wikipedia.org/wiki?curid=2088011", "title": "Massiccio del Moncenisio", "text": ""}
{"id": "2088014", "revid": "1421057", "url": "https://it.wikipedia.org/wiki?curid=2088014", "title": "Territorio occupato", "text": "La locuzione territori occupati viene specificatamente utilizzata nel diritto internazionale, per definire uno o pi\u00f9 territori di uno Stato sovrano occupati militarmente da altri Stati.\nStoria.\nIn conformit\u00e0 con l'articolo 42 della \"Laws and Customs of War on Land\" (Quarta Convenzione dell'Aja del 18 ottobre 1907) \u00e8 considerato territorio occupato un terreno che \u00e8 effettivamente posto sotto l'autorit\u00e0 di un esercito ostile. L'occupazione si estende solo al territorio in cui tale autorit\u00e0 \u00e8 stata stabilita e pu\u00f2 essere esercitata.\nIl patto Kellogg-Briand del 1928 ha stabilito che la minaccia e l'utilizzo di forze militari contravvengano il diritto internazionale, e allo stesso modo che le acquisizioni territoriali che ne risultano siano illegali. Sebbene quel patto non sia stato universalmente sottoscritto, e sia stato in verit\u00e0 infranto anche dai suoi firmatari, la Carta delle Nazioni Unite redatta a San Francisco nel 1945, alla quale aderiscono quasi tutte le nazioni, contiene propositi simili.\nEsempi storici.\nEsempi storici di territori occupati sono:\nEsempi contemporanei.\nEsempi attuali di territori occupati sono:\nIn conclusione la Russia \u00e8 il paese con pi\u00f9 stati territori/repubbliche, inoltre va segnalata la revisione dei confini tra le attuali Estonia e Russia ai tempi dell'Urss.\nI territori palestinesi.\nNel luglio 2004 la Corte internazionale di giustizia ha definito occupati da Israele i territori palestinesi invasi (compresa Gerusalemme est) durante la guerra dei sei giorni del 1967.\nNel febbraio 2011 le Nazioni Unite promossero una risoluzione di condanna degli insediamenti israeliani appoggiata da 122 nazioni. Il 17 febbraio il presidente Barack Obama telefon\u00f2 al presidente dell'Autorit\u00e0 Nazionale Palestinese Mahmoud Abbas per esortarlo a bloccare tale risoluzione.\nI territori palestinesi occupati o contesi oggi sono Gerusalemme Est e parte della Cisgiordania. La Striscia di Gaza \u00e8 stata evacuata dai coloni israeliani, in parte anche con la forza nel 2005, ma i paesi confinanti (Egitto a sud e Israele a Nord ed Est) attuano un notevole controllo sull'attraversamento delle relative frontiere e sulle acque di mare antistanti. Il controllo dei beni in entrata \u00e8 volto ad evitare l'ingresso di materiali quali armi, razzi e altres\u00ec cemento e ferro per evitare la costruzione di bunker da parte di Hamas."}
{"id": "2088015", "revid": "24443", "url": "https://it.wikipedia.org/wiki?curid=2088015", "title": "Massiccio des Cerces", "text": ""}
{"id": "2088018", "revid": "682087", "url": "https://it.wikipedia.org/wiki?curid=2088018", "title": "Corpuscolo del Pacini", "text": ""}
{"id": "2088019", "revid": "110095146", "url": "https://it.wikipedia.org/wiki?curid=2088019", "title": "Cesteria", "text": "La cesteria \u00e8 la produzione di cesti e altri oggetti di intreccio, tra le opere di artigianato una delle pi\u00f9 antiche del mondo. Possiamo pensare infatti che l'uomo, da sempre, abbia avuto necessit\u00e0 di contenitori per introdurvi i frutti naturali che raccoglieva. Da ci\u00f2 la necessit\u00e0 di intrecciare foglie, arbusti di qualsiasi genere per costruire un contenitore. \nI primi intrecci saranno stati sicuramente molto semplici, col tempo perfezionati fino ad arrivare gli intrecci molto complessi che possiamo trovare oggi in varie parti del mondo. L'arte dell'intreccio si \u00e8 tramandata verbalmente da uomo a uomo. I cesti pi\u00f9 antichi risultano quelli trovati nel sito archeologico delle Navi di Pisa a San Rossore, in quel luogo infatti si sono venute a creare le condizioni per la conservazione di manufatti cos\u00ec delicati che generalmente non resistono all'usura del tempo.\nI cesti possono essere di ogni forma e dimensione in rapporto all'uso, vengono realizzati con tecniche e materiali diversi se usati come contenitore, come gabbia o imballaggio. Oltre ai cesti ogni contadino sapeva costruire tutto ci che gli serviva per la propria attivit\u00e0 in campagna e nella vita di tutti i giorni, cos\u00ec nei musei della civilt\u00e0 contadina, sparsi un po' in tutt'Italia, possiamo trovare intrecci di tutti i tipi ed in qualche caso davvero curiosi come graticci, ceste per le chiocce, portafiaschi, girelli e culle per neonati ed altri cesti dalle forme pi\u00f9 strane, ma che avevano tutti una loro funzione specifica.\nProdotti di cesteria.\nImballaggi.\nImpagliatura di fiaschi e damigiane\nvero\nTrappole.\nno vero\nMateriali.\nIn Italia il materiale pi\u00f9 usato per la produzione di cesti \u00e8 sicuramente il salice con le sue numerose specie. Forse il pi\u00f9 conosciuto \u00e8 il salix viminalis (comunemente chiamato vimini), vengono usati per\u00f2 piuttosto frequentemente anche la canna, l'olivo, la vitalba, il corniolo, l'olmo, il ligustro, il viburno, il nocciolo selvatico ed altri arbusti del bosco."}
{"id": "2088021", "revid": "228587", "url": "https://it.wikipedia.org/wiki?curid=2088021", "title": "ASDA", "text": "ASDA \u00e8 una catena britannica di supermercati specializzata nella vendita al dettaglio di cibo, vestiti, giocattoli e beni di consumo.\n\u00c8 seconda per importanza nel Regno Unito dopo Tesco.\nDal 1999 \u00e8 controllata dall'americana Wal-Mart, alle cui vendite internazionali contribuisce per circa il 50%.\n\u00c8 il pi\u00f9 grande marchio non statunitense controllato da Wal-Mart.\nStoria.\nASDA fu fondata come Associated Daries &amp; Farm Stores Limited nel 1949 a Leeds. Il nome ASDA fu adottato nel 1965 dopo la fusione della compagnia con la catena Asquith: ASDA \u00e8 infatti l'acronimo delle lettere iniziali di Asquith e Daries. Per un breve periodo negli anni ottanta ASDA \u00e8 stata una controllata del gruppo Asda-MFI plc, in seguito alla fusione con il gruppo MFI. Altre controllate del gruppo erano Associated Daries, MFI e Allied Carpets. Dopo la vendita di MFI e di Allied Carpets il nome della compagnia divenne Asda Group plc.\nCon i supermercati principalmente basati nel nord dell'Inghilterra, il gruppo nel 1989 si espanse nel sud tramite l'acquisto di Gateway Superstores al prezzo di 705 milioni di sterline. Questa si rivel\u00f2 tuttavia una spesa eccessiva per l'azienda, che si ritrov\u00f2 in gravi difficolt\u00e0 economiche, anche a causa dell'eccessiva gamma di prodotti che vendeva. Come risultato fu costretta a chiedere soldi agli azionisti sia nel 1991 che nel 1993. La compagnia si risollev\u00f2 con la leadership di Archie Norman, pi\u00f9 tardi divenuto esponente del Partito Conservatore inglese. Amministratore delegato dal 1991, Norman fu presidente nel periodo dal 1996 al 1999 e imit\u00f2 la tecnica utilizzata negli stati Uniti da Wal-Mart, anche mandando Allan Leighton a documentare i sistemi utilizzati dalla catena americana. Cunt \nQuando Norman lasci\u00f2 la compagnia per portare avanti la sua carriera politica, venne rimpiazzato da Leighton.\nWal-Mart era intenzionata ad entrare nel mercato inglese, cos\u00ec il 26 luglio 1999 acquist\u00f2 ASDA per 6,7 miliardi di sterline, dopo aver esercitato pressioni sull'allora Primo Ministro Tony Blair. ASDA all'epoca contava 230 punti vendita e stava pianificando la fusione con Kingfisher.\nDopo l'acquisto ASDA continu\u00f2 a mantenere il quartier generale alla \"ASDA House\", nel centro di Leeds, nella contea del West Yorkshire.\nNel 2005 la catena registr\u00f2 una diminuzione delle vendite, dovuta in parte a una crescita di Sainsbury's. Per questo l'amministratore delegato di ASDA, Tony de Nunzio, venne rimpiazzato da Andy Bond. Sempre nel 2005 ASDA si \u00e8 espansa nell'Irlanda del Nord con l'acquisto di 12 punti vendita dalla catena Morrisons Chicken Skin."}
{"id": "2088028", "revid": "729019", "url": "https://it.wikipedia.org/wiki?curid=2088028", "title": "Giuseppe Brignole", "text": "Biografia.\nNacque a Noli (Savona) il 6 ottobre 1906 e, dopo essersi arruolato nella Regia Marina per effettuare il servizio obbligatorio di leva, il 1 gennaio 1928 fu ammesso a frequentare il Corso Ufficiali di complemento, da cu\u00ec usc\u00ec nel novembre dello stesso anno con la nomina a guardiamarina. Il suo primo imbarco fu a bordo dell'incrociatore \"Quarto\" e poi sulla nave appoggio aerei \"Giuseppe Miraglia\". Venne congedato nell'agosto 1933 con il grado di sottotenente di vascello.\nRipresi gli studi universitari, nel 1935 consegu\u00ec la laurea in Scienze Economiche presso l'Universit\u00e0 degli Studi di Genova, ma nel settembre dello stesso anno, per esigenze di carattere eccezionale dovute alla guerra d'Etiopia, fu richiamato in servizio attivo ed assegnato alla Squadriglia MAS di La Spezia in forza alla quale prese successivamente parte alcune missioni nel corso del conflitto italo-etiopico e nella guerra civile spagnola.\nAll'inizio del 1937 fu promosso tenente di vascello e nel corso del gennaio dello stesso anno fu trasferito a Massaua, assegnato al Comando Superiore in Africa Orientale.\nRientrato in Italia, il 24 aprile 1940 assunse il comando della torpediniera \"Calatafimi\" di base a La Spezia. Dopo l'entrata in guerra del Regno d'Italia, avvenuta il 10 giugno, il 14 dello stesso mese la sua nave fu l'unica unit\u00e0 in zona a tentare di contrastare la formazione navale francese che bombard\u00f2 obiettivi militari ed industriali nel Golfo Ligure.\nPer questa azione fu decorato con la Medaglia d'oro al valor militare e mantenne il comando della \"Calatafimi\" fino alla firma dell'armistizio l'8 settembre 1943.\nIn quel frangente la \"Calatafimi\" si trovava nel porto del Pireo e venne catturata dai tedeschi. Rifiutando ogni collaborazione con il Governo della Repubblica Sociale Italiana, fu mandato in un campo di prigionia in Germania a bordo di un carro bestiame, venendo internato dapprima a Bad Sulza e poi a Leopoli, dove divent\u00f2 fiduciario degli ufficiali italiani che vi si trovavano. Nel gennaio 1944 fu trasferito al campo di prigionia 307 di Deblin e due mesi dopo fu mandato a quello denominato XB, che si trovava a Sandbostel dove i prigionieri erano trattati duramente. Dopo un nuovo rifiuto di rimpatrio, nel febbraio 1945 fu trasferito al campo di prigionia XIB di Bad Fallingbostel dove rimase fino al 13 aprile, quando i tedeschi lasciarono il lager che tre giorni dopo venne raggiunto dalle truppe inglesi.\nRimpatriato nel settembre 1945, fu promosso capitano di corvetta con anzianit\u00e0 dal 1\u00ba gennaio 1944, nel febbraio 1947, dietro sua domanda, fu posto in posizione ausiliaria, venendo posto in riserva nel 1955 con il grado di capitano di fregata.\nSi spense a Noli, provincia di Savona, il 30 luglio 1992."}
{"id": "2088032", "revid": "121031921", "url": "https://it.wikipedia.org/wiki?curid=2088032", "title": "Larry McMurtry", "text": "Biografia.\nHa vinto il Premio Pulitzer per la narrativa nel 1985 con il romanzo \"Un volo di colombe\" (\"Lonesome Dove\"); inoltre ha vinto l'Oscar alla migliore sceneggiatura non originale nel 2006 per la sceneggiatura del film \"I segreti di Brokeback Mountain\". Per lo stesso film ha vinto il BAFTA al miglior adattamento nel 2005 e il Golden Globe per la migliore sceneggiatura nel 2006.\nDa alcuni dei suoi romanzi sono stati tratti film di grande successo, basti ricordare: \"Hud il selvaggio\", \"L'ultimo spettacolo\", \"Voglia di tenerezza\" e \"Conflitti del cuore\"."}
{"id": "2088037", "revid": "20307997", "url": "https://it.wikipedia.org/wiki?curid=2088037", "title": "Katheryn Elizabeth Hudson", "text": ""}
{"id": "2088044", "revid": "205250", "url": "https://it.wikipedia.org/wiki?curid=2088044", "title": "Turione", "text": ""}
{"id": "2088048", "revid": "300067", "url": "https://it.wikipedia.org/wiki?curid=2088048", "title": "Mike Woodson", "text": ""}
{"id": "2088052", "revid": "104265", "url": "https://it.wikipedia.org/wiki?curid=2088052", "title": "Adigraf", "text": "L'adigraf \u00e8 un marchio del gruppo FILA S.p.A., specializzato nella produzione di lastre, inchiostri, sgorbie, ed altri materiali per l'incisione. \nDi facile utilizzo una lastrina di materiale plastico Adigraf viene incisa con delle sgorbie. A lavoro ultimato la lastrina incisa (matrice) viene inchiostrata e stampata. La tecnica \u00e8 la stessa che viene usata per la xilografia e la linoleografia con la differenza che l'adigraf \u00e8 molto pi\u00f9 morbido e facile da incidere. Per questo di solito viene utilizzato dai bambini nelle scuole."}
{"id": "2088053", "revid": "123268914", "url": "https://it.wikipedia.org/wiki?curid=2088053", "title": "Dado Parisini", "text": "Biografia.\nDopo il diploma in pianoforte al Conservatorio, si trasferisce a Firenze per lavorare con Giancarlo Bigazzi, che lo coinvolge nelle registrazioni degli artisti che segue in quel periodo (tra cui Marco Masini e Umberto Tozzi). \nQui, nel 1982, insieme ad Alessandro Benvenuti, Athina Cenci e Stephen Head forma il gruppo dei The Colla: un gruppo che venne messo su per la realizzazione della colonna sonora dell'unico film interpretato da I Giancattivi, \"Ad ovest di Paperino\" per la regia di Alessandro Benvenuti. Nel 1984, insieme a Raf, Stephen Head e Steve Piccolo, forma il gruppo della Chewingum Band per alcuni brani inseriti nella colonna sonora del film \"Chewingum\" diretto da Biagio Proietti.\nCollabora poi dapprima come arrangiatore e poi come produttore con altri artisti toscani come Paolo Vallesi e Irene Grandi; lavora inoltre con Nek, Laura Pausini, Marco Carta e Alessandra Amoroso.\nHa scritto colonne sonore per vari film (\"Ad ovest di Paperino\" e \"Il barbiere di Rio\").\nNell'estate 2010 si \u00e8 cimentato come arrangiatore del ballo di gruppo \"E tocca a te\" (accompagnato dal verso di una gallina), dove suona anche la tastiera insieme a Celso Valli. Dall'ottobre 2010 al marzo 2011 lavora come insegnante di canto alla scuola televisiva Amici di Maria De Filippi.\nHa arrangiato la terza versione dei titoli di sottofondo di TG5 Prima Pagina dal 2000 al 2014."}
{"id": "2088057", "revid": "767487", "url": "https://it.wikipedia.org/wiki?curid=2088057", "title": "Emanuele Gerini", "text": "Biografia.\nComp\u00ec gli studi in Toscana, per poi consacrarsi al sacerdozio e darsi alla predicazione. Nel 1804 si rec\u00f2 a Ferrara come precettore in una casa signorile, fino a quando non ebbe incarico di docente di lettere al Ginnasio di Fivizzano, che mantenne per tutta la vita, \"senza avere mai una cura parrocchiale, alla quale ambiva\".\nDopo alcune traduzioni dal latino di opere del Pontano e di Orazio, e alcune opere in versi, compose la sua opera maggiore, le \"Memorie storiche d'illustri scrittori e di uomini insigni dell'antica e moderna Lunigiana\" (Massa, Frediani, 2 voll., 1829-1831).\nL'opera, pur con qualche inesattezza, \u00e8 tuttora di fondamentale importanza per lo studio della Lunigiana e specialmente dei personaggi storici appartenuti alla famiglia Malaspina (nel libro Gerini ne cita ben 160). Nella compilazione di questo volume ebbe largo aiuto dal nipote Gerolamo Gargiolli. Tent\u00f2 di farlo pubblicare da un editore parigino, ma poi fin\u00ec con stamparlo a sue spese.\nScrisse successivamente anche il \"Codex documentorum illustrium ad historicam veritatem Lunexane provinciae\", raccolta di documenti sempre riguardanti la sua terra d'origine.\nMor\u00ec nell'estate del 1836 nella casa dov'era nato (dove \u00e8 presente una lapide commemorativa) per un attacco parossistico di nefrite, che lo colse mentre si stava dedicando alla revisione del noto \"Dizionario Geografico Fisico Storico della Toscana\" di Emanuele Repetti."}
{"id": "2088063", "revid": "682087", "url": "https://it.wikipedia.org/wiki?curid=2088063", "title": "Corpuscoli di Ruffini", "text": ""}
{"id": "2088065", "revid": "682087", "url": "https://it.wikipedia.org/wiki?curid=2088065", "title": "Corpuscoli di Meissner", "text": ""}
{"id": "2088067", "revid": "767487", "url": "https://it.wikipedia.org/wiki?curid=2088067", "title": "I lunghi giorni delle aquile", "text": "I lunghi giorni delle aquile (\"Battle of Britain\") \u00e8 un film del 1969 diretto da Guy Hamilton.\nClassico film di guerra interpretato da sir Laurence Olivier, Trevor Howard, Michael Caine, Robert Shaw e Curd J\u00fcrgens.\nTrama.\n1940, seconda guerra mondiale: dopo la caduta della Francia il comandante tedesco Hermann G\u00f6ring, feldmaresciallo della Luftwaffe, invia 2\u00a0500 aerei sulla Gran Bretagna: inizia la storica battaglia d'Inghilterra.\nAeroplani tedeschi.\nGli He 111 e i Bf 109 \"spagnoli\" non erano equipaggiati delle loro unit\u00e0 motrici originali (rispettivamente Junkers Jumo 211 e Daimler-Benz DB-601), ma dal loro un tempo \"nemico\" Rolls-Royce Merlin; pertanto la loro linea, in corrispondenza del castello motore, risultava sensibilmente alterata."}
{"id": "2088071", "revid": "104066", "url": "https://it.wikipedia.org/wiki?curid=2088071", "title": "Shaposhnikov", "text": ""}
{"id": "2088074", "revid": "339392", "url": "https://it.wikipedia.org/wiki?curid=2088074", "title": "Kulyk", "text": ""}
{"id": "2088083", "revid": "869733", "url": "https://it.wikipedia.org/wiki?curid=2088083", "title": "Scetticismo", "text": "Per scetticismo si pu\u00f2 intendere:"}
{"id": "2088084", "revid": "729019", "url": "https://it.wikipedia.org/wiki?curid=2088084", "title": "Keith Park", "text": "Prest\u00f2 servizio nella Royal Air Force dal 1911 al 1946, combattendo pertanto sia nella prima guerra mondiale che nella seconda guerra mondiale. Nel film \"I lunghi giorni delle aquile\" (1969) viene interpretato da Trevor Howard."}
{"id": "2088085", "revid": "125480015", "url": "https://it.wikipedia.org/wiki?curid=2088085", "title": "Carlotta di W\u00fcrttemberg", "text": "Famiglia d'origine.\nCarlotta era figlia del principe Paolo Federico di W\u00fcrttemberg (1785-1852) e della principessa Carlotta di Sassonia-Hildburghausen (1787-1847).\nDurante la sua infanzia visse a Parigi con il padre e la sorella minore Paolina in una casa molto modesta, se paragonata a quelle degli altri nobili di stirpe reale. Comp\u00ec i suoi studi venendo seguita da varie personalit\u00e0 intellettuali. Si diceva di lei che fosse una ragazza molto intelligente e molto pi\u00f9 matura delle sue coetanee.\nMatrimonio.\nNel 1822 venne fidanzata con il granduca Michail Pavlovi\u010d Romanov, ultimo figlio dell'imperatore Paolo I di Russia (1754-1801) e dell'imperatrice \"Marija F\u00ebdorovna\", nata Sofia Dorotea di W\u00fcrttemberg (1759-1828).\nSecondo le memorie del conte Moriolya lo sposo non sentiva alcun affetto per la sposa, e obbed\u00ec all'imperatrice madre. Questo atteggiamento \u00e8 probabilmente spiegato dall'influenza del fratello maggiore Costantino, il quale, dopo un matrimonio fallito in prime nozze, odiava tutti i principi tedeschi e sostenne il fratello pi\u00f9 giovane della riluttanza a sposare uno di loro.\nNel 1823 Carlotta venne battezzata nella fede ortodossa come \"Elena Pavlovna\".\nIl 20 febbraio del 1824 la coppia si spos\u00f2 a San Pietroburgo e si stabil\u00ec nel palazzo Michailovskij, fino a quando l'imperatrice vedova Marija F\u00ebdorovna mor\u00ec nel 1828, e Michail Pavlovi\u010d eredit\u00f2 la reggia di Pavlovsk. Il matrimonio non fu felice, in quanto il Granduca aveva passione solo per l'esercito e trascur\u00f2 la moglie. Essi ebbero cinque figlie e un figlio:\nVedovanza.\nNel 1849 mor\u00ec il marito: la granduchessa aveva allora 42 anni. Da quel momento fino alla sua morte Elena Pavlovna port\u00f2 il lutto.\nNegli ultimi anni divenne sostenitrice di varie organizzazioni benefiche e artistiche. Fond\u00f2 il \"Conservatorio di San Pietroburgo\" e organizz\u00f2 un gruppo di infermiere che divenne il precursore della Croce Rossa in Russia.\nMorte.\nElena mor\u00ec il 9 gennaio 1873 a San Pietroburgo. Fu sepolta nella Cripta Imperiale nella Cattedrale di SS Pietro e Paolo a San Pietroburgo, accanto a suo marito e le figlie, Alessandra e Anna."}
{"id": "2088088", "revid": "123567", "url": "https://it.wikipedia.org/wiki?curid=2088088", "title": "Autorit\u00e0 nazionale palestinese", "text": ""}
{"id": "2088093", "revid": "599013", "url": "https://it.wikipedia.org/wiki?curid=2088093", "title": "Trafford Leigh-Mallory", "text": "Prest\u00f2 servizio nella Royal Air Force dal 1914 al 1944. Mor\u00ec nel 1944 sulle Alpi francesi insieme alla moglie e a tutte le altre persone con cui stava viaggiando in un aereo che si schiant\u00f2 al suolo.\nHa comandato il 12\u00ba Gruppo della RAF. che difendeva le Midlands e l'East Anglia. \u00c8 stato il comandante delle forze aeree alleate durante lo sbarco in Normandia.\nBiografia.\nTrafford Leigh-Mallory era figlio di Herbert Leigh Mallory, rettore di Mobberly ed era anche il fratello minore di George Mallory, il famoso alpinista scomparso sull'Everest. Fu educato ad Haileybury e al Magdalene College di Cambridge, dove fu membro del circolo letterario. Qui incontr\u00f2 Arthur Tedder, il futuro maresciallo della Royal Air Force. Ottenne il suo baccalaureato in legge e si associ\u00f2 allo Inner Temple a Londra con l'obbiettivo di divenire un barrister quando nel 1914 scoppi\u00f2 la guerra.\nPrima guerra mondiale.\nLeigh-Mallory si arruol\u00f2 immediatamente, da volontario, nella Territorial Army, nel battaglione del Reggimento reale di Liverpool (King's (Liverpool Regiment) come soldato semplice. Fu subito nominato ufficiale e inviato al reggimento Lancashire Fusiliers per un corso ufficiali mentre il suo battaglione si imbarc\u00f2. Nella primavera del 1915 arriv\u00f2 al fronte con il South Lancashire Regiment e fu ferito durante un attacco nel corso della Seconda battaglia di Ypres. Tornato in Inghilterra spos\u00f2 Doris Sawyer, con cui ebbe due figli.\nBattaglia d'Inghilterra.\nNonostante la sua scarsa esperienze nei caccia, Leigh-Mallory fu nominato comandante del 12\u00b0 Group della Raf e si dimostr\u00f2 un energico organizzatore ed un leader. Il 1\u00ba novembre 1938, fu promosso Air Vice-Marshal, uno degli ufficiali pi\u00f9 giovani con questo grado allora nella RAF. Era molto apprezzato dal suo staff, ma le sue relazioni con il comando della sua base erano tese.\nIl 12\u00b0 Group ed il \"Big Wing\".\nDurante la Battaglia d'Inghilterra, Leigh-Mallory entr\u00f2 in disaccordo con il Air Vice-Marshal Keith Park, il comandante dell'11\u00b0 Group. Park, che era responsabile della difesa dell'Inghilterra sud-orientale e di Londra, si lamentava che il 12\u00b0 Group non faceva abbastanza per proteggere i campi di aviazione nel sud-est. Leigh-Mallory, d'altro lato, aveva progettato assieme allo Squadron Leader Douglas Bader una formazione di combattimento, nota come Big Wing - che usavano, con un certo anche se piccolo successo per andare a caccia dei bombardieri della Luftwaffe.\nDopo la battaglia d'Inghilterra il maresciallo capo dell'aria Charles Portal, il nuovo Chief of the Air Staff, che condivideva le opinioni di Leigh-Mallory, rimosse Park e Dowding dai lor incarichi. Leigh-Mallory sostitu\u00ec Park come comandante dell'11\u00b0 Group. Essendo stato il beneficiario dei cambiamenti nel comando, Leigh-Mallory fu accusato di aver organizzato un complotto per prendere il posto di Dowding.\nMorte ed eredit\u00e0\nIl 16 agosto 1944, con la Battaglia di Normandia quasi finita, Leigh-Mallory fu nominato Comandante in Capo dell'Aviazione del Comando dell'Asia sudorientale (SEAC) con il grado temporaneo di maresciallo capo dell'aviazione. Ma prima che potesse prendere il suo posto, il 14 novembre, lui e sua moglie morirono durante il viaggio verso la Birmania quando il loro Avro York MW126, [1] pilotato dal capo dello squadrone Charles Gordon Drake Lancaster (DFC e Bar), si schiant\u00f2 nelle Alpi francesi, uccidendo tutti a bordo. Una corte d'inchiesta ha stabilito che l'incidente era una conseguenza del maltempo e che avrebbe potuto essere evitato se Leigh-Mallory non avesse insistito affinch\u00e9 il volo procedesse in condizioni cos\u00ec sfavorevoli contro il parere del suo equipaggio. [4] Il suo sostituto al SEAC fu il suo rivale della battaglia d'Inghilterra Air Marshal Sir Keith Park.\nLui e sua moglie sono sepolti, insieme a 10 membri dell'equipaggio, a Le Rivier d'Allemont, 15 miglia a est-sud-est di Grenoble, a breve distanza dal luogo dell'incidente aereo. Per celebrare il 60 \u00b0 anniversario dell'incidente e la morte di Leigh-Mallory, il comune locale ha aperto un piccolo museo vicino al luogo dell'incidente, a lui dedicato, nel 2004.\nLa locomotiva a vapore della classe Battle of Britain numero 34109, costruita per la regione meridionale delle ferrovie britanniche nel 1950, prese il nome di Sir Trafford Leigh-Mallory."}
{"id": "2088106", "revid": "1226", "url": "https://it.wikipedia.org/wiki?curid=2088106", "title": "Saga di Twilight", "text": ""}
{"id": "2088107", "revid": "682087", "url": "https://it.wikipedia.org/wiki?curid=2088107", "title": "Corpuscoli del Pacini", "text": ""}
{"id": "2088108", "revid": "3115", "url": "https://it.wikipedia.org/wiki?curid=2088108", "title": "Botryopteris", "text": "Botryopteris \u00e8 un genere di pteridofite fossili, presente sulla Terra nel Carbonifero e nel Permiano. La specie pi\u00f9 conosciuta \u00e8 la \"Botryopteris forensis\" dello Stefaniano (Carbonifero superiore); la pi\u00f9 semplice per struttura, \u00e8 la \"Botryopteris antiqua\" del Carbonifero inferiore.\nAltre specie appartenenti al genere \"Botryopteris\" sono:\nLe piante dell'ordine Inversicatenales, a cui il genere \"Botryopteris\" appartiene, sono piante di cui sono rimasti resti fossili non completi."}
{"id": "2088112", "revid": "122997745", "url": "https://it.wikipedia.org/wiki?curid=2088112", "title": "Ciociaria nella letteratura", "text": "Il Lazio \u00e8 stato localit\u00e0 di ambientazione di moltissime opere artistiche e letterarie in cui figurano alcuni personaggi, spesso ai limiti della legge, detti in modo denigratorio \u00ab\"ciociari\"\u00bb e citati dai granturisti europei, dalla poesia romantica. Con il fascismo il termine \"ciociaria\" venne imposto in diverse pubblicazioni fasciste di propaganda alla provincia di Frosinone e il termine venne cos\u00ec utilizzato anche dal verismo e dal realismo antifascista nel secondo dopoguerra. Eponimi di questo insieme di opere, che si sovrappongono ad altre realizzazioni artistiche dallo stesso tema, dalla pittura al cinema, sono il \"Viaggio in Ciociaria\" di Cesare Pascarella e il romanzo \"La ciociara\" di Alberto Moravia. I \"ciociari\" descritti nella letteratura si caratterizzano generalmente per costumi peculiari ed ambienti remoti e selvaggi, al di fuori delle citt\u00e0 del Lazio meridionale, spesso abitanti in capanne sui monti, lontani dagli ambienti floridi dei borghi e dei campi agricoli laziali, ma interagendo con essi. Alcune opere della pubblicistica locale riguardanti la provincia di Frosinone sono riconducibili alla dimensione letteraria e tentano di sovrapporre queste descrizioni romantiche all'intero Basso Lazio che per\u00f2 rimane storicamente e culturalmente ben distinta dai cosiddetti \"ciociari\".\nI viaggi.\nCitt\u00e0 di Saturno.\nCon la definizione di \u00abcitt\u00e0 saturnie\u00bb si fa riferimento a cinque citt\u00e0 della Provincia di Frosinone unite nell'archeologia dell'Ottocento per una comune mitica fondazione da parte del dio Saturno durante l'et\u00e0 dell'oro: Alatri, Anagni, Arpino, Atina e Ferentino (detta altrimenti Antino). Il mito \u00e8 stato per la prima volta registrato da un monaco di Atina e le A iniziali delle cinque citt\u00e0 di fondazione saturnia richiamerebbero il pentalfa, attribuito esotericamente a diverse tradizioni religiose di origine iranica, dal manicheismo al mitraismo, pi\u00f9 frequentemente ad antichi culti rupestri orientali o al millenarismo cristiano d'ispirazione apocalittica. La citt\u00e0 di Atina oggi nel proprio stemma ricorda la leggenda con la frase \u00abAtina Civitas Saturni Latio\u00bb (Atina la citt\u00e0 di Saturno nel Lazio), anticamente invece con la sigla A.S.F., interpretata come \u00abAtina Saturni Filia\u00bb (Atina \u00e8 figlia di Saturno).\nFerdinando Gregorovius.\nLe leggende e le suggestioni che a Roma si raccontavano delle regioni remote e montane intorno la capitale, prima dell'Unit\u00e0 d'Italia, furono recepite anche dallo storico Ferdinand Gregorovius. Nelle sue \"Peregrinazioni in Italia\" parla ampiamente del Lazio, in modo abbastanza letterario, e cerca di stabilirvi dei confini territoriali senza per\u00f2 fonti attendibili, finendo per creare nuovi toponimi che risultano quasi un artificio letterario. Attorno al 1858, egli designa una montagna nei pressi di Alatri come \"montagna latina ciociara\" (\u00ab\"der lateinischen Bergciociaren\"\u00bb)) e nel narrare il viaggio nella \"Campagna di Roma\", alcune montagne e valli \"belle e selvagge\" (\"wilden und sch\u00f6nen\") vengono definite \"terre ciociare\" (\u00ab\"Ciociarenlandes\"\u00bb). Da queste descrizioni, che riguardavano solo le aree montane pi\u00f9 remote, Gregorovius comunque esclude le citt\u00e0 storiche e i centri dell'attuale provincia di Frosinone, il cui territorio \u00e8 invece definito campagna latina (\"lateinischen Campagna\"), monti latini (\u00ab\"des lateinischen Berglandes\"\u00bb) o valle latina (\u00ab\"dies lateinische Tal\"\u00bb).\nRomanticismo e decadentismo.\nGli autori del romanticismo non trattano direttamente i \"ciociari\". Alcuni riferimenti dimostrano per\u00f2 che per alcuni di loro questa immagine era familiare. Celebre l'evocazione del Carducci, che in \"Dinnanzi alle terme di Caracalla\" descrive l'alienazione nell'immagine di un \"ciociaro\" romano, fra i ruderi degli antichi \u00abgiganti\u00bb, lamentando il decadimento della citt\u00e0 e l'indifferenza della storia e della dea Roma dormiente davanti al mutare del tempo e alla distruzione della cultura e dei monumenti del passato, in un'immagine che ricorda molto da vicino il \u00abmale di vivere\u00bb e la \u00abdivina indifferenza\u00bb del Montale.\nIn una descrizione della Roma preunitaria Giovanni Pascoli ricorda \u00abfanciulle ciociare assise presso l'ignota fonte Iuturna\u00bb. Ancora una volta personaggi ciociari sono affiancati a luoghi del mito e della tradizione antica, in un riferimento esplicito al mondo pagano: un gruppo di donne sono vicino ad un luogo d'acqua, la leggendaria fonte della ninfa Giuturna che gi\u00e0 nell'Eneide evocava i riti italici precedenti l'urbanesimo romano antico. La poesia prosegue a narrare un paesaggio agreste che ha occupato lo spazio dell'area urbana della Roma antica, con frati, buoi e roveti.\nAdocchiate le maniere del verismo, D'Annunzio in una sua novella descrive i \u00ab\"ciociari di Atina\"\u00bb, che per\u00f2 appaiono gi\u00e0 con tutta la vivacit\u00e0 delle figure del simbolismo e dell'evocazione retorica, suggestiva e fantastica delle tradizioni popolari, fatta poi propria dalla propaganda del fascismo. \nVerismo e realismo.\nTargioni Tozzetti.\nNella stagione verista della letteratura italiana la \"Ciociaria\" occupa uno spazio marginale, legato per lo pi\u00f9 alle esperienze poetiche e folkloriche della Roma diventata capitale d'Italia. La prima visione antiromantica del mondo del basso Lazio viene fornita da Giovanni Targioni Tozzetti. Gli intellettuali e gli studiosi d'Italia che aderirono ai modelli culturali e alle tendenze letterarie postunitarie inaugurarono lo studio delle identit\u00e0 regionali della nuova nazione, non pi\u00f9 cercando materiale nella letteratura storiografica ma adottando primitivi metodi comparativi entro l'insieme delle tradizioni popolari di tutta la penisola. Il Targioni Tozzetti, seguendo i metodi del Giuseppe Pitr\u00e8, pubblica un'antologia di favole popolari ceccanesi in cui registra i riti e la memoria della popolazione di Frosinone e parte del circondario. Con la semplice raccolta di storie, intitolata \"novelline popolari romane\", egli registra pure alcuni usi ciociari quali i riti di corteggiamento e prematrimoniali, che con stupore l'autore scopre bench\u00e9 coloriti piuttosto prosaici dal punto di vista sentimentale, e la celebre festa della r\u00e0dica di Frosinone e Ceccano.\nPascarella.\nLa scuola demologica italiana influenz\u00f2 ampiamente in verismo, portando in ambito letterario la reazione all'idealismo avvenuta nell'Italia meridionale con Giuseppe Pitr\u00e8, Verga, De Roberto. Nel Lazio Cesare Pascarella fu sensibile alle tematiche della nuova corrente letteraria, vagamente riscontrabili nel suo \"Viaggio in Ciociaria\". Un tour del poeta romano da Ceccano ad Atina attraverso la valle del Liri \u00e8 descritto come un confronto fra l'autore e la popolazione locale, fra cui figurano personaggi dagli strani costumi, confuse forme di devozione, tra superstizione e blasfemia, spesso con evocazioni manieristiche di personaggi arcadici, recuperati poi nella letteratura antifascista del dopoguerra di Pasolini. Pascarella cita espressioni della parlata locale in un dialetto a volte artificiale e manieristico, in cui convergono modelli romaneschi (nun me) con soluzioni fonetiche tipicamente meridionali come la dittongazione di o e di e in sillaba tonica (metafonia napoletana), nonch\u00e9 l'uscita in -u della maggior parte delle parole maschili singolari. Ricorda la processione di San Domenico presso l'abbazia sorana, e con ironia l'ingenuit\u00e0 dei devoti al santo.\nMoravia.\nLa ciociara\nLandolfi.\nTommaso Landolfi, nativo di Pico, antico borgo assiepato su di un poggio che sorge tra Cassino, i Monti Aurunci e Gaeta, attualmente in provincia di Frosinone, ma a suo tempo parte della provincia di Caserta e prima ancora del Regno delle Due Sicilie, nel racconto \u201cI contrafforti di Frosinone\u201d esprime con umorismo e qualche idiosincrasia il proprio disappunto per l'arbitrario passaggio amministrativo, disposto dal governo fascista per motivi a tutt'oggi non del tutto chiariti, delle sue terre natali dalla nobile Campania al pi\u00f9 rustico Lazio, nel quale egli proprio non riesce a riconoscersi. Scrive infatti Landolfi: \"Il mio paese, che era sempre stato nella provincia di Caserta, \u00e8 attualmente nella provincia di Frosinone. (\u2026) N\u00e9 la sua lingua, prima che il triste evento si producesse, n\u00e9 le sue tradizioni ebbero mai nulla a che vedere con ci\u00f2 che ancora qualche vecchio chiama \u2018lo stato romano\u2019: di qua Longobardi, Normanni, Angioini, di l\u00e0 papi e loro accoliti; di qua una lingua di tipo napoletano-abruzzese, di l\u00e0 una specie di romanesco suburbano; a non tener conto poi di tutto il resto\". Bench\u00e9 le ragioni della storia e della lingua, al netto di un certo aristocratico e compiaciuto sciovinismo filonapoletano un po' di maniera, stiano inconfutabilmente dalla parte dello scrittore, nondimeno vi fu chi come Anton Giulio Bragaglia, sostenitore del termine \"Ciociaria\", credette di doverne rintuzzare gli argomenti, dando vita a un'aspra polemica condotta sulle pagine della Gazzetta ciociara, arrivando per\u00f2 ad accusare Landolfi utilizzando di fatto categorie proprie della definizione di \"ciociaro\" come termine offensivo e spregiativo: \"Potremmo dire che [Landolfi] ci d\u00e0 la prova di ciociarit\u00e0, proprio col fatto d\u2019esser uno di quei tipi nostrani, barbarici e selvatici, che non si civilizzano nemmeno andando all\u2019estero. La Ciociaria ne produce ancora, purtroppo!\"\nGiannocco.\nIl poeta contemporaneo Massimiliano Giannocco, nel libro \"Novembre\", vincitore nel 2021 del Premio letterario nazionale \"Publio Virgilio Marone\" e del secondo premio all'edizione dello stesso anno della \"Ginestra di Firenze\", ha dedicato una poesia a Monte San Giovanni Campano, intitolata \"Ode al latino borgo monticiano\": \"Incastonati gli ulivi nel dolce / pendio deliziano lo sguardo vivo, / mentre il mantello d\u2019asfalto conduce / verso la meta ancestrale. Ecco! Spicca / il castello imperioso troneggiante / sul borgo superbo e la torre, faro / maestoso, fa da guida per terrestri / naviganti. Che vista dalla sua / sommit\u00e0! I soffici verdi declivi / sono ammantati delicatamente / dall\u2019abbraccio della bruma invernale / e le cime sporgenti sono scogli / di un candido placido mare. E pare / che un cielo paterno porga lo sguardo benigno e carezzi i placidi tetti / di Monte San Giovanni Campano.\""}
{"id": "2088113", "revid": "188323", "url": "https://it.wikipedia.org/wiki?curid=2088113", "title": "Gas Gas MC 50", "text": ""}
{"id": "2088115", "revid": "188323", "url": "https://it.wikipedia.org/wiki?curid=2088115", "title": "Gas Gas MC 125", "text": ""}
{"id": "2088116", "revid": "188323", "url": "https://it.wikipedia.org/wiki?curid=2088116", "title": "Gas Gas MC 65", "text": ""}
