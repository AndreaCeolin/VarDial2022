{"id": "2153912", "revid": "2202607", "url": "https://it.wikipedia.org/wiki?curid=2153912", "title": "Dichiarazione di nullit\u00e0 del sacramento del matrimonio", "text": "Con dichiarazione di nullit\u00e0 del sacramento del matrimonio si intende quel riconoscimento legale ad opera del tribunale ecclesiastico che, in virt\u00f9 del diritto canonico cattolico, riconosce la nullit\u00e0 del sacramento del matrimonio. \nComunemente si parla di \"annullamento della Rota\", o addirittura di \"divorzio cattolico\", ma tecnicamente si tratta di un \"riconoscimento di nullit\u00e0\". Infatti secondo la dottrina cattolica il matrimonio \u00e8 uno e inscindibile, pertanto non possono sussistere motivi di annullamento o risoluzione del matrimonio stesso. Se invece viene verificata \"ex post\" la sussistenza di una causa di nullit\u00e0, tale da viziare la validit\u00e0 del matrimonio contratto, il tribunale riconosce la nullit\u00e0 del vincolo e dichiara lo scioglimento dei coniugi dai diritti e dagli obblighi di coniugio.\nTribunale competente.\nPer intentare una causa di nullit\u00e0 matrimoniale, uno dei due coniugi deve rivolgersi ad un tribunale ecclesiastico. In genere il tribunale a cui rivolgersi \u00e8 il tribunale diocesano; fanno eccezione le diocesi dell'Italia, dove la Conferenza episcopale italiana ha eretto 18 tribunali regionali e ha stabilito che soltanto questi tribunali sono competenti per le cause di nullit\u00e0 matrimoniale. \nIl primo tribunale a cui ci si rivolge viene chiamato tribunale di primo grado.\nIl coniuge che fa partire la causa (chiamato dal diritto \"attore\") pu\u00f2 scegliere il tribunale a cui rivolgersi in base a quattro criteri:\nMotivi di nullit\u00e0.\nNell'individuazione delle cause di nullit\u00e0 sono certamente ammesse ragioni legate alla natura spirituale del vincolo e perci\u00f2 la mera formalit\u00e0 di una pur corretta conduzione di un \"m\u00e9nage\" matrimoniale pu\u00f2 ben essere vinta da un'analisi sostanziale che disveli che alla forma non era conseguita sostanziale corretta ricezione spirituale del sacramento da parte di uno o entrambi i coniugi.\nIl tribunale non dichiara inefficace un matrimonio, poich\u00e9 non ha il potere di annullare un sacramento; stabilisce se un matrimonio era nullo in partenza (nullit\u00e0 \"ab initio\"), se un matrimonio realmente non c'\u00e8 mai stato, e questo perch\u00e9 esisteva almeno una condizione da non renderlo tale. \nAd esempio, in presenza di un matrimonio combinato, in cui l'unione non \u00e8 frutto di una libera scelta dei coniugi, nonostante la cerimonia e che questo sia rato e consumato, questi coniugi non sono mai stati sposati.\nIl vizio di nullit\u00e0 pu\u00f2 essere riconosciuto anche in fatti preannunciati o precedenti al matrimonio, caso tipico essendone la mancanza di alcune condizioni oggettive ritenute in dottrina essenziali al buon esito del legame. Sono i cosiddetti \"impedimenti dirimenti\", resi celebri ne \"I promessi sposi\" da Don Abbondio che ne riassume a Renzo : \u00ab\"Error, conditio, votum, cognatio, crimen, Cultus disparitas, vis, ordo, ligamen, honestas, Si sis affinis, ...\"\u00bb.\nL'amministrazione del sacramento matrimoniale non ha l'effetto di unire i coniugi in un vincolo davanti a Dio se manca la volont\u00e0 e la consapevolezza di contrarre gli impegni che derivano da un matrimonio religioso e di farlo insieme all'altro coniuge. Questi impegni riguardano principalmente i cosiddetti \"tria bona matrimonii\", ovvero \"bonum sacramenti\" (indissolubilit\u00e0 del vincolo coniugale), \"bonum prolis\" (apertura alla nascita di figli), \"bonum fidei\" (accettazione del vincolo esclusivo di fedelt\u00e0 all'altro coniuge), ma si considerano anche l'accettazione della sacramentalit\u00e0 del vincolo ed il cosiddetto \"bonum coniugum\".\nIl diritto canonico individua altri casi in cui \u00e8 lecita la dichiarazione di nullit\u00e0, fra i quali: matrimonio imposto contro la volont\u00e0 di uno o entrambi i coniugi; incapacit\u00e0 psicologica di effettuare una vera scelta coniugale ed incapacit\u00e0 psicologica di adempiere agli obblighi sopra ricordati; sono poi considerati capaci di viziare la regolarit\u00e0 del vincolo la condizione e l'errore al momento del consenso. La funzione riproduttiva connessa al matrimonio cattolico consente l'ammissibilit\u00e0 di istanze fondate sulla mancata consumazione materiale dello stesso. \nLe persone il cui matrimonio religioso \u00e8 stato riconosciuto nullo dal Tribunale Apostolico della Romana Rota sono libere di risposarsi una seconda volta in forma religiosa, anche se ad alcune di esse pu\u00f2 essere comminato un divieto amministrativo a contrarre nuove nozze senza il consenso della Curia di appartenenza. Per la Chiesa cattolica la nullit\u00e0 significa che matrimonio non vi \u00e8 stato, pertanto esse non sono mai state sposate prima e sono quindi libere di creare un nuovo legame.\nLe istanze di dichiarazione di nullit\u00e0 del matrimonio sono in genere informalmente inoltrate al Vicario giudiziale della propria diocesi, che provvede ad indirizzare gli interessati nell'addizione della procedura. Presso il Tribunale Apostolico della Rota Romana \u00e8 tenuto un albo degli avvocati rotali, che possono patrocinare in ogni tribunale ecclesiastico senza limiti di territorialit\u00e0.\nDi seguito sono elencati pi\u00f9 specificamente i vari motivi di nullit\u00e0 che sono contemplati dal codice di diritto canonico (in latino Codex iuris canonici - c.i.c.):\nL'impotenza (can. 1084 c.i.c.)\nL'impedimento di impotenza, disciplinato dal can. 1084 del codice di diritto canonico (c.i.c.) attiene all'incapacit\u00e0, sia per l'uomo che per la donna, di porre in essere l'atto sessuale per cause di diversa natura organica, ad esempio per l'uomo incapacit\u00e0 di erezione del membro o per la donna il vaginismo, ovvero di natura funzionale, quando l'impotenza deriva da cause psichiche. Per rendere nullo il matrimonio la norma stabilisce che l'impotenza copulativa deve essere antecedente al matrimonio nonch\u00e9 perpetua, sia da parte dell'uomo sia da parte della donna, sia nei confronti di qualsiasi soggetto (assoluta), sia nei confronti solo del proprio partner (relativa). Si dice perpetua l'impotenza che non \u00e8 guaribile se non con mezzi illeciti o straordinari che, ad esempio, possano mettere a repentaglio anche la vita dello stesso paziente. Occorre distinguere infatti la perpetuit\u00e0 canonica dalla perpetuit\u00e0 medica.\nSe l'impedimento di impotenza \u00e8 dubbio, sia per dubbio di diritto sia per dubbio di fatto, il matrimonio non deve essere impedito n\u00e9, stante il dubbio, dichiarato nullo.\nLa sterilit\u00e0 n\u00e9 proibisce n\u00e9 dirime il matrimonio, a meno che la parte sterile abbia nascosto dolosamente la sua condizione al coniuge, il quale, se avesse saputo della sterilit\u00e0, non avrebbe acconsentito a contrarre matrimonio.\nIncapacit\u00e0 per insufficiente uso di ragione (can. 1095 n. 1 c.i.c.)\nSono incapaci a contrarre matrimonio coloro che mancano di sufficiente uso di ragione. L'uso di ragione indicato al numero 1 del can. 1095 attiene alla natura dell'atto presente quando per un motivo contingente la parte non abbia sufficiente ragione per comprendere il patto matrimoniale che sta per concludere. In quel momento il nubente non ha il dominio congiunto e armonico delle sue facolt\u00e0 sensitive, appetitive, intellettive e volitive, necessario a far s\u00ec che il suo atto di contrarre sia atto umano (Villadrich). Questo pu\u00f2 avvenire a causa ad esempio di assunzione di farmaci, alcool, ovvero sostanze stupefacenti. \nIncapacit\u00e0 per difetto di discrezione di giudizio (can. 1095 n. 2 c.i.c.)\nL'incapacit\u00e0 consensuale attiene anche coloro che difettano gravemente di discrezione di giudizio circa i diritti e i doveri matrimoniali essenziali da dare e accettare reciprocamente. Il soggetto in questo caso non \u00e8 in grado di valutare dal lato pratico, gli effetti del matrimonio che sta per contrarre, sia in relazione a se stesso sia in relazione al coniuge. \nIncapacit\u00e0 per cause di natura psichica (can. 1095 n. 3 c.i.c.)\nAttiene coloro che per cause di natura psichica, non possono assumere gli obblighi essenziali del matrimonio. Dette cause rientrano in psicopatologie che l'antropologia richiede essere serie. Non bastano infatti delle semplici difficolt\u00e0 insorte tra i coniugi per dichiarare la nullit\u00e0 del matrimonio. Giova riportare una celebre espressione di Giovanni Paolo II: \u201cIl fallimento dell'unione coniugale non \u00e8 mai in s\u00e9 una prova per dimostrare tale incapacit\u00e0 dei contraenti, i quali possono avere trascurato, o usato male, i mezzi sia naturali che soprannaturali a loro disposizione, oppure non avere accettato i limiti inevitabili ed i pesi della vita coniugale, sia per blocchi di natura inconscia, sia per lievi patologie che non intaccano per\u00f2 la sostanziale libert\u00e0 umana. Una vera incapacit\u00e0 \u00e8 ipotizzabile solo in presenza di una seria forma di anomalia che comunque si voglia definire, deve intaccare sostanzialmente la capacit\u00e0 di intendere o volere del contraente.\u201d Il criterio di valutazione dell'incapacit\u00e0 psichica fonda la sua essenza sull'indisponibilit\u00e0 sostanziale di intelligenza o volont\u00e0 da parte del soggetto nell'attuare il proprio comportamento, laddove esso sia lesivo di qualche obbligo essenziale dello stato coniugale.\nLe cause di natura psichica possono essere varie tra cui: il narcisismo, il transessualismo, il lesbismo, la ninfomania, il voyerismo, il sadismo, il masochismo, la noncuranza o negligenza strafottente (\u201cmenefreghismo\u201d), il satirismo, l'alcolismo cronico, la tossicodipendenza etc.\nIgnoranza (can. 1096 c.i.c.)\nQuesto \u00e8 un capo di nullit\u00e0 ormai rarissimo ai nostri tempi di societ\u00e0 globalizzata. Perch\u00e9 possa esserci un valido consenso matrimoniale, \u00e8 necessario che i contraenti almeno non ignorino che il matrimonio \u00e8 la comunit\u00e0 permanente tra l'uomo e la donna, ordinata alla procreazione della prole mediante una qualche cooperazione sessuale. Tale ignoranza non si presume dopo la pubert\u00e0. Corre l'obbligo di osservare che le norme di diritto canonico sono state date per ogni tipo di societ\u00e0 che esiste sul nostro mondo e dunque vanno ad interessare anche popoli in cui tale tipo di ignoranza potrebbe ancora incontrarsi.\nErrore (can. 1097 \u00a7 1 e \u00a7 2 c.i.c.)\nL'errore \u00e8 una falsa conoscenza della realt\u00e0 per cui la volont\u00e0 di un atto dipende dalla convinzione dell'esistenza di una situazione di fatto che in realt\u00e0 non esiste. L'errore di persona (can. 1097 \u00a7 1 c.i.c.) rende invalido il matrimonio laddove ad esempio: \"pensavo di sposare il Tizio, invece ho sposato Caio\".\nL'errore circa una qualit\u00e0 della persona (can. 1097 \u00a7 2 c.i.c.), quantunque sia causa del contratto, non rende nullo il matrimonio, eccetto che tale qualit\u00e0 sia intesa direttamente e principalmente. Un esempio classico \u00e8 quello del coniuge che contrae matrimonio con il partner che ritiene (erroneamente), essere medico laureato in medicina e proprio questa qualit\u00e0 di medico ha determinato principalmente e direttamente il suo consenso. Ai fini della dichiarazione di nullit\u00e0 occorre distinguere che l'errore cada sulla sostanza e non sulla persona. La nullit\u00e0 ha luogo pertanto nel caso in cui il coniuge ha inteso: \"Voglio sposare un farmacista, che ritengo essere Tizio\". Diverso sar\u00e0 invece il caso: \"Voglio sposare Tizio, che ritengo essere un farmacista\". Nel secondo caso l'errore ricade sulla persona e non sulla sostanza e dunque il matrimonio sar\u00e0 valido.\nL'errore circa l'unit\u00e0 o l'indissolubilit\u00e0 o la dignit\u00e0 sacramentale del matrimonio non vizia il consenso matrimoniale, purch\u00e9 non determini la volont\u00e0. Ad esempio Tizio sposa Caia solo sul presupposto (erroneo) che il matrimonio non sia indissolubile ovvero che non sia un sacramento e che, in qualsiasi momento potr\u00e0 riacquistare la propria libert\u00e0 tramite il divorzio risposandosi con un'altra persona.\nDolo (can. 1098 c.i.c.)\nIl dolo \u00e8 un vero e proprio inganno voluto coscientemente, relativo ad una qualit\u00e0 particolare che viene ordito nei confronti della comparte per estorcergli il consenso nuziale. Il codice stabilisce che contrae invalidamente chi celebra il matrimonio, raggirato con dolo ordito per ottenerne il consenso, circa una qualit\u00e0 dell'altra parte, che per sua natura pu\u00f2 perturbare gravemente la comunit\u00e0 di vita coniugale. L'inganno pu\u00f2 essere ordito sia dall'altro coniuge sia da terze persone diverse dal coniuge, come ad esempio suoi parenti.\nSimulazione - o esclusione (can. 1101 c.i.c.)\nLa simulazione \u00e8 una difformit\u00e0 tra volont\u00e0 interna e manifestazione esterna. Il codice stabilisce che il consenso interno dell'animo si presume conforme alle parole o ai segni adoperati nel celebrare il matrimonio. Ma se una o entrambe le parti escludono con un positivo atto di volont\u00e0 il matrimonio stesso, oppure un suo elemento essenziale o una sua propriet\u00e0 essenziale, contraggono invalidamente. La simulazione viene detta anche esclusione.\nSi ha la simulazione totale quando il contraente esclude il matrimonio nella sua totalit\u00e0 interpretando il rito del matrimonio in realt\u00e0 una rappresentazione teatrale. In questo caso il simulante esclude sia le propriet\u00e0 che gli elementi essenziali del matrimonio.\nL'esclusione dell'indissolubilit\u00e0 si verifica quando il contraente manifesti una riserva mentale per cui escluda l'indissolubilit\u00e0 del matrimonio ritenendo di potere divorziare qualora le cose non vadano bene durante la vita coniugale.\nL'esclusione della prole attiene alla volont\u00e0 di procreare dei figli nel corso del matrimonio. In questo caso occorrer\u00e0 esaminare attentamente se l'uso di metodi anticoncezionali sia finalizzato ad una procrastinazione della procreazione ovvero ad una esclusione assoluta della volont\u00e0 di avere figli.\nL'esclusione dell'unit\u00e0 coniugale ammette la possibilit\u00e0 di avere delle relazioni sessuali con altre persone diverse dal coniuge in corso di matrimonio. Si nega pertanto l'esclusivit\u00e0 della donazione di s\u00e9 al coniuge.\nL'esclusione della dignit\u00e0 sacramentale si ha quando il contraente esclude che il patto matrimoniale sia esso stesso sacramento. Egli vuole il matrimonio ma esclude il sacramento, e se il matrimonio dovesse essere sacramento, rifiuta il matrimonio stesso.\nCondizione (can. 1102 c.i.c.)\nLa condizione \u00e8 una circostanza esterna da cui dipende l'efficacia di un atto giuridico. Non si pu\u00f2 contrarre validamente il matrimonio sotto condizione futura mentre il matrimonio celebrato sotto condizione passata o presente \u00e8 valido o no, a seconda che esista o no il presupposto della condizione. Pertanto nel caso in cui il contraente ritenga: \"ti sposo a condizione che tu sia un avvocato (condizione presente) oppure a condizione che tua abbia fatto il liceo artistico (condizione passata)\u201d il matrimonio sar\u00e0 valido se effettivamente nel momento della celebrazione il coniuge \u00e8 avvocato o se a suo tempo si \u00e8 diplomato presso il liceo artistico.\nNon sar\u00e0 invece valido ad es. il matrimonio in cui viene posta la condizione: \u201cti sposo a patto che entro due anni dal matrimonio farai abitare mia madre anziana in casa nostra\". In questo modo il legislatore ha cercato di evitare dei vincoli futuri e dunque, ancora incerti, al volontario consenso matrimoniale.\nTimore - o Metus (can. 1103 c.i.c.)\nIl timore \u00e8 la trepidazione o l'inquietudine dell'animo a causa di un pericolo immediato o futuro. \u00c8 invalido il matrimonio celebrato solo per violenza o timore grave incusso dall'esterno, anche non intenzionalmente, per liberarsi dal quale uno sia costretto a scegliere il matrimonio. Solo il timore grave incusso dall'esterno invalida il matrimonio. In caso di timore reverenziale il matrimonio non \u00e8 nullo a meno che detto timore reverenziale non sia rivestito di gravit\u00e0, nel qual caso potrebbe dare adito a nullit\u00e0.\nLa forma canonica (cann. 1108 e seg. c.i.c.)\nIl sacerdote che non abbia i requisiti formali di delega per assistere al matrimonio pu\u00f2 determinare una causa di nullit\u00e0 per difetto di forma canonica.\nSentenza esecutiva.\nA seguito della riforma voluta da papa Francesco dell'8 dicembre 2015 la dichiarazione di nullit\u00e0 del matrimonio religioso ha effetto immediato dopo la sentenza di primo grado (precedentemente occorreva la doppia sentenza conforme cio\u00e8 se la prima istanza si concludeva in modo affermativo, era comunque necessario appellarsi in seconda istanza per ottenere una seconda sentenza affermativa; se le prime due sentenze non erano conformi, era necessaria una terza sentenza per dirimere la questione). Tuttavia la parte che si ritiene onerata ha la facolt\u00e0 di appellare la sentenza di prima istanza e dunque si riapre un nuovo processo in grado di appello. \nPer ottenere una sentenza esecutiva bisogna dunque percorrere diversi gradi di processo:\nLe cause di nullit\u00e0 matrimoniale costituiscono la stragrande maggioranza (ma non la totalit\u00e0) delle cause discusse presso i tribunali ecclesiastici e presso la Rota.\nConfronto tra dichiarazione di nullit\u00e0 canonica e divorzio civile (e annullamento civile).\nLa dichiarazione di nullit\u00e0 \u00e8 diversa dal divorzio del diritto civile: il divorzio riconosce la validit\u00e0 del precedente matrimonio, ne stabilisce la fine e gli obblighi verso il coniuge pi\u00f9 debole; la dichiarazione di nullit\u00e0, invece, sancisce che (a livello giuridico) il matrimonio precedente non c'\u00e8 mai stato (non \"annullato\", bens\u00ec \"nullo ab initio\") e quindi non sussistono obblighi a protezione del coniuge pi\u00f9 debole. Maggiori somiglianze ci sono tra la dichiarazione di nullit\u00e0 del diritto canonico e l'annullamento del matrimonio del diritto civile: i motivi e le cause di queste due procedure sono per\u00f2 diversi.\nRiforme del 2015.\nIl processo canonico per la dichiarazione di nullit\u00e0 del matrimonio \u00e8 stato riformato nel 2015 dalle due lettere apostoliche \"Mitis Iudex Dominus Iesus\" e \"Mitis et Misericors Iesu\", promulgate da papa Francesco il in forma di \"motu proprio\" il 15 agosto 2015, e pubblicate l'8 settembre. Fra le varie novit\u00e0 introdotte, \u00e8 prevista la possibilit\u00e0 di ammettere due giudici laici nel collegio giudicante, fermo restando che il preside del tribunale debba essere un chierico: laddove non sia possibile costituire un collegio giudicante, il cui preside \u00e8 il Vescovo diocesano, la causa pu\u00f2 essere decisa anche da un unico preside chierico."}
{"id": "2153913", "revid": "75435", "url": "https://it.wikipedia.org/wiki?curid=2153913", "title": "Tribunale Apostolico della Romana Rota", "text": ""}
{"id": "2153914", "revid": "547034", "url": "https://it.wikipedia.org/wiki?curid=2153914", "title": "Parrocchie civili del West Yorkshire", "text": "Questa \u00e8 una lista delle parrocchie civili del West Yorkshire, Inghilterra.\nBradford.\nQueensbury and Shelf e Shipley e parti di Bingley e Bradford non sono coperte da parrocchie.\nLeeds.\nAireborough, Pudsey e Rothwell e parte di Garforth, Leeds e Morley non sono coperte da parrocchie."}
{"id": "2153920", "revid": "108590749", "url": "https://it.wikipedia.org/wiki?curid=2153920", "title": "Parrocchie civili dell'East Riding of Yorkshire", "text": "Questa \u00e8 una lista delle parrocchie civili dell'East Riding of Yorkshire, Inghilterra.\nEast Riding of Yorkshire.\nL'intero distretto \u00e8 coperto da parrocchie.\nKingston upon Hull.\nKingston upon Hull non \u00e8 coperta da parrocchie."}
{"id": "2153921", "revid": "83531", "url": "https://it.wikipedia.org/wiki?curid=2153921", "title": "Castello di Friedrichshof", "text": "Il castello di Friedrichshof (ora Schlosshotel Kronberg), sito a Kronberg im Taunus, nell'Assia, venne costruito fra il 1889 e il 1894 per l'imperatrice Vittoria di Sassonia-Coburgo-Gotha e prese il nome dal marito, Federico III.\nStoria.\nL'imperatrice trascorse la maggior parte del suo tempo in questo castello prima della sua morte avvenuta nel 1901. La dimora, con tutti gli arredi e la corrispondenza dell'imperatrice, venne ereditata dalla figlia, principessa Margherita di Prussia. Nel 1944 i gioielli della corona dell'Assia, valutati 250 milioni di dollari, vennero rubati dal castello, smembrati e venduti in Svizzera. Successivamente parte del tesoro \u00e8 stato rintracciato e restituito, ma alcuni oggetti non sono stati pi\u00f9 ritrovati. Oggi il castello \u00e8 stato trasformato in un hotel a cinque stelle ed appartiene, assieme al parco circostante, al Casato di Assia. Parte degli arredi originali ed alcuni quadri ed oggetti d'arte provenienti dall'eredit\u00e0 dell'imperatrice sono ancora presenti nel castello assieme alla grande biblioteca."}
{"id": "2153924", "revid": "21086525", "url": "https://it.wikipedia.org/wiki?curid=2153924", "title": "Libro nero del comunismo", "text": ""}
{"id": "2153925", "revid": "729019", "url": "https://it.wikipedia.org/wiki?curid=2153925", "title": "Carolyn Murphy", "text": "Biografia.\nNotata all'et\u00e0 di 17 anni, da Mary Lou Nash, proprietaria dell'agenzia di moda Mary Lou's Models, Carolyn Murphy comincia ad apparire su riviste in Florida ed Alabama. Dopo il diploma, Carolyn si trasferisce a Milano. In seguito ad una errata tintura, la modella \u00e8 costretta a tagliarsi i capelli cortissimi. Grazie al nuovo taglio, appare su \"Harper's Bazaar\" e \"Vogue\" e viene persino nominata come \"modella dell'anno\" ai Fashion Awards del 1998.\nNel 1999 conquista la copertina di \"Vogue\". Nel 2002 recita nel film \"Liberty Heights\" e diventa la testimonial di Est\u00e9e Lauder Companies, a cui seguono le campagne per Anne Klein, Lord &amp; Taylor, 7 for all Mankind e Tiffany &amp; Co.. Nello stesso anno posa per il calendario di \"Playboy\" e nel 2005 compare sulla copertina di \"Sports Illustrated\".\nNel luglio 2007, con un guadagno stimato di circa cinque milioni di dollari annui, \"Forbes\" la piazza al quinto posto fra le supermodelle di maggior successo al mondo. Nello stesso anno posa per la rivista \"Town &amp; Country\" in un tributo fotografico all'attrice Grace Kelly.\nNel 2009 \"Forbes\" la nomina decima modella pi\u00f9 pagata al mondo e unica statunitense in top ten.\nVita privata.\nCarolyn Murphy \u00e8 stata sposata dal 1999 al 2002 con Jake Schroeder, con il quale ha avuto la figlia Dylan Blue, nata nel 2000. La modella \u00e8 stata sentimentalmente legata anche al collega Mark Vanderloo e a Brandon Boyd, frontman degli Incubus."}
{"id": "2153929", "revid": "347132", "url": "https://it.wikipedia.org/wiki?curid=2153929", "title": "Emilio Villari", "text": "Biografia.\nComp\u00ec i suoi studi all'Universit\u00e0 di Firenze per perfezionarsi poi, nel 1864, all'Universit\u00e0 di Berlino, dove pot\u00e9 frequentare il laboratorio di Gustav Magnus.\nFu professore al \"Real Liceo Dante\" di Firenze dal 1865 al 1867 e, in seguito, all'Istituto Tecnico Toscano di Firenze, a Bologna, dove ebbe tra gli allievi Augusto Righi, e infine all'Universit\u00e0 di Napoli, dove fu professore di Fisica sperimentale e direttore del locale Istituto di fisica dal 1889 al 1904.\nFu anche direttore dell'Osservatorio vesuviano.\nNel 1881 fu insignito della Medaglia Matteucci mentre nel 1884 fu ammesso come socio dell'Accademia nazionale delle scienze.\nIl suo nome \u00e8 legato agli studi compiuti sul ferromagnetismo, iniziati fin dal 1865: si deve a lui la scoperta del cambio di suscettivit\u00e0 magnetica di un materiale sottoposto a stress meccanico, un fenomeno conosciuto come \"effetto Villari\". L'\"inversione di Villari\" \u00e8 il cambiamento di segno della magnetostrizione del ferro, da positiva a negativa, quando il materiale \u00e8 esposto a campi magnetici di circa 40000 A/m (500 oersteds).\nDi sua ideazione fu un nuovo tipo di elettrometro a quadrante che perfezionava lo strumento ideato di Thomson grazie all'aggiunta di un freno elettromagnetico che, diminuendo il periodo, migliorava lo smorzamento delle oscillazioni in fase di misura rendendo pi\u00f9 rapida e precisa la misura.\nRapporti di parentela.\nEra fratello dello storico Pasquale Villari e cognato del pittore Domenico Morelli che ne aveva sposato la sorella Virginia e che dipinse un suo ritratto a olio negli anni 1855-1858. Sar\u00e0 la sorella, nel ricordare la tormentata personalit\u00e0 del fratello, a sottolinearne l'atteggiamento fortemente incline \"alla malinconia e alla noia\"."}
{"id": "2153930", "revid": "288031", "url": "https://it.wikipedia.org/wiki?curid=2153930", "title": "Equitas", "text": ""}
{"id": "2153931", "revid": "21086583", "url": "https://it.wikipedia.org/wiki?curid=2153931", "title": "Osservatorio vesuviano", "text": ""}
{"id": "2153933", "revid": "122842953", "url": "https://it.wikipedia.org/wiki?curid=2153933", "title": "Tram ATM serie 4000", "text": "Le vetture tranviarie serie 4000 dell'ATM di Milano (conosciute come Due camere e cucina, per via dell'originale se non quasi unica struttura del modello che, con quella cassa centrale sempre oscillante, ne valse il soprannome) sono state motrici tranviarie urbane, della citt\u00e0 di Milano.\nLa nascita (I serie).\nElaborando in proprio le Officine ATM il progetto delle 3000, vede la luce nel 1935 un secondo modello di motrice articolata, realizzata questa volta non pi\u00f9 dovendo motorizzare due rimorchiate, bens\u00ec unendo direttamente un rimorchio ed una motrice di serie 600, interponendovi al solito un elemento realizzato dalla Carminati &amp; Toselli. Unendo cos\u00ec la \"676\" alla \"1500\" nasce la \"4000\".\nLa \"4000\" rimane unico esemplare per cinque anni, finch\u00e9, nel 1940, le Officine Teodosio cominciano ad assemblare il primo lotto di vetture, a partire dalla 4001 fino alla 4025, ultimata in pieno periodo bellico. Queste vetture disponevano gi\u00e0 della porta posteriore completa, e vanno ad integrare il servizio svolto dalle 3000.\nCaratteristiche generali.\nLa \"4000\", esteticamente identica ad una 3000, ma con solo due assi motori e il truck della cassa anteriore (motrice) con le barre laterali. L'avviamento era anch'esso differente, visto che era affidato al classico B54, tipico delle motrici di serie 600.\nIl prototipo disponeva fin dall'origine del trolley sulla cassa anteriore, ma si deve aspettare fino al 1940 perch\u00e9 la porta posteriore non sia pi\u00f9 a due battenti.\nGli anni quaranta e la II serie (postbellica).\nLa notte tra il 12 ed il 13 agosto 1943, tristemente ricordata a Milano per i pesanti bombardamenti, non lascia scampo nemmeno alle nuovissime \"4000\", delle quali, se ne riesce a salvare solo la \"4005\".\nL'impresa di ricostruzione delle vetture sinistrate dagli eventi bellici, riprender\u00e0 solo nel 1945, mentre gi\u00e0 invece le linee di circolare proseguivano a singhiozzo fin dallo stesso agosto del 1943, per l'eccessivo carico e la scarsa disponibilit\u00e0 di mezzi per esercitare il servizio. Nel 1945 15 motrici vengono ricostruite dalle Officine Teodosio, mantenendo l'originaria struttura della cassa in legno, ma modificando talora le sopraffinestre. Esse erano la \"4000\", la \"4003\", la \"4006\", la \"4007\", la \"4008\", la \"4010\", la \"4011\", la \"4013\", la \"4015\", la \"4018\", la \"4020\", la \"4022\", la \"4023\", la \"4024\" e la \"4025\". Le rimanenti dieci vetture (\"4001\", \"4002\", \"4004\", \"4009\", \"4012\", \"4014\", \"4016\", \"4017\", \"4019\" e \"4021\") verranno al contrario spedite alla Breda, perch\u00e9 le ricostruisca completamente, a cassa metallica.\nSempre alla Breda pervengono tra il 1944 ed il 1945 i relitti delle 3000 (utilizzando fino alla 4041 la cassa posteriore e quella centrale, e per le altre ultime solo quella anteriore) distrutte e di alcune motrici di serie 600 che, sfruttando alcuni equipaggiamenti elettrici superstiti di motrici Edison, formarono il secondo lotto di \"4000\": dalla 4026 alla 4049. Per l'inizio degli anni cinquanta, dunque, le \"vetture a 4 assi di serie 4000\" erano giunte alle 50 unit\u00e0.\nIl declino.\nNel decennio che segu\u00ec, queste vetture tornarono ad assolvere ai compiti loro assegnati prima degli sconvolgimenti dovuti al conflitto bellico. Tornarono cos\u00ec a fare servizio sulle linee 25-26 e 29-30, con eventuali corse di rinforzo su altre linee.\nTra il 1955 ed il 1961, grazie all'arrivo delle moderne motrici articolate di serie 4600 e 4700, quasi tutte le 4000 furono radiate dalle linee di circonvallazione, e destinate ad altre linee. Nel 1961 vennero definitivamente radiate tutte le motrici di serie 4000 con cassa in legno, mentre quelle sette a cassa metallica ricevettero gli equipaggiamenti elettrici dalle 3000 ricostruite, fondando cos\u00ec la serie 4100, dove la matricola 4101 era stata attribuita alla vettura 4016 dotata di macchinette per la condotta del freno e equipaggiamento elettrico proveniente dalla vettura 3010, devastata da un incendio.\nLe 26 4000 a cassa metallica rimaste in servizio cos\u00ec proseguirono la loro attivit\u00e0, assieme a 7 4100 recuperate dopo la soppressione della linea 9. Poco alla volta i motivi per le quali erano state progettate caddero, poich\u00e9 ormai sorpassati da altre vetture in grado di assolverli sicuramente in maniera migliore. Cos\u00ec furono precluse a svolgere, come ultimo loro importante compito, i rinforzi domenicali per lo stadio di S.Siro (linea 61) e infine il servizio regolare tra Piazza Sire Raul e Piazza Aspromonte, nel 1968. Due anni dopo, con la razionalizzazione del sistema tranviario e l'introduzione della tariffa oraria, tutte le motrici della serie 4000 furono accantonate. Malgrado l'apporto ad alcune di esse del moderno pantografo (in coppia al trolley) non furono comunque molte le occasioni in cui queste vetture lasciarono il deposito di appartenenza.\nUnit\u00e0 conservate.\nNel 1973 viene tentata la trasformazione della \"4041\" in veicolo sgombraneve; le diverse modifiche apportate la portano ad assumere un aspetto simile ad uno di una 700 priva della piattaforma posteriore. I risultati non riusciranno mai a soddisfare, sicch\u00e9 tale mezzo viene accantonato per diversi anni nel deposito Messina, per poi essere ceduto al Museo dei trasporti Ogliari a Ranco; alla chiusura dello stesso, il mezzo \u00e8 stato spostato a Volandia, presso l'aeroporto di Malpensa."}
{"id": "2153943", "revid": "125377202", "url": "https://it.wikipedia.org/wiki?curid=2153943", "title": "Instradamento statico", "text": "L'instradamento statico (in inglese static routing) \u00e8 un metodo di routing che non implementa una tecnica adattiva: le rotte tra i nodi di una rete sono descritte tramite percorsi fissati a priori.\nQueste rotte generalmente sono inserite nel router dall'amministratore di rete. In questa maniera si pu\u00f2 configurare un'intera rete (network), ma questo tipo di configurazione non \u00e8 adatta a gestire gli errori (non \u00e8 fault tolerant). Quando c'\u00e8 un cambiamento nella rete o si verifica un errore tra due nodi collegati staticamente, il traffico non viene redirezionato verso altri percorsi tramite i quali sarebbe possibile portare il pacchetto a destinazione. La conseguenza \u00e8 che i pacchetti per i quali il routing statico prevede il transito lungo un percorso momentaneamente interrotto dovranno attendere finch\u00e9 il percorso non sia stato riparato o finch\u00e9 l'amministratore di rete non abbia definito una nuova rotta. \nIn questo scenario \u00e8 inevitabile che molte richieste supereranno il proprio tempo limite per essere trasmessi (timeout) prima che qualche intervento ripristini la rotta ed andranno perduti. Ci\u00f2 rende in generale preferibile l'utilizzo del routing dinamico, esistono comunque situazioni, particolarmente in piccole reti, in cui l'utilizzo dell'instradamento statico ha senso e permette anzi di incrementare le prestazioni dell'infrastruttura.\nEsempio.\ncodice_1\nho la rotta predefinita\n0.0.0.0 0.0.0.0 192.168.100.1\ne quando si usa RIP per configurare il router in modalit\u00e0 rip\ncodice_2"}
{"id": "2153945", "revid": "1005847", "url": "https://it.wikipedia.org/wiki?curid=2153945", "title": "Elezioni presidenziali in Cile del 2009", "text": ""}
{"id": "2153949", "revid": "122799088", "url": "https://it.wikipedia.org/wiki?curid=2153949", "title": "Lago Santo parmense", "text": "Il lago Santo parmense, con i suoi 81.550\u00a0m2 di superficie, \u00e8 il lago glaciale pi\u00f9 vasto della provincia di Parma e dell'Emilia-Romagna, ed anche il maggiore lago naturale di tutto l'Appennino settentrionale. Ha una profondit\u00e0 massima di circa 22,5 metri.\nGeografia.\nIl lago, situato a 1.507 metri d'altitudine nel comune di Corniglio, si trova nella parte occidentale del Parco nazionale dell'Appennino Tosco-Emiliano. \u00c8 sormontato poco pi\u00f9 a sud dal monte Marmagna e dal crinale appenninico che divide la provincia di Parma da quella di Massa Carrara.\nD\u00e0 origine al torrente Parma di Lago Santo che, dopo essersi unito con la Parma di Badignana, crea la Parma propriamente detta.\nIl rifugio Mariotti.\nSulle sue sponde si trova il rifugio \"Giovanni Mariotti\". Costruito dalla locale sezione del CAI allo scopo di fornire riparo e ricovero agli escursionisti, venne inaugurato il 12 settembre 1882. L'11 agosto 1935 fu dedicato a Giovanni Mariotti, sindaco della citt\u00e0 di Parma, senatore del Regno e presidente della sezione CAI di Parma dal 1893 al 1935.\nIl rifugio dispone di servizio cucina e di 42 posti letto.\nFauna.\nIl lago \u00e8 popolato da trote fario, salmerini alpini, cobiti e scardole. Vi sono inoltre varie specie di insetti e crostacei, alcuni dei quali endemici.\nSport.\nPesca.\nPer esercitare la pesca \u00e8 necessario essere in possesso, oltre alla licenza di pesca, di un tesserino della regione Emilia-Romagna per la pesca in acque da salmonidi (cat.D), rilasciato gratuitamente dagli enti comunali, e di un permesso gratuito da richiedere sulle sponde del lago. La pesca \u00e8 consentita nei giorni di luned\u00ec, gioved\u00ec, sabato, domenica e festivi.\nImmersioni sottoghiaccio.\nIl Lago Santo in inverno si ricopre di uno strato di ghiaccio, a volte anche molto spesso. Questa caratteristica e la facile accessibilit\u00e0 data dalla seggiovia ne fa un punto privilegiato per le immersioni subacquee sottoghiaccio. Le manifestazioni di questo tipo, che si svolgono in inverno, attirano numerosi subacquei anche da altre regioni.\nAccessibilit\u00e0.\nIl lago \u00e8 facilmente raggiungibile dal Rifugio Lagdei (situato a quota 1250 metri, a circa 10\u00a0km da Corniglio, dotato di ristorante, alloggio, e di un ampio parcheggio) tramite una seggiovia (attiva nei fine settimana e tutti i giorni d'estate), oppure a piedi seguendo un facile sentiero panoramico (723A) o un sentiero in mezzo al bosco di faggio (727/723) che in tre quarti d'ora portano al rifugio Mariotti."}
{"id": "2153950", "revid": "709565", "url": "https://it.wikipedia.org/wiki?curid=2153950", "title": "Menongue", "text": "Menongue \u00e8 una citt\u00e0 dell'Angola, capoluogo della provincia di Cuando Cubango, con una popolazione di 31.445 abitanti."}
{"id": "2153953", "revid": "599013", "url": "https://it.wikipedia.org/wiki?curid=2153953", "title": "Daniel Mindel", "text": "Biografia.\nNasce in Sudafrica da genitori bianchi ma si trasferisce durante l'infanzia e l'adolescenza in Australia e Gran Bretagna per ricevere una rigida educazione.\nInizia la carriera come assistente alla camera e alla gestione delle apparecchiature, acquisendo nel frattempo l'esperienza necessaria a diventare direttore della fotografia.\nNegli anni novanta collabora con Ridley e Tony Scott in vari progetti come regista di seconda unit\u00e0, assistente alla regia e altri lavori da operatore comune.\n\u00c8 comunque grazie a Tony che nel 1998 in \"Nemico pubblico\" partecipa come direttore della fotografia. Sempre con Scott partecipa a \"Spy Game\", \"Domino\".\nLavora anche ai film \"The Bourne Identity\" e \"Leoni per agnelli\" facendo da assistente alla fotografia.\nNel 2006 collabora con J.J. Abrams in \"Mission: Impossible III\" e nel 2009 per il reboot di \"Star Trek\"."}
{"id": "2153955", "revid": "767487", "url": "https://it.wikipedia.org/wiki?curid=2153955", "title": "Aequitas", "text": "L'aequitas \u00e8 l'origine, il principio ispiratore di matrice divina, del diritto.\nNell'antica Roma con il termine \"aequitas\" si intendeva la prassi rimediale non scritta che si instaurava tra i giuristi per la soluzione delle controversie; era quindi un concetto in divenire, non statico, che esprimeva la capacit\u00e0 di risolvere un problema relazionandosi alle esigenze economico-sociali e al contesto culturale.\nNel medioevo, per la prima volta si pensa che la funzione del diritto non debba essere semplicemente utilitaristica, ma debba piuttosto anelare alla realizzazione di una giustizia effettiva ed universalmente condivisibile. I glossatori individuarono in Dio la fonte di tale giustizia e quindi, partendo da poche norme etico-morali di matrice religiosa, rielaborarono e coordinarono di nuovo il complesso sistema di norme di origine romana.\nSempre tra i glossatori si vide il contrapporre la posizione di Bulgaro per lo \"ius strictum\" aderente alla lettera della legge a quella di Martino Gosia, che si basava sull'aequitas. Bulgaro, per\u00f2 insinuava che si trattava di un\"'aequitas bursalis\" influenzata dai donativi in danaro."}
{"id": "2153960", "revid": "767487", "url": "https://it.wikipedia.org/wiki?curid=2153960", "title": "Le sei mogli di Enrico VIII (film)", "text": "Le sei mogli di Enrico VIII (\"The Private Life of Henry VIII\") \u00e8 un film del 1933 diretto da Alexander Korda.\nCharles Laughton, che in seguito interpreter\u00e0 nuovamente il ruolo di Enrico VIII nel film \"La regina vergine\" (1953), per questa performance vinse l'Oscar al miglior attore nel 1934.\nNel 1933 \u00e8 stato indicato tra i migliori film stranieri dell'anno dal National Board of Review of Motion Pictures.\nTrama.\n1536: Immediatamente dopo l'esecuzione della sua seconda moglie, Anna Bolena, Re Enrico VIII sposa Jane Seymour, che per\u00f2 muore diciotto mesi dopo dando alla luce l'erede al trono. \nIl monarca si risposa quindi con una principessa tedesca, Anna di Cl\u00e8ves (interpretata dalla vera moglie di Laughton Elsa Lanchester). Questo matrimonio non viene mai consumato e di comune accordo i due sposi divorziano.\nDopo il divorzio, Enrico VIII sposa la bellissima ed ambiziosa Lady Caterina Howard. La ragazza, che aveva rinunciato all'amore della sua vita in favore della corona, dopo il matrimonio, si innamora e tradisce il Re con Tommaso Culpeper. L'infedelt\u00e0 viene scoperta dai cortigiani di Enrico e la coppia viene giustiziata.\n1543: Il Re, ormai intristito ed invecchiato decide di consolarsi sposandosi un'ultima volta con la giudiziosa e materna Caterina Parr, che sopravviver\u00e0 al marito.\nProduzione.\nIl film fu prodotto da Alexander Korda e Ludovico Toeplitz per la London Film Productions.\nDistribuzione.\nDistribuito dalla United Artists Corporation, il film usc\u00ec nelle sale cinematografiche britanniche il 17 agosto 1933. La United Artists lo distribu\u00ec negli Stati Uniti il 21 settembre 1933."}
{"id": "2153962", "revid": "320578", "url": "https://it.wikipedia.org/wiki?curid=2153962", "title": "Sancta maria ad templum", "text": ""}
{"id": "2153970", "revid": "327773", "url": "https://it.wikipedia.org/wiki?curid=2153970", "title": "Sbalzo", "text": ""}
{"id": "2153990", "revid": "147575", "url": "https://it.wikipedia.org/wiki?curid=2153990", "title": "Dan Mindel", "text": ""}
{"id": "2153993", "revid": "767487", "url": "https://it.wikipedia.org/wiki?curid=2153993", "title": "Il teschio maledetto", "text": "Il teschio maledetto (\"The Skull\") \u00e8 un film del 1965 diretto da Freddie Francis.\nIl soggetto \u00e8 basato sul racconto \"The Skull of the Marquis de Sade\" di Robert Bloch.\nTrama.\nIl collezionista e studioso di magia, Christopher Maitland, grazie al venditore di oggetti misteriosi, Marco, riesce ad entrare in possesso prima del libro e poi, a seguito della morte di Marco, del teschio del marchese de Sade. Maitland, nonostante i consigli della moglie Jane, cade vittima dell\u2019influsso malefico del teschio, che lo condurr\u00e0 al tragico destino della morte."}
{"id": "2153998", "revid": "76963", "url": "https://it.wikipedia.org/wiki?curid=2153998", "title": "Ben Nealon", "text": "Ha recitato in svariate serie televisive e deve la sua fama all'interpretazione di Jeremy Forsythe in \"Soldier soldier\".\nAl cinema, ha preso parte a due famose pellicole di Bollywood: \"Lagaan\" e \"The Rising\"."}
{"id": "2153999", "revid": "293377", "url": "https://it.wikipedia.org/wiki?curid=2153999", "title": "Tredegar Newydd", "text": ""}
{"id": "2154005", "revid": "51032", "url": "https://it.wikipedia.org/wiki?curid=2154005", "title": "Two man sound", "text": ""}
{"id": "2154006", "revid": "1442080", "url": "https://it.wikipedia.org/wiki?curid=2154006", "title": "Belladonna (gruppo musicale)", "text": "I Belladonna sono un gruppo musicale italiano fondato da Luana Caraffa e Dani Macchi.\nUna delle band pi\u00f9 ascoltate al mondo su MySpace, due brani del loro primo album autoprodotto \"Metaphysical Attraction\" entrano nei ballot dei Grammy Award del 2009. Hanno pubblicato sei album e vari singoli, incluso \"Let There Be Light\", scritto e registrato con il compositore inglese Michael Nyman. Sono andati in tour in tutto il mondo, hanno suonato a SXSW e hanno condiviso il palco con Nine Inch Nails, Siouxsie and the Banshees, Korn, e Dita Von Teese.\nLa musica dei Belladonna \u00e8 stata utilizzata nei trailer di molti film hollywoodiani, tra cui \"Minions\", \"Fantastic 4\", \"Split\", \"Godless\", \"La Torre Nera,\" \"Black Panther\", e \"Fahrenheit 11/9\" di Michael Moore. Il 17 marzo 2021 diventano i primi artisti italiani a pubblicare un singolo come NFT.\nStoria.\nFormazione.\nSono formati il 14 febbraio del 2005 a Roma da Luana Caraffa e Dani Macchi, autori di tutti i brani, dalle ceneri di un gruppo precedente: Zoo di Venere, conosciuto per aver avuto il loro brano \"Killer\" inserito nella colonna sonora del film \"Ricordati di me\" di Gabriele Muccino.\n\"Metaphysical Attraction\" (2005-2008).\nNel corso dei mesi successivi scrivono e registrano alcune canzoni, undici delle quali vengono pubblicate nel loro primo album \"Metaphysical Attraction\" in cui la band esplora temi legati alla morte, al mistero, alla reincarnazione e al paranormale riconducibile a quello che \u00e8 definito rock noir\nA pochi mesi dall'apertura del loro profilo su Myspace nel 2005, diventano il gruppo italiano del momento con pi\u00f9 ascolti subito dopo i Lacuna Coil si piazzano inoltre nella Top 100 degli artisti autoprodotti pi\u00f9 popolari del \"social network\".\nLa notoriet\u00e0 del gruppo l'anno successivo cresce quando vengono intervistati dalla rivista Rolling Stone Italia che dedica loro un servizio. All'inizio del 2007 la rete televisiva italiana LA7 parla della fama dei Belladonna in un servizio che li descrive come \u00abla band italiana pi\u00f9 ascoltata su Myspace\u00bb.\nNell'agosto del 2007 girano a Berlino, in Germania, il video del brano \"Mystical Elysian Love\", che successivamente raggiunge il 73\u00ba posto nella classifica di YouTube dei video pi\u00f9 visti nello stesso giorno della pubblicazione.\nA novembre 2007 sono gli \"headliner\" musicali dell'Erotica 2007 al \"Grand Hall\" di Londra, dove dividono il palco con la modella glamour Dita Von Teese. Il pubblico che ha partecipato all'evento \u00e8 stato stimato intorno alle persone.\nSempre nel 2007 due canzoni dell'album d'esordio, \"Black Swan\" e \"Foreverland\", vengono nominate nel ballot per i Grammy Awards 2008 come \"Best Rock Performance By A Duo Or Group With Vocals\" (categoria 16); \"Foreverland\" \u00e8 nominata anche come \"Best Rock Song\" (categoria 20). Lo stesso pezzo verr\u00e0 poi inserito in \"Style Rock 2\", la compilation di Virgin Radio uscita a fine febbraio 2009.\n\"The Noir Album\" (2008-2010).\nNel novembre del 2007 i Belladonna collaborano con Sylvia Massy, produttrice di Tool, Skunk Anansie e Johnny Cash, ai Radiostar Studios negli Stati Uniti per registrare \"The Noir Album\", secondo lavoro della band, pubblicato il 6 marzo del 2009 dalla loro etichetta e commercializzato da Venus distribuzione.\nIl primo singolo estratto da \"The Noir Album\", \"Till Death Do Us Part\", \u00e8 il singolo della settimana su Virgin Radio Italia nell'aprile 2009, raggiungendo la 14\u00aa posizione. Nel maggio del 2009 dividono la copertina della rivista statunitense Muen Magazin con i Lacuna Coil. Da fine giugno 2009 \"A Manhattan Tale\" \u00e8 in rotazione su Radio Uno Rai e su Virgin Radio Italia.\nNel settembre del 2008 aprono il concerto degli Scars on Broadway al \"Rolling Stone\" di Milano.\nNel novembre dello stesso anno, al \"Palazzo delle Esposizioni\" di Roma, Luana e Dani sonorizzano dal vivo in due serate il capolavoro del film horror muto \"Nosferatu il vampiro\" di Friedrich Wilhelm Murnau (1922). Verso la met\u00e0 del mese di dicembre vengono invitati a Dubai al Dubai Film Festival per proporre la sonorizzazione nella sezione \"Rhythm &amp; Reels\".\nNel marzo dell'2009 i Belladonna si esibiscono al \"The Key Club\" di Los Angeles e al SXSW Festival di Austin in Texas.\nIl 15 giugno 2009 i Belladonna sono \"special guest\" degli Staind all\"'Alcatraz\" di Milano. Il 26 giugno suonano con i Duff McKagan's Loaded (supergruppo di cui fa parte l'omonimo musicista dei Guns N' Roses) a Pinarella di Cervia, e il 27 giugno con Mars Volta, Korn e Nine Inch Nails all'Idroscalo di Milano.\nIl 16 ottobre 2009, suonano al \"Fonda Theater\" di Los Angeles assieme a Afterhours, Linea 77 e Le Vibrazioni.\nIn novembre, un club tour per la Gran Bretagna supporta l'ultima uscita discografica, con esibizione principale a Londra al Relentless Garage il 26 novembre 2009.\nSeguono altri due tour in Gran Bretagna in aprile e in luglio 2010.\n\"Let There Be Light\" con Michael Nyman (2010).\nNel dicembre 2010 i Belladonna pubblicano \"Let There Be Light\", un singolo scritto in collaborazione con il compositore inglese Michael Nyman e basato sulla sua \"The Heart Asks Pleasure First\" dalla colonna sonora del film di Jane Campion \"Lezioni di piano\". Lo stesso Nyman suona il piano nel brano.\nIl gruppo viene menzionato nell'autobiografia di Vince Neil dei M\u00f6tley Cr\u00fce, uscita il 23 settembre 2010, come una delle principali band che, assieme a Nine Inch Nails, Moby e Marilyn Manson, si sono ispirate ai Motley Crue in anni recenti.\n\"And There Was Light\" (2011-2012).\nNel novembre 2010 la band registra il terzo album \"And There Was Light\" a Los Angeles, con la produzione artistica di Dani Macchi e con l'aiuto del produttore nominato ai Grammy Alex Elena e dell'ingegnere del suono di \"Metallica\" (album) dei Metallica Mike Tacci, e mixato da Macchi nello studio della band a Roma.\nL'album viene pubblicato nel maggio 2011 per loro etichetta su iTunes in tutto il mondo, dove entra nella Top 100 di iTunes Italia la stessa settimana della sua uscita, e raggiunge il primo posto nella classifica mondiale degli album rock pi\u00f9 venduti in tutto il mondo su CD Baby\nNel dicembre 2011 i Belladonna vengono invitati dal critico musicale di La Repubblica, Ernesto Assante al Music Corner di RepubblicaTV\nDopo aver chiuso il 2011 con una data nella loro citt\u00e0 natale Roma i Belladonna aprono il 2012 con una tourn\u00e9e europea che, partendo da Milano, li vede girare tra Svizzera, Repubblica Ceca, Austria, Germania, Lussemburgo e Olanda.\nNel gennaio 2012 sono intervistati in diretta a RaiNews da Lorenzo Di Las Plassas dove la Luana Caraffa spiega il significato di rock noir e dal settimanale Rolling Stone\nIl singolo \"Sweet Child o' Mine\" (2013).\nNel marzo 2013 i Belladonna fanno uscire su iTunes, e sul loro SoundCloud ufficiale come download gratuito, la loro versione del brano dei Guns N' Roses \"Sweet Child o' Mine\".\n\"Shooting Dice With God\" (2013).\nIl 22 aprile 2013 i Belladonna pubblicano il loro quarto album \"Shooting Dice With God\". Il video del primo singolo tratto dall'album, \"Karma Warrior\", viene presentato in anteprima esclusiva sul sito di Rolling Stone.\nLa band parte subito in tour in Europa per promuovere il nuovo album.\nIl 26 febbraio 2014 Belladonna suonano uno showcase da headliner al Borderline di Londra\nIl singolo \"Undress Your Soul\" (2015).\nIl 10 giugno 2015 i Belladonna pubblicano \"Undress Your Soul\" brano scritto e prodotto in collaborazione con il compositore di musica da film Pasquale Catalano, basato sulla sua musica della serie tv \"Romanzo criminale - La serie\". Il videoclip del brano \u00e8 presentato in anteprima sul sito del quotidiano La Repubblica's website\n\"The God Below\" nello spot tv del film \"Minions\" (2015).\nNel luglio 2015 il brano dei Belladonna \"The God Below\" viene utilizzato per sonorizzare lo spot tv internazionale \"Cinquanta Sfumature di Giallo\" del film d'animazione \"Minions\".\n\"The Orchestral Album\" (2016).\nIl 23 marzo 2016 la band pubblica \"The Orchestral Album\", 10 brani del loro catalogo ri-arrangiati e registrati con un'orchestra sinfonica composta dai musicisti abituali di Ennio Morricone e diretta dall'arrangiatrice e direttrice d'orchestra kazaka Angelina Yershova, che ha co-prodotto artisticamente l'album con Dani Macchi, chitarrista e produttore artistico di tutti gli album dei Belladonna.\n\"The Belladonna Soundscape Collection Vol.1\" (2017).\nNel 2017 i Belladonna pubblicano \"The Belladonna Soundscape Collection Vol.1\", una raccolta riservata all'industria cinematografica di oltre 200 brani strumentali che usano esclusivamente elementi tratti dai loro 5 album. Nello stesso anno brani di questa raccolta vengono utilizzati nei trailer e tv spot di film hollywoodiani come \"Split\", \"Rachel\" e \"La torre nera\". Alla band viene in seguito commissionato di scrivere musica per il trailer del film della Marvel \"Black Panther\", uscito a ottobre 2017.\n\"Spiders of Gomorrah\" nel trailer di una serie Netflix (2017).\nIl 24 Novembre 2017 esce il singolo \"Spiders of Gomorrah\" che viene incluso nel trailer della serie TV di Netflix \"Godless\".\nIl chitarrista della band a \"The Voice of Italy\" e nel trailer di \"Fahrenheit 11/9\" di Michael Moore (2018).\nNella primavera del 2018 il chitarrista della band Dani Macchi viene invitato dalla cantante dei Lacuna Coil Cristina Scabbia a partecipare come \"vocal coach\" del suo team al programma RAI \"The Voice Of Italy\", del quale Cristina Scabbia \u00e8 uno dei coach dell'edizione del 2018.\nIl 21 settembre 2018 esce negli USA \"Fahrenheit 11/9\", il cui trailer internazionale include un'interpretazione chitarristica dell'inno americano \"The Star Spangled Banner\" suonata da Dani Macchi dei Belladonna.\n\"No Star Is Ever Too Far\" (2019).\nA fine Gennaio 2019 la band pubblica il suo sesto album \"No Star Is Ever Too Far\". Tre dei suoi brani sono stati sincronizzati in film e trailer internazionali: \"The Turing Sniper\" \u00e8 - nella sua versione in Italiano intitolata \"Killer\" - nel film \"Ricordati di Me\" di Gabriele Muccino, \"Black Beauty\" \u00e8 nel documentario di Michael Moore \"Fahrenheit 11/9\", e \"We Belong To Hell\" \u00e8 inclusa nello spot tv internazionale del thriller \"Mia Cugina Rachel\".\nIl singolo \"New Future Travelogue\" messo all'asta come NFT (2021).\nIl 17 marzo 2021 i Belladonna mettono all\u2019asta il loro singolo \"New Future Travelogue\" come NFT\",\" diventando i primi artisti in Italia a vendere un brano musicale in copia unica come NFT, e i primi al mondo a includere nell\u2019NFT i diritti del brano."}
{"id": "2154011", "revid": "709565", "url": "https://it.wikipedia.org/wiki?curid=2154011", "title": "Rayne (personaggio)", "text": "Rayne, anche conosciuta come \"Agente BloodRayne\" \u00e8 l'immaginaria eroina della serie di videogiochi \"BloodRayne\".\nCaratteristiche.\nPur non essendo un videogame di grande successo, \"BloodRayne\" ha comunque suscitato molte attenzioni da parte del pubblico soprattutto grazie al carisma della sua protagonista, Rayne. Uno dei principali punti forti di Rayne \u00e8 il suo character design, aggressivo e sensuale allo stesso tempo. Altra caratteristica di rilievo \u00e8 la sua personalit\u00e0 atipica, che la distingue da molti eroi ed eroine degli altri titoli videoludici.\nRayne \u00e8 una vampira che d\u00e0 la caccia al padre, responsabile della morte di sua madre. Nel corso del suo cammino incrocia la Brimstone Society, una compagnia del quale si sa poco e nulla, che propone a Rayne di unirsi a loro nella lotta contro il male, in cambio di un contributo a ritrovare il padre. Rayne accetta e per decenni lavorer\u00e0 al servizio della compagnia.\nLe abilit\u00e0 di combattimento di Rayne sono improntate prevalentemente sul corpo a corpo, impiega le arti marziali e le sue armi principali sono una coppia di lame, montate tramite una sorta di bracciali ai suoi polsi, che si impugnano allo stesso modo della tonfa. Essendo poi per met\u00e0 vampira, Rayne gode di una forza ed un'agilit\u00e0 superiori a quelle di una persona normale e dispone di alcune abilit\u00e0 percettive precluse agli umani, come la percezione dilatata, che le consente di rallentare lo scorrere del tempo e prevenire eventuali attacchi o azioni, o la percezione dell'aura, con la quale \u00e8 in grado rilevare la presenza di forme di vita nel raggio di una decina di metri.\nBiografia.\nIl nome \"Rayne\" \u00e8 in realt\u00e0 soltanto il diminutivo del suo nome in codice con il quale la gente si riferisce a lei, il suo nome di battesimo \u00e8 di fatto sconosciuto. Nasce in una imprecisata data compresa tra il 1915 ed il 1916, in una altrettanto imprecisata localit\u00e0 degli Stati Uniti. \u00c8 la figlia del vampiro Kagan e di una anonima donna, una delle tante vittime delle quali il vampiro si \u00e8 servito per procreare i suoi discepoli.\nLa perdita della madre (avvenuta per mano di Kagan) e le violenze al quale assiste la piccola Rayne, incidono profondamente sulla sua personalit\u00e0, rendendola brutale, irascibile e con una certa predisposizione alla violenza. Viene fortunatamente recuperata dal misterioso Mr. Trumain, che si prende cura di lei e la addestra nella caccia alle creature ostili. Nell'adolescenza, Rayne trascorre il suo tempo dando la caccia a tutti i vampiri che avessero in qualche modo a che fare con il padre.\nIn \"BloodRayne\".\nI primi contatti con la Brimstone Society avvengono in una notte del 1933, quando alla ragazza, appena diciottenne, viene offerto un invito da parte della compagnia, che \u00e8 intenzionata ad aiutarla nella sua caccia al padre. Rayne accetta l'offerta ed insieme Mynce, una dampira asiatica pi\u00f9 anziana, si reca a Mortton, in Louisiana, dove svolge la sua prima missione per conto della compagnia.\nNel luogo si \u00e8 diffusa una strana epidemia che trasforma chi la contrae in una sorta di mostro controllato soltanto dalla sua brama di nutrirsi. Le due donne scoprono ben presto che questa infezione \u00e8 causata da quelli che gli abitanti della zona chiamano \"maraisecq\", che fuoriescono da organismi denominati biomasse.\nMynce conviene che per eliminare le creature \u00e8 necessario quindi eliminare le biomasse, e che per facilitarsi il compito \u00e8 necessario dividersi. Rayne inizia dunque a dare la caccia alle biomasse, che distrugge ad una ad una ed insieme ad alcuni superstiti si reca in un mausoleo dove si era data appuntamento con Mynce. Ma quando giungono sul luogo dei maraisecq catturano e divorano i superstiti, Mynce compresa, per poi dileguarsi.\nRayne insegue le creature che si dirigono ad un cimitero delle barche dove, secondo le parole di una dei superstiti, si sta svolgendo un rituale di magia nera. Scopre che nel posto \u00e8 stato effettivamente compiuto un rituale e poco dopo emerge dalle acque della palude una creatura gigantesca, molto simile ai maraisecq, che attacca Rayne. La ragazza sconfigge la creatura e rinviene tra le sue viscere uno strano oggetto, che cerca di entrare nel corpo di Rayne trafiggendola, e per il dolore perde i sensi.\nCinque anni dopo Rayne viene inviata in una localit\u00e0 marittima dell'Argentina, con l'incarico di eliminare i principali membri di un esercito segreto del regime nazista, il Gegen Gheist Gruppe. In questa base segreta, il G.G.G. compie esperimenti di ogni genere. Nel suo cammino, Rayne incrocia Kommando, l'eretico Von Bluth e la folle Dr. B\u00e0thory Mengele, che intende fare dei suoi \"demoniti\", delle creature scoperte sul luogo, una sorta di arma batteriologica. Successivamente, Rayne scopre degli scavi nelle fondamenta della base, dove il G.G.G. \u00e8 alla ricerca di una reliquia conosciuta come l'\"Occhio di Beliar\".\nRayne riesce a trovare la reliquia, che come l'oggetto rinvenuto a Mortton, cerca di entrare nel suo corpo, e si insinua nella testa di Rayne, conferendole capacit\u00e0 visive superiori alla norma. Nel istante seguente, dei cataclismi colpiscono il luogo, e Rayne lascia l'isola, per poi recarsi presso la magione di un ufficiale nazista ed eliminarlo. Tra gli appunti del ufficiale c'\u00e8 un rapporto riguardante una spedizione del G.G.G. avente luogo tra i monti della Germania, presso il Gaustadt, un castello abbandonato nel quale Wulf ultimer\u00e0 il rituale per impossessarsi completamente del corpo di Beliar.\nGiunta ai piedi nel castello, Rayne si ritrova di fronte a una guerriglia tra i soldati del G.G.G. e delle grottesche creature appartenenti a un'antica specie di vampiri, capeggiata da Hedrox, un essere apparentemente immortale. Destreggiandosi tra i soldati, i bersagli designati, le creature e alcuni atipici congegni bellici antiaerei semoventi, Rayne raggiunge Hedrox e i due si scontrano, ma essendo la creatura capace di sdoppiarsi ogni qualvolta essa viene ferita mortalmente, Rayne lo getta nel acqua, neutralizzandola momentaneamente, per poi dirigersi verso il luogo del rituale.\nTra i soldati ivi diretti, Rayne scorge con sua gran sorpresa Mynce, creduta morta nel incidente a Mortton, e ora al servizio di Wulf. Lo scontro tra le due non tarda ad arrivare, e si conclude con il ritiro temporaneo della ex collega di Rayne. Nel frattempo, Quest'ultima d'imbatte nei gemelli Krieger, altri ufficiali del G.G.G. e bersagli designati, vagamente interessati pi\u00f9 a corteggiarla che affrontarla. Incontra in seguito nuovamente Mynce, in realt\u00e0 una \"talpa\" all'interno del G.G.G. sotto le mentite spoglie di una mercenaria, che in sua assenza aveva ucciso altri dei bersagli incaricati a Rayne, e si offre di aiutarla nell'eliminazione di Wulf, ma nel istante in cui le donne s'incamminano arriva Wulf, che con i poteri ottenuti da parte dei restanti organi di Beliar sfonda il torace di Mynce, uccidendola cavando il suo cuore, per poi dirigersi verso una torre.\nRayne lo segue, ma quando arriva \u00e8 ormai troppo tardi, il rituale \u00e8 stato ultimato, Beliar risorge e il suo corpo cresce a dismisura. A Rayne resta soltanto arginare la sua crescita, e nel contempo, eliminare Wulf, che cerca a sua volta di uccidere il demone per ottenerne i poteri. A missione compiuta, Rayne viene contattata da DarkMan, suo corrispondente radiofonico, e avvisata del fatto che suo padre, Kagan, \u00e8 stato rintracciato. Verso il 1939 avviene un attentato presso uno dei quartieri generali della Brimstone situato in Francia.\n\"BloodRayne 2\".\nVerso il 1939 avviene un attentato presso uno dei quartieri generali della Brimstone Society, situato in Francia. Rayne sopraggiunge poco dopo e si ritrova faccia a faccia con il padre, in cerca di un artefatto conosciuto come \"Scheggia del Vespro\". I due hanno un breve dialogo, nel quale Kagan spiega che usa le armate naziste per redigere il suo \"Culto di Kagan\", sovvenzionato e subordinato dalla sua prole, e ottenere il suddetto artefatto, capace di arginare la vulnerabilit\u00e0 della loro specie al sole. Rayne cerca di attaccarlo, Ma Kagan, la ferma mostrandogli il signor Trumaine, gravemente ferito e preso in ostaggio, che nel frattempo fa un muto cenno alla ragazza di andarsene, mentre questo innesca una granata e fa saltare in aria il posto, nel tentativo di uccidere Kagan e distruggere l'artefatto. Dopo la morte di Trumaine, Rayne passa i decenni successivi a dare la caccia ai suoi fratellastri aderenti al Culto, uccidendoli uno per uno, affiancata dal nuovo collega Severin, anch'egli un dampiro.\nNel 2004, Rayne si infiltra presso un gala di beneficenza, organizzato dal suo prossimo bersaglio, il fratellastro Viktor Zerenzki, nonch\u00e9 uno dei maggiori esponenti del Culto.\n\"BloodRayne: Betrayal\".\nKegan \u00e8 ritornato ed \u00e8 pi\u00f9 forte che mai. Ha in progetto di conquistare l'intero mondo. Questa volta bisogna attaccarlo nella sua magione, un castello celato in un posto segreto. La Brimstone Society manda cos\u00ec un gruppo di soldati con al loro comando la bella Damphira Rayne."}
{"id": "2154018", "revid": "770813", "url": "https://it.wikipedia.org/wiki?curid=2154018", "title": "Al-Quwwat al-Jawwiyya al-Yamaniyya", "text": "La Al-Quwwat al-Jawwiyya al-Yamaniyya, (), \u00e8 l'attuale aeronautica militare dello Yemen e parte integrante delle forze armate yemenite.\nIstituita nel 1990, al momento della riunificazione della Repubblica Araba dello Yemen e della Repubblica Democratica Popolare dello Yemen, acquis\u00ec gli aeromobili in forza a quest'ultima, di regime filocomunista, di produzione sovietica.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2154020", "revid": "1868193", "url": "https://it.wikipedia.org/wiki?curid=2154020", "title": "Mirek Topol\u00e1nek", "text": "Biografia.\nNato il 15 maggio 1956 a Vset\u00edn (allora in Cecoslovacchia), \u00e8 stato sposato con Pavla Topol\u00e1nkov\u00e1. \nSuccessivamente alle indiscrezioni uscite nell'agosto 2006, nel gennaio 2007 dovette ufficialmente confermare la sua relazione con Lucie Talmanov\u00e1 (deputata al Parlamento e sua collega di facolt\u00e0), per la gravidanza che tutti i giornali gi\u00e0 attribuivano a Topol\u00e1nek.\nHa quattro figli, dei quali l'ultimo maschio avuto con l'attuale partner.\nFormazione.\nDiplomato presso la scuola militare di Opava, si laurea in ingegneria meccanica presso l'Universit\u00e0 tecnica di Brno (\"Vysok\u00e9 u\u010den\u00ed technick\u00e9 v Brn\u011b\"). Ottiene successivamente una borsa di studio in materia di gestione di piccole e medie imprese (MIM, in Italia: PMI) a Cipro e frequenta un corso post-laurea in gestione d'azienda presso \u010cel\u00e1kovice (Centro di formazione manageriale). Conosce la lingua inglese, tedesca, russa e polacca.\nCarriera professionale.\nDal 1980 al 1987 partecipa a progetti di pianificazione energetica presso una societ\u00e0 di Ostrava. Dal 1987 al 1991 \u00e8 ingegnere capo in pianificazione presso l'Energoprojekt Corp. a Praga. Dal 1991 al 1996 \u00e8 Direttore generale della VAE ltd., successivamente, fino al 2003, ne diviene presidente del Consiglio di Amministrazione.\nImpegno politico.\nFino al 1989 non si interessa della vita politica. Partecipa al Forum Civico, movimento impegnato alla tutela dei diritti civili, successivamente alla dissoluzione degli orientamenti comunisti dominanti sino ad allora in Cecoslovacchia. \nNel 1994 \u00e8 membro del Partito Democratico Civico (\"Ob\u010dansk\u00e1 demokratick\u00e1 strana\" - ODS).\nDal 1990 al 1994 \u00e8 consigliere comunale presso Ostrava - Poruba.\nDal 1996 al 1998 diviene membro del Senato della Repubblica Ceca e gli viene assegnata la vicepresidenza della commissione per l'economia nazionale, l'agricoltura e trasporti. \nDal 1998 al 2004 viene confermato come componente del Senato e membro della medesima commissione (fino al 2002 \u00e8 capogruppo al Senato dell'ODS.\nDal 2002 al 2004 \u00e8 vicepresidente del Senato della Repubblica Ceca.\nNel novembre del 2002 diviene presidente dell'ODS.\nNelle elezioni di giugno 2006 viene eletto alla Camera dei Deputati (\"Poslaneck\u00e1 sn\u011bmovna\").\nDal 10 agosto 2006 all'8 maggio 2009 \u00e8 stato Primo ministro della Repubblica Ceca.\nDopo meno di due anni dall'inizio del suo mandato, il 1\u00ba gennaio 2009 Topol\u00e1nek assume il ruolo di Presidente del Consiglio europeo, succedendo al francese Nicolas Sarkozy. Con l'attribuzione a Topol\u00e1nek di questo ruolo, \u00e8 la prima volta nella storia che la Repubblica Ceca \u00e8 alla presidenza dell'Unione europea. \nLa prima azione pubblica e internazionale come Presidente \u00e8 stata definire l'Operazione Piombo Fuso un\"operazione difensiva di Israele\", per poi ritrattare le posizioni e ammorbidire la definizione, chiedendo una tregua come fanno contemporaneamente molte altre nazioni europee, ad esempio la Francia. Successivamente, pattegger\u00e0 con Vladimir Putin per ripristinare il gas russo per l'Europa, convincendo l'Ucraina ad accettare un continuo monitoraggio.\nGli \u00e8 succeduto, nella carica di primo ministro della Repubblica Ceca, Jan Fischer.\nAspetti controversi.\nIl 5 giugno 2009 alcune sue foto in cui appare nudo all'aperto \u2013 in evidenti condizioni di eccitazione sessuale \u2013 accanto a un'ignota donna seminuda sono state pubblicate dal sito on line del quotidiano spagnolo El Pa\u00eds, nell'ambito delle polemiche sulla pubblicazione delle foto di alcuni festini svoltisi nella residenza Villa Certosa del premier italiano Silvio Berlusconi. Pur se le foto non mostrano il viso, censurato dal quotidiano, Topol\u00e1nek ha ammesso il suo riconoscimento, pur riservandosi la possibilit\u00e0 che siano state ritoccate e di querelare il giornale per grave violazione della privacy."}
{"id": "2154022", "revid": "287204", "url": "https://it.wikipedia.org/wiki?curid=2154022", "title": "Mirek Topolanek", "text": ""}
{"id": "2154029", "revid": "93556", "url": "https://it.wikipedia.org/wiki?curid=2154029", "title": "Gracy Singh", "text": "Ha recitato in numerosi film, sia in hindi che in telugu.\nDeve la sua fama all'interpretazione di Gauri in Lagaan, uno dei maggiori successi internazionali di Bollywood.\nPer questa pellicola ha ricevuto una nomination come Miglior Attrice Debuttante ai Filmfare Awards, poi vinta da Bipasha Basu."}
{"id": "2154031", "revid": "729019", "url": "https://it.wikipedia.org/wiki?curid=2154031", "title": "Sopwith Schneider", "text": "Il Sopwith Schneider era un idrovolante biplano a scarponi prodotto dall'azienda britannica Sopwith Aviation Company negli anni dieci del XX secolo.\nDerivato dal Tabloid a carrello fisso, venne inizialmente sviluppato per concorrere alla Coppa Schneider del 1914 che vinse pilotato da Howard Pixton. Il successo e l'inizio della prima guerra mondiale convinsero l'avvio della produzione in serie e l'utilizzo del velivolo a scopo bellico.\nTecnica.\nIl Sopwith Schneider riproponeva l'impostazione generale del modello da cui derivava, conservando l'aspetto convenzionale dei modelli di idrovolante a scarponi del periodo, biplano, monomotore in configurazione traente, monoposto con due galleggianti al posto del carrello d'atterraggio fisso.\nLa fusoliera era a sezione rettangolare che si rastremava verso coda, dotata di una leggera pinna dorsale, realizzata con struttura il legno e ricoperta da tela trattata tranne che nella parte anteriore attorno al propulsore, e caratterizzata dal singolo abitacolo aperto destinato al pilota posizionato tra le ali. Posteriormente terminava in un impennaggio classico monoderiva dotato di un unico piano orizzontale avanzato posizionato sul dorso della fusoliera abbinato ai due equilibratori mobili.\nLa configurazione alare era biplana, con ala superiore, montata alta a parasole e collegata alla fusoliera tramite quattro montantini verticali, ed inferiore, montata bassa, di ugual misura, quest'ultima leggermente spostata verso coda, collegate tra loro da una coppia di montanti per lato ed integrate da tiranti in cavetto d'acciaio.\nI dispositivi di galleggiamento si basavano su una coppia di galleggianti fissi montati all'apice di una struttura tubolare al di sotto della fusoliera, simile a quella adottata dal Tabloid, integrati posteriormente da un terzo galleggiante, quest'ultimo nei modelli di serie collegato ventralmente tramite una struttura tubolare.\nLa propulsione era affidata ad un motore Gnome Monosoupape 9, un rotativo nove cilindri posti su un'unica fila, raffreddato ad aria, capace di erogare una potenza pari a 100 CV (75 kW), posizionato all'apice anteriore della fusoliera racchiuso anteriormente da una struttura metallica con funzioni aerodinamiche ed abbinato ad un'elica bipala in legno a passo fisso.\nBench\u00e9 inizialmente disarmato alcuni esemplari adottarono come armamento offensivo una singola mitragliatrice Lewis calibro .30 in (7,7 mm).\nImpiego operativo.\nLa versione monoposto del Tabloid/Schneider, venne valutata da Royal Flying Corps e Royal Naval Air Service (RNAS), quindi 36 esemplari entrarono in servizio. Entrambi vennero impiegati in Francia dall'inizio della prima guerra mondiale, utilizzati come fast scout, ovvero ricognitori veloci disarmati. Alcuni esemplari dello Schneider vennero equipaggiati con una singola mitragliatrice Lewis calibro .30 in (7,7\u00a0mm) collocata in caccia sopra l'ala superiore. Un modello venne equipaggiato con appositi deflettori applicati alle pale dell'elica per consentire il montaggio della Lewis davanti al posto di pilotaggio.\nUn singolo esemplare venne inoltre testato in Giappone dalla Marina imperiale giapponese nell'ambito della costituzione e rafforzamento della propria componente aerea, la Dai-Nippon Teikoku Kaigun K\u014dk\u016b Hombu. Il velivolo, ridesignato Yokosuka Ha-go o \"Idrovolante leggero per la Marina\", non venne tuttavia ritenuto idoneo dalla commissione esaminatrice e le possibilit\u00e0 di ottenere l'acquisto di una licenza di produzione sfumarono."}
{"id": "2154035", "revid": "339392", "url": "https://it.wikipedia.org/wiki?curid=2154035", "title": "Cotila", "text": ""}
{"id": "2154038", "revid": "1305772", "url": "https://it.wikipedia.org/wiki?curid=2154038", "title": "Windows Firewall", "text": "Windows Firewall \u00e8 il servizio di firewall integrato nelle versioni desktop e server di Microsoft Windows a partire da Windows XP e Windows Server 2003. Prima del rilascio di Windows XP Service Pack 2, nel 2004, era noto come Internet Connection Firewall.\nPanoramica.\nQuando Windows XP fu messo in vendita, nell'ottobre 2001, includeva un firewall limitato, chiamato \"Internet Connection Firewall\", disabilitato di default a causa di problemi di retrocompatibilit\u00e0. Le impostazioni per la sua configurazione non erano poste in evidenza nell'interfaccia utente: pertanto era usato raramente.\nVerso la met\u00e0 del 2003, il worm Blaster attacc\u00f2 un gran numero di macchine Windows, approfittando di alcune carenze nel servizio di Windows RPC. Alcuni mesi pi\u00f9 tardi, il worm SASSER produsse effetti simili. La crescente diffusione di questo genere di worm nel 2004 fece s\u00ec che le macchine che non avevano installato le opportune patch fossero infettate con pochissimo sforzo. A causa di queste problematiche \u2013 e in forza anche delle critiche rivolte a Microsoft per l'inadeguatezza degli strumenti di protezione offerti ai clienti \u2013 Mircosoft decise di migliorare significativamente la funzionalit\u00e0 e l'interfaccia del firewall gi\u00e0 incluso in Windows XP, e di ribattezzarlo semplicemente \"Windows Firewall\".\nWindows Firewall include tra le proprie funzionalit\u00e0 quella di generare log di sicurezza (\"Windows Security Log\"), che registrano gli indirizzi IP e altri dati (connessioni riuscite e pacchetti persi) riguardo alle connessioni tra la rete locale e Internet. Questo strumento permette, per esempio, di tenere traccia di tutti i tentativi, da parte di un computer nella rete, di connettersi a un sito web. Questo funzionalit\u00e0 non \u00e8 abilitata normalmente: la sua attivazione compete all'amministratore del sistema.\nVersioni.\nWindows XP.\nWindows firewall fu introdotto con Windows XP Service Pack 2. Ogni tipo di connessione di rete, sia essa su cavo, senza fili, VPN o persino FireWire ha il firewall abilitato di default, con delle eccezioni per permettere connessioni da macchine sulla rete locale. Inoltre, risolse anche il problema per cui le impostazioni non erano abilitate se non vari secondi dopo che una connessione di rete era stata abilitata, causando cos\u00ec la creazione di una finestra in cui poter subire attacchi.. Delle aggiunte furono fatte alla \"Group Policy\", in modo da permettere all'amministratore di applicare configurazioni valide a livello aziendale. Il firewall non pu\u00f2 bloccare le connessioni in uscita, ma solo quelle in ingresso.\nWindows firewall divenne una delle due ragioni principali (l'altra fu \"DCOM activation security\") per cui molte aziende non effettuarono rapidamente l'aggiornamento a Service Pack 2. In occasione del rilascio, un certo numero di siti internet riportavano problemi significativi di compatibilit\u00e0, anche se per la maggior parte bastava aprire delle porte sul firewall in modo da permettere la comunicazione ai sistemi distribuiti (tipicamente, sistemi di backup a antivirus).\nNella versione per Windows XP e Windows Server 2003, il firewall non filtra il traffico IPv6.\nWindows Server 2003.\nA marzo 2005 Microsoft rilasci\u00f2 Windows Server 2003 Service Pack 1, che includeva gli stessi miglioramenti al firewall nella linea di sistemi operativi \"server\".\nWindows Vista.\nWindows Vista ha migliorato il firewall in maniera significativa per rispondere a un certo numero di critiche riguardo alla flessibilit\u00e0 in ambiente di tipo aziendale\nWindows Server 2008 e Windows 7.\nWindows Server 2008 R1 viene con lo stesso firewall di Windows Vista. Quello di Windows Server 2008 R2 e Windows 7 dispone di miglioramenti, come profili attivi multipli."}
{"id": "2154041", "revid": "767487", "url": "https://it.wikipedia.org/wiki?curid=2154041", "title": "Pierre Edmond Boissier", "text": "Biografia.\nEdmond Boissier era figlio di Jacques Boissier (1784-1857) e di Lucile Butini (1786-1836). Sua madre era figlia di Pierre Butini (1759-1838) celebre medico, psichiatra e naturalista ginevrino. Con la sorella Val\u00e9rie Boissier (1813-1894), ricevette una educazione severa dal precettore M. Valette. Le lezioni e le discussioni si fondavano prettamente ogni giorno sullo studio del latino e dell'italiano.\nL'interesse di Edmond Boissier per le scienze naturali, e la botanica in particolare, si svilupparono sotto l'influenza della madre e del nonno Pierre Butini durante le vacanze della famiglia a Valeyres presso Orbe nel cantone di Vaud. \nDurante questi soggiorni Edmond s'inizia a la raccolta botanica e alla conoscenza delle specie. Difatti ottenne il consenso dal padre di visitare la montagna del Gran San Bernardo che s'innalza tra la Svizzera e l'Italia. Accompagnato da un giardiniere di fiducia intraprese a piedi la sua escursione. Una volta arrivato al colle prosegu\u00ec invece in direzione del Moncenisio in Italia fino a raggiungere la citt\u00e0 di Torino. \nEdmond Boissier segu\u00ec i suoi studi presso l'Universit\u00e0 di Ginevra perfezionandosi in lettere e in scienze naturali con il corso di botanica tenuto dal celebre Augustin Pyrame de Candolle.\nUn soggiorno a Parigi durante l'inverno 1831-1832 lo mise in relazione con i pi\u00f9 famosi botanici francesi. \u00c8 probabilmente in questa occasione che incontr\u00f2 Philip Barker Webb con il quale esplor\u00f2 e erborizz\u00f2 in Spagna alle isole Canarie. Viaggio che pi\u00f9 tardi replic\u00f2 da solo. \nNel 1833 soggiorn\u00f2 sei mesi in Italia con sua madre e la sorella, egli consacr\u00f2 il suo tempo alla raccolta e alla classificazione botanica e alla conchiliologia. Ritornato a Ginevra nel 1834 apprese lo spagnolo e si document\u00f2 sul nuovo progetto di viaggio. Incoraggiato e consigliato da Augustin Pyrame de Candolle, suo professore di botanica, part\u00ec da solo per la Spagna nel 1836 ma rientr\u00f2 prematuramente a Ginevra per l'improvvisa morte della madre.\nIn un terzo viaggio in Italia effettuato nel 1856 raccolse sul monte Tombea a Magasa le piante di \"Saxifraga tombeanensis\" che comunic\u00f2 allo specialista di \"Saxifraga\" Adolf Engler. Quest'ultimo pubblic\u00f2 questa specie nel 1859 con il nome di \"Saxifraga tombeanensis\", la \u00absassifraga del monte Tombea\u00bb, anche se in realt\u00e0 il primo esemplare noto ai botanici fu raccolto proprio sul monte Tombea dal botanico tedesco Friedrich Leybold nel 1853. \nBoissier collezion\u00f2 attivamente in tutta Europa, Nord Africa e nell'Asia occidentale, in questa occasione accompagnato dalla moglie, Caroline Barbey-Boissier (1847-1918) e dal cognato William Barbey (1842-1914). Boissier viaggi\u00f2 in Francia, Grecia, Italia, Norvegia, Portogallo, Spagna (isole Baleari), Svizzera, Algeria, Egitto, Libia, Armenia, Israele, Giordania, Libano, Siria e Turchia."}
{"id": "2154042", "revid": "729019", "url": "https://it.wikipedia.org/wiki?curid=2154042", "title": "Giovanni Battista Berghinz", "text": "Biografia.\nTenente di artiglieria, osservatore dall'aeroplano. Nacque a Montecatini da genitori friulani (la madre, incinta, era fuggita dal Friuli dopo la rotta di Caporetto). \nArruolatosi nel Regio Esercito come sottotenente di complemento, l'8 luglio 1938 fu destinato in Africa Orientale Italiana, dove rimase fino al 1\u00ba novembre 1939. Nominato sottotenente in servizio permanente effettivo il 31 luglio 1940, frequent\u00f2 il 4\u00ba Corso di osservazione aerea, conseguendo il relativo brevetto. Prest\u00f2 servizio in diversi aeroporti in Patria e all'estero. Dall'ottobre 1942 al febbraio 1943 fu nuovamente in Africa. L'armistizio dell'8 settembre 1943 lo sorprese in Francia, all'aeroporto di Hy\u00e8res. Passato in clandestinit\u00e0 per sfuggire alla Gestapo, torn\u00f2 in Italia, dove continu\u00f2 l'attivit\u00e0 di partigiano nella brigata \"Osoppo Friuli\", con il nome di battaglia di \"Barni\". Nel marzo del 1944 consegu\u00ec la laurea in giurisprudenza presso l'universit\u00e0 di Bologna. Il 28 luglio dello stesso anno venne catturato e imprigionato a Udine; seviziato inutilmente per estorcergli informazioni, trasferito a Trieste nel carcere del Coroneo, dove le torture lo ridussero quasi cieco ed in fin di vita. Il 12 agosto fu prelevato dalle SS, condotto nella risiera di San Sabba e probabilmente finito nella camera a gas e nel forno crematorio, attivi in quel luogo. Venne decorato di Medaglia d'oro al valor militare alla memoria. \nA suo nome sono intitolate: una caserma in Udine; una via a Montecatini; un'aula del Liceo Classico Jacopo Stellini di Udine; un'aula della scuola alberghiera di Montecatini ed il Gruppo di Udine dell'Associazione Nazionale Ufficiali Provenienti dal Servizio Attivo (ANUPSA)."}
{"id": "2154043", "revid": "474175", "url": "https://it.wikipedia.org/wiki?curid=2154043", "title": "Partido di La Matanza", "text": "Il partido di La Matanza \u00e8 uno dipartimenti (\"partidos\") della provincia argentina di Buenos Aires. Il capoluogo \u00e8 la citt\u00e0 di San Justo. \u00c8 situato all'interno della conurbazione della Grande Buenos Aires. \nStoria.\nIl nome del \"partido\" \u00e8 dovuto ad uno scontro tra le truppe spagnole guidate da Diego de Mendoza, fratello del conquistatore Pedro de Mendoza, e gli indigeni querand\u00edes nel 1536. Nella battaglia, svoltasi lungo un piccolo fiume, vi trov\u00f2 la morte Mendoza assieme ai 22 soldati che lo accompagnavano. Gli spagnoli per omaggiare la sua figura chiamarono il luogo \"lugar de la Matanza\" iniziando cos\u00ec a chiamare quella zona ed il fiume indistintamente come La Matanza o Matanzas.\nDurante il XVIII secolo l'area dell'attuale partido era un territorio agricolo carente di popolazione che, a causa della sua grande estensione aveva due sindaci, uno a Mor\u00f3n un altro nei paraggi delle fattorie Altolaguirre e Argibel.\nLa strada nota come \"camino de Burgos\" (Avenida Don Bosco) divise fino al 1784 in due il distretto. Dopo quella data il partido fu ripartito in due: \"La Matanza\" e \"Ca\u00f1ada de Mor\u00f3n\".\nNel 1856 fu fondato il centro di San Justo.\nGeografia fisica.\nIl distretto limita a nord-est con la Ciudad Aut\u00f3noma de Buenos Aires, a sud-ovest con i partidos di Ca\u00f1uelas, Marcos Paz ed Ezeiza, a sud-est con i partidos di Lomas de Zamora ed Esteban Echeverr\u00eda e a nord-est con Marcos Paz, Merlo, Mor\u00f3n e Tres de Febrero.\nPopolazione.\nLa Matanza \u00e8 il \"partido\" pi\u00f9 popolato della provincia di Buenos Aires e il secondo pi\u00f9 popolato dell'Argentina, essendo superato solo da quello di C\u00f3rdoba.\nSecondo stime INDEC di giugno 2008 la popolazione del partido \u00e8 di: 1.365.244 abitanti.\nGeografia antropica.\nSuddivisioni amministrative.\nIl partido di La Matanza \u00e8 composto da 14 localit\u00e0:"}
{"id": "2154046", "revid": "70349", "url": "https://it.wikipedia.org/wiki?curid=2154046", "title": "Aeronautica militare yemenita", "text": ""}
{"id": "2154048", "revid": "70349", "url": "https://it.wikipedia.org/wiki?curid=2154048", "title": "Yemen Air Force", "text": ""}
{"id": "2154053", "revid": "339392", "url": "https://it.wikipedia.org/wiki?curid=2154053", "title": "M\u00fcnchner Residenz", "text": ""}
{"id": "2154056", "revid": "1566286", "url": "https://it.wikipedia.org/wiki?curid=2154056", "title": "Sunny Deol", "text": "Appartiene ad una delle famiglie pi\u00f9 famose di Bollywood: si tratta infatti del figlio di Dharmendra; ha un fratello pi\u00f9 giovane, anch'egli attore, Bobby Deol. Esha Deol \u00e8 la sua sorellastra.\nHa ricevuto svariate nomination ai Filmfare Awards, alcune delle quali coronate dal successo.\nHa diretto e prodotto Dillagi nel 1999."}
{"id": "2154059", "revid": "110", "url": "https://it.wikipedia.org/wiki?curid=2154059", "title": "Paradosso di Achille e la tartaruga", "text": "Il paradosso di \u201cAchille e la Tartaruga\u201d \u00e8 il Paradosso di Zenone pi\u00f9 famoso. \n\u00c8 stato proposto nel V sec. a.C. da Zenone di Elea per difendere le tesi del suo maestro Parmenide, che sosteneva che il movimento fosse un'illusione.\nLa corsa della tartaruga.\nLa descrizione di Aristotele.\nAristotele espone il paradosso cos\u00ec (\"Fisica\", Libro VI, capitolo 9, 239b 14-20) :\n\u00abIl secondo argomento prende il nome \"dell'Achille\" e consiste in questo: nel momento in cui il concorrente pi\u00f9 veloce parte dopo il concorrente pi\u00f9 lento nella corsa, quest'ultimo non sar\u00e0 mai raggiunto dal pi\u00f9 veloce perch\u00e9 l'inseguitore prima sarebbe costretto a raggiungere il luogo da cui quello che fugge ha preso le mosse, e intanto, di necessit\u00e0, il pi\u00f9 lento sar\u00e0 sempre un po' pi\u00f9 avanti.\u00bb.\nLa descrizione di Borges.\nUna delle descrizioni pi\u00f9 famose del paradosso \u00e8 dello scrittore argentino Jorge Luis Borges: \u00abAchille, simbolo di rapidit\u00e0, deve raggiungere la tartaruga, simbolo di lentezza. Achille corre dieci volte pi\u00f9 svelto della tartaruga e le concede dieci metri di vantaggio. Achille corre quei dieci metri e la tartaruga percorre un metro; Achille percorre quel metro, la tartaruga percorre un decimetro; Achille percorre quel decimetro, la tartaruga percorre un centimetro; Achille percorre quel centimetro, la tartaruga percorre un millimetro; Achille percorre quel millimetro, la tartaruga percorre un decimo di millimetro, e cos\u00ec via all'infinito; di modo che Achille pu\u00f2 correre per sempre senza raggiungerla\u00bb.\nLe soluzioni del paradosso.\nLa confutazione pi\u00f9 immediata \u00e8 del filosofo Diogene di Sinope, che non disse nulla sugli argomenti portati da Zenone, ma si alz\u00f2 e cammin\u00f2, allo scopo di dimostrare la falsit\u00e0 delle conclusioni di quest'ultimo.\nSecondo Aristotele, invece, il tempo e lo spazio sono divisibili all'infinito \"in potenza\", ma non sono divisibili all'infinito \"in atto\". Una distanza finita, che secondo Zenone non \u00e8 percorribile perch\u00e9 divisibile in frazioni infinite, \u00e8 infinita nella considerazione mentale, ma in concreto si compone di parti finite e pu\u00f2 essere percorsa.\nSoluzione matematica.\nZenone supponeva implicitamente che la somma infinita di lunghezze finite, per quanto piccole, desse sempre un risultato infinito. Quest'ipotesi, che sembra ragionevole dal punto di vista intuitivo, si rivela tuttavia errata matematicamente, vista l'esistenza delle serie convergenti.\nIl paradosso \u00e8 confutabile riconducendolo allo studio di una serie geometrica, gi\u00e0 utilizzata in casi particolari da Archimede ma formalizzata solo nel XIX secolo da Gauss.\nNello specifico, si va a studiare il problema ponendo formula_1 come il tempo impiegato da Achille per raggiungere la tartaruga.\nSi osserva che tale tempo \u00e8 composto in realt\u00e0 dalla somma dei tempi impiegati da Achille per percorrere le infinite distanze (sempre minori) che lo separano dai punti via via raggiunti dalla tartaruga mentre lui correva. In simboli:\nSi osserva infine che tale somma infinita \u00e8 riconducibile a una serie geometrica di \"ragione\" strettamente compresa tra -1 e 1, e dunque convergente. Per questo formula_1 \u00e8 un valore \"finito\" e il paradosso si pu\u00f2 considerare risolto, dato che Achille impiegher\u00e0 un tempo finito e non infinito per raggiungere la tartaruga.\nSe vogliamo esprimere il tempo formula_4 in termini di formula_5 dobbiamo dunque considerare che\nSi pu\u00f2 dimostrare per induzione a partire da questa equazione che \nUtilizziamo questa uguaglianza per riscrivere formula_8 come \nLa somma formula_10 \u00e8 una \"serie geometrica di ragione formula_11\", e il valore di questa somma \u00e8 formula_12.\nPer questo motivo, Achille raggiunger\u00e0 la tartaruga in un tempo finito pari a "}
{"id": "2154064", "revid": "205250", "url": "https://it.wikipedia.org/wiki?curid=2154064", "title": "Antonio Minelli", "text": "Biografia.\nAntonio nasce a Rovigo, dai genitori Luigi Minelli e Maria Rondina, l'8 settembre 1798. La famiglia Minelli, economicamente agiata nelle generazioni precedenti viveva all'inizio del XIX secolo un momento poco felice aggravata dalla morte prematura di Luigi che costringe il figlio Antonio, ancora fanciullo, ad abbandonare gli studi per intraprendere un lavoro che potesse sostenere la madre vedova.\nViene assunto in qualit\u00e0 di apprendista nella tipografia gestita da Domenico Miazzi dove esprime il suo entusiasmo e la sua creativit\u00e0 dedicandosi all'incisione di nuovi caratteri da stampa e introducendo delle migliorie tecniche nell'attrezzatura tipografica usata nell'azienda.\nNel 1827, il tipografo veneziano Francesco Andreola subentra all'azienda Miazzi e promuove a direttore l'allora ventinovenne Antonio che, essendosi da poco unito a nozze con Luigia Kiriaki, assicurer\u00e0 alla propria famiglia quella agiatezza patita in giovane et\u00e0.\nNel 1831 riesce a rilevare a sua volta la tipografia ad Andreola richiedendo ed ottenendo all'I.R. Collegio governativo di Venezia l'abilitazione di \"poter esercitare in proprio la professione di tipografo nella regia citt\u00e0 di Rovigo\".\nViene cos\u00ec fondata la Tipografia Minelli che nel 1837, grazie alle commissioni sempre maggiori giustificate dall'elevata qualit\u00e0 delle stampe da essa prodotta, \u00e8 costretta a trovare una nuova sede per far fronte alla nuova mole di lavoro. Le attrezzature vengono quindi ulteriormente rinnovate e spostate nel Palazzo Paoli, situato nell'odierna Via Mazzini, in prossimit\u00e0 della Piazza Maggiore, centro culturale ed economico della citt\u00e0. Tra i nuovi macchinari acquisiti erano presenti anche i \"pettini meccanici\" che permettevano di lavorare e rilegare sia per fogli di atti ufficiali che per fogli di musica.\nNegli anni successivi la sua notoriet\u00e0 crebbe costantemente a pari passo delle tecnologie impiegate nell'azienda che porta il suo nome, con macchinari acquistati in tutta Europa, ottenendo collaborazioni con aziende francesi, del Regno Lombardo-Veneto e del governo imperiale austriaco.\nNel 1847 Minelli inaugur\u00f2 anche un \"negozio libraio\" situato nell'allora Piazza Maggiore.\nNel 1849 fu rinchiuso per 14 giorni nelle carceri di Monselice per aver stampato un volantino con una poesia antiaustriaca. Tra le edizioni pi\u00f9 significative dei primi anni di attivit\u00e0 della tipografia si ricordano scritti di Aleardo Aleardi, le prime opere in versi di Ippolito Nievo, le \"Versioni bibliche\" di Giacomo Zanella.\nAnche dopo l'unificazione d'Italia del 1861 la carriera di Minelli verr\u00e0 contrassegnata da nuovi riconoscimenti tra i quali quello del nuovo Re d'Italia Vittorio Emanuele II che nel 1868 gli dona una spilla di diamanti e dieci anni pi\u00f9 tardi, nel 1878, gli conferisce la Croce di Cavaliere della Corona d'Italia.\nDopo la morte della moglie Luisa Kiriaki, avvenuta nel 1867, Antonio lasca la direzione dell'azienda all'ultimo dei cinque figli, Tullio Gaetano, che stava frequentando la facolt\u00e0 di giurisprudenza nell'Universit\u00e0 di Padova, e che dopo aver conseguito la laurea nel 1871 si diede alla carriera politica.\nNel 1882 durante l'ultima alluvione dell'Adige in territorio polesano, si occupa personalmente della cura, stampa e distribuzione del quotidiano \"Bollettino dell'inondazione\", contribuendo all'aggiornamento delle notizie a tutta la comunit\u00e0 locale e donandone il ricavato agli alluvionati.\nAntonio muore il 17 luglio 1883 all'et\u00e0 di 85 anni e le sue spoglie vengono tumulate nel cimitero della citt\u00e0. A ricordo viene apposta una lapide che cita: \nRiconoscimenti.\nA Minelli ed alla sua opera culturale ed economica \u00e8 intitolata l'Associazione Culturale Minelliana, con sede all'interno del chiostro dell'ex Monastero degli Olivetani di Rovigo, sede anche del Museo dei grandi fiumi."}
{"id": "2154067", "revid": "90919", "url": "https://it.wikipedia.org/wiki?curid=2154067", "title": "LTTE", "text": ""}
{"id": "2154083", "revid": "6923", "url": "https://it.wikipedia.org/wiki?curid=2154083", "title": "Torre di San Floriano", "text": "La Torre di San Floriano \u00e8 una costruzione militare situata a San Floriano, frazione di Vittorio Veneto localizzata in val Lapisina. Si erge su un dosso di origine artificiale, sulle rive meridionali del lago artificiale del Restello.\nLa tradizione la fa risalire all'et\u00e0 romana, ma indubbiamente l'aspetto attuale \u00e8 medievale. Si tratta di una torre di guardia che aveva il compito di sorvegliare l'importante via che conduceva al Cadore e di l\u00ec in Tirolo e in Germania. \u00c8 probabile che avesse anche funzioni di dogana.\nLa base \u00e8 sostanzialmente quadrata con il lato esterno di circa 8,5 m. In altezza raggiunge i 14 m a cui vanno aggiunti 2 m di merli. In base ai fori d'appoggio delle travature, sappiamo che i solai erano quattro."}
{"id": "2154093", "revid": "2033896", "url": "https://it.wikipedia.org/wiki?curid=2154093", "title": "Giuseppe Gozzer", "text": "Biografia.\nPartecip\u00f2 nel 1935 alla guerra in Africa e nel 1937 viene inviato nella guerra civile spagnola. Quando ritorn\u00f2 alla vita civile fin\u00ec gli studi e si laure\u00f2 in giurisprudenza. Nel 1940 fu richiamato alle armi e venne inquadrato nel 183\u00ba Reggimento paracadutisti \"Nembo\" come capitano.\nDopo l'8 settembre 1943, sfugg\u00ec alla cattura dei tedeschi e si impegn\u00f2 nella Resistenza per il PCI. Venne paracadutato in Carnia per fare da collegamento fra gli Alleati e i partigiani e venne nominato CSM (capo di stato maggiore) presso il comando delle Brigate Garibaldi. Catturato a met\u00e0 del dicembre 1944, venne deportato in Germania a Hersbruck (presso un campo satellite del campo di Flossenb\u00fcrg), dove venne fucilato nei primi giorni di marzo del 1945\nI fratelli Gozzer.\nGiuseppe aveva due fratelli entrambi impegnati durante la Resistenza:"}
{"id": "2154106", "revid": "287204", "url": "https://it.wikipedia.org/wiki?curid=2154106", "title": "Kilinochchi", "text": "Killinochchi (Tamil: \u0b95\u0bbf\u0bb3\u0bbf\u0ba8\u0bca\u0b9a\u0bcd\u0b9a\u0bbf, Sinhala: \u0d9a\u0dd2\u0dbd\u0dd2\u0db1\u0ddc\u0da0\u0dca\u0da0\u0dd2\u0dba, traslitterazione scientifica \"Kilinocci\") \u00e8 una piccola citt\u00e0 dello Sri Lanka, nel distretto di Kilinochchi.\nKillinochchi \u00e8 situata nella parte settentrionale del Paese, presso l'autostrada A9 a circa 100\u00a0km a sud-est di Jaffna. \u00c8 stata il centro amministrativo del LTTE fino al 2 gennaio 2009, quando le truppe dell'esercito dello Sri Lanka hanno recuperato la citt\u00e0."}
{"id": "2154108", "revid": "116035468", "url": "https://it.wikipedia.org/wiki?curid=2154108", "title": "Vincent Ford", "text": "Biografia.\nDivenne famoso quando, nel 1974, scrisse la canzone \"No Woman, No Cry\", portata al successo da Bob Marley nel 1975 nell'album Natty Dread e poi reincisa tre anni dopo dai Boney M.\nQuesto successo gli diede grande popolarit\u00e0 e gli permise di continuare a vivere nel ghetto di Kingston.\nTra le altre canzoni scritte da Ford per Marley vi sono \"Positive vibration\", \"Roots, Rock, Reggae\" e \"Crazy baldheads\" (quest'ultima con il testo di Rita Marley), tutte e tre contenute nell'album Rastaman Vibration del 1976.\nPer Stephen \"Ragga\" Marley ha scritto \"Inna di red\" e \"Jah bless\" (entrambi con testi scritti dal secondogenito di Bob e Rita Marley).\n\u00c8 morto il 28 dicembre 2008 a 68 anni per complicazioni da diabete mellito dopo aver subito l'amputazione delle gambe."}
{"id": "2154109", "revid": "125168138", "url": "https://it.wikipedia.org/wiki?curid=2154109", "title": "Questione della lingua", "text": "Con l'espressione \u2018questione della lingua\u2019 si indica una disputa su quale modello linguistico adottare nella penisola italiana; sorta in ambito letterario, ebbe la sua fase pi\u00f9 acuta agli inizi del Cinquecento, per poi protrarsi con alterne vicende (almeno) fino ad Alessandro Manzoni.\nDal \"De vulgari eloquentia\" di Dante al dibattito cinquecentesco.\nL'origine del dibattito pu\u00f2 ricercarsi nel \"De vulgari eloquentia\" di Dante. In esso si riprendeva l'allora comunemente accettata \"teoria della monogenesi\" di tutte le lingue del mondo (che sarebbero derivate dall'idioma di Adamo: l'ebraico, la lingua delle Sacre Scritture); inoltre, si identificava la lingua volgare con lo sviluppo delle variet\u00e0 plebee locali gi\u00e0 parlate nell'antichit\u00e0 a seguito dell'episodio della Torre di Babele, in cui Dio avrebbe punito gli uomini facendo s\u00ec che le lingue da essi parlate si differenziassero tra loro.\nIl latino, lingua d'uso internazionale (allora generalmente adoperata nelle scritture e nei discorsi ufficiali), era definito da Dante come \"gramatica\" per antonomasia, cio\u00e8 lingua convenzionale creata e artificialmente perfetta. Tuttavia il volgare d'Italia, grazie alla Scuola poetica siciliana, aveva meritato di elevarsi all'uso scritto. Restava per\u00f2 aperto il problema sulla conformazione di quel \"volgare illustre\" che, secondo Dante, avrebbe dovuto avvalersi del concorso di tutti i volgari d'Italia.\nDante, nella propria opera letteraria, non tent\u00f2 di \"inventare\" un volgare pan-italiano, anzi adott\u00f2 il nativo fiorentino \u2013 pur criticando a livello teorico il toscano: \u00ab\"si tuscanas examinemus loquelas [...] non restat in dubio quin aliud sit vulgare quod querimus quam quod actingit populus Tuscanorum\"\u00bb, ovvero \"se esaminiamo le parlate toscane [...] non c'\u00e8 dubbio che altro sia il volgare che cerchiamo rispetto a ci\u00f2 cui attinge il popolo toscano\".\nSi possono citare, fra i tratti non pan-italiani del fiorentino allora parlato:\nTuttavia, nel corso del Quattrocento si perse memoria del \"De Vulgari\", che sopravviveva in pochissimi esemplari. Quando nel 1529 Gian Giorgio Trissino lo ripropose in una sua traduzione alla pubblica opinione molti sostennero che Dante non avrebbe mai potuto scrivere tale opera, accusando il Trissino di mistificazione. Nel frattempo la questione si era riaperta e sviluppata per altre vie grazie all'affermarsi del volgare toscano.\nPer la scelta di quale lingua utilizzare per la penisola italiana si cominciarono a formare tre correnti ognuna delle quali sosteneva un volgare diverso:\nIn pieno Umanesimo la questione della lingua si fece pi\u00f9 accesa, anche in conseguenza dell'avvento della stampa, la quale rendeva necessaria, ovviamente, la presenza di una norma coerente e omogenea a livello nazionale. A quel tempo Venezia era la capitale europea dell'editoria, in contrasto con Firenze. Fu proprio da queste due citt\u00e0 che nacquero le due maggiori scuole di pensiero, veneta e toscana: la prima affermava il suo predominio a livello europeo nell'editoria e quindi nella comunicazione, la seconda rivendicava la cittadinanza dei grandi letterati trasformatori della lingua (Dante, Petrarca, Boccaccio). Sempre al modello fiorentino, ma a quello contemporaneo, si ispirava la posizione espressa da Niccol\u00f2 Machiavelli nel \"Discorso o dialogo intorno alla nostra lingua\".\nL'affermazione del modello bembiano.\nPunto di svolta rappresent\u00f2 la pubblicazione delle \"Prose della volgar lingua\" di Pietro Bembo, il quale seppur veneziano di nascita, propose come lingua il toscano trecentesco, lingua letteraria per eccellenza, punto di comunicazione tra gli autori del passato e i posteri. Nel terzo libro del suo trattato egli redasse una vera e propria grammatica del toscano letterario, fondato essenzialmente sull'uso dei grandi autori trecenteschi: Dante, ma soprattutto Boccaccio e Petrarca, di cui Bembo possedeva tra l'altro l'autografo del Canzoniere.\nLa questione si risolse di fatto con l'affermazione del modello bembiano, e quindi con la sanzione della lingua letteraria toscana. Dante venne escluso dal canone degli autori che facevano testo in materia di lingua in quanto il lessico del poeta era pi\u00f9 vasto e meno riapplicabile; egli, inoltre, utilizzava vocaboli ora di livello alto ora di livello basso (\u00e8 noto che nell'Inferno compaiono parole come \"culo\", \"merdoso\", \"puttana\", etc.).\nIl dibattito nel Settecento e nell'Ottocento.\nIl dibattito sulla questione della lingua non si limit\u00f2 tuttavia al solo Cinquecento, ma prosegu\u00ec fino al Novecento, con momenti di particolare vivacit\u00e0 nel Settecento illuminista e nell'Ottocento, soprattutto all'inizio del secolo, e dopo l'unificazione politica italiana, quando Manzoni rese pubblica la Relazione richiestagli dal ministro dell'Istruzione Broglio, nella quale si suggerivano metodi e strumenti per unificare la lingua nel Regno da poco costituito. Questo intervento di Manzoni riaccese il dibattito, che prosegu\u00ec con il linguista Graziadio Isaia Ascoli, e con il filosofo Benedetto Croce.\nSchema cronologico della questione della lingua.\nQuattrocento.\nUna delle opere pi\u00f9 importanti di Leon Battista Alberti per la promozione del volgare fu \"La Grammatichetta.\"\nNovecento.\nVari fattori socio-economici favoriscono la definitiva omogeneizzazione linguistica e comportano l'affermazione progressiva della lingua tra tutta la popolazione: l'amministrazione centralizzata e il ruolo del sistema scolastico nella promozione di un unico standard; le migrazioni interne (dal Sud verso il Nord) e verso l'estero; il servizio militare obbligatorio; i mezzi di comunicazione di massa (in particolare, nella seconda met\u00e0 del secolo, la televisione)."}
{"id": "2154113", "revid": "121251915", "url": "https://it.wikipedia.org/wiki?curid=2154113", "title": "Storia del baseball in Italia", "text": "Il baseball italiano ha avuto una storia piuttosto lunga e travagliata: nonostante venisse praticato fin dalla fine dell'Ottocento, i primi campionati federali e la FIBS vennero costituiti dal secondo dopoguerra.\nDa allora il movimento non fece altro che crescere fino ad arrivare ai giorni nostri in cui vi sono circa 50.000 tesserati e 450 societ\u00e0 affiliate alla FIBS, suddivise in 5 livelli di gioco, tra cui la Italian Baseball League (ora chiamata di nuovo Serie A1 Baseball), la quale \u00e8 considerata insieme al campionato olandese la pi\u00f9 competitiva d'Europa. La nazionale rappresenta la FIBS nelle competizioni internazionali e detiene numerosi titoli europei.\nGli albori.\nI primi incontri di baseball organizzati in italia e regolarmente documentati dalla \"Gazzetta Livornese\" furono giocati tra il 23 e il 27 gennaio 1887 a Livorno da un gruppo di marinai Statunitensi.\nNel 1889 Albert Goodwill Spalding organizz\u00f2 un tour con lo scopo di diffondere il baseball a livello mondiale, una tappa venne giocata in Italia, pi\u00f9 precisamente il 19, 22, 27 febbraio rispettivamente a Napoli, Roma (in Piazza di Siena di fronte al Re Umberto I) e Firenze.\nPer i venti anni successivi non ci fu nessun incontro di baseball.\nVerso gli anni venti ci furono due importanti tentativi di organizzare partite di baseball. Il primo \u00e8 da attribuire a Guido Graziani che nel 1919, organizz\u00f2 partite a Roma, ma a causa di un suo trasferimento l'evento non ebbe seguito.\nIl secondo tentativo \u00e8 da attribuire ad uno dei pionieri del baseball italiano: Mario Ottino noto con lo pseudonimo di Max Ott.\nMax Ott era un italiano emigrato negli Stati Uniti con la sua famiglia verso i primi del Novecento. Per motivi familiari ritorn\u00f2 in Italia varie volte nel 1919 e nel 1923, dove organizz\u00f2 vari incontri di baseball, ma il suo vero contributo arriv\u00f2 successivamente.\nTra le due guerre.\nPer circa dieci anni non vi furono documentazioni riguardo a partite di baseball sul suolo italiano.\nUn contributo rilevante fu dato dall'Accademia di Educazione Fisica della Farnesina la quale mand\u00f2 un gruppo di giovani negli Stati Uniti, al loro ritorno intorno al 1929 vennero eseguiti incontri dimostrativi nello Stadio della Farnesina e nello Stadio dei Marmi i quali iniziarono ad avere un certo seguito. Altri incontri vennero giocati negli anni successivi anche fuori dalla capitale tra cui San Remo, giustificati dal fatto che le iniziative cominciavano ad avere un significativo successo di pubblico.\nCon l'avvicinamento del fascismo su posizioni autarchiche soprattutto dopo la proclamazione delle sanzioni all'Italia che aveva invaso l'Etiopia, ci fu una drastica interruzione delle attivit\u00e0 (a causa della frequente associazione tra baseball e cultura americana).\nI primi campionati e le prime federazioni.\nCol definitivo ritorno di Max Ott in Italia durante il secondo conflitto mondiale vennero organizzate numerose partite tra Nettuno ed Anzio giocate dai militari statunitensi.\nBisogner\u00e0 aspettare al 1948 per avere la prima organizzazione di baseball italiana.\nIl 12 marzo 1948 a Milano venne costituita la \"Lega Italiana Baseball (LIB)\". I primi fondatori furono: Max Ott, Milesi, Porrati, D'Orio e Donnabella. La prima Partita giocata interamente da giocatori italiani fu praticata il 27 giugno 1948 a Milano davanti a un pubblico di 3000 persone.\nIl primo campionato fu organizzato lo stesso anno con cinque squadre: Libertas Bologna, Milano Baseball, Yankees, Indians e Leo, il quale fu vinto dalla compagine della citt\u00e0 felsinea, societ\u00e0 che passer\u00e0 il testimone alla blasonata Fortitudo Baseball.\nIl 13 dicembre 1948 il principe Steno Borghese a Nettuno fonda la Federazione Italiana Baseball Softball la quale organizzer\u00e0 campionati paralleli alla \"LIB\", fino a fondersi con la stessa il 29 gennaio 1950 col nome di FIPaB (\"Federazione Italiana Palla a Base\"). La quale per\u00f2 venne riconosciuta dal CONI soltanto nel 1953 come federazione \"aderente\u201d.\nTra gli anni cinquanta e settanta.\nIl primo incontro ufficiale della nazionale italiana di baseball venne giocato il 31 agosto 1952 allo stadio Flaminio di Roma, davanti a oltre 12.000 spettatori contro la Spagna. L'incontro si concluse 7-3 in favore degli iberici. I successi della nazionale, comunque non tardarono ad arrivare: nel 1954 la nazionale vinse la prima edizione del Campionato Europeo, disputata in Germania.\nNell'edizione del 1955 non si classific\u00f2 tra le prime tre, nell'edizione del 1956 giocata proprio in Italia invece si classific\u00f2 terza.Tali importanti risultati del baseball Italiano in ambito internazionale portarono il CONI a proclamare la FIPaB Federazione \"effettiva\u201d nel 1957 in tale occasione venne modificato il nome in Federazione Italiana Baseball Softball (FIBS).\nGiuseppe Ghillini e Bruno Beneck si succedettero alla guida della federazione dal 1960 al 1970. Lo stesso anno la nazionale partecip\u00f2 al primo campionato mondiale di baseball organizzato dalla Federazione Mondiale (IBAF) in Colombia. La prima edizione della Coppa Intercontinentale nel 1973 venne giocata in Italia.\nNel 1975 venne vinto un europeo e nel 1978 venne organizzato il primo campionato mondiale di baseball su suolo italiano, la nazionale si classific\u00f2 sesta. Intanto nel campionato nazionale il numero di gare settimanali venne aumentato a tre. \nGli anni ottanta.\nNel 1983 l'Italia vinse il campionato europeo giocati in Toscana, la finale fu giocata a Grosseto nello Stadio Roberto Jannella davanti a 7000 tifosi. Il titolo garant\u00ec all'Italia la partecipazione alle Olimpiadi successive. Nonostante il fatto che, in questo periodo, il numero di praticanti e squadre e il seguito per tale sport stesse aumentando notevolmente, rispetto al decennio passato, in ambito internazionale i risultati furono piuttosto deludenti: decimo, undicesimo, sesto e nono posto nei mondiali rispettivamente del 1982, 1984, 1986, 1988 (la quale edizione fu giocata in Italia). Dal 1986, il campionato nazionale si divise in regular season e play-off. Il presidente federale in quegli anni era Aldo Notari, il quale rimase in carica fino al 2001.\nLa seconda met\u00e0 degli anni ottanta sono considerati un periodo di declino per il baseball in Italia, da attribuire probabilmente alla diffusione dei giocatori oriundi all'interno della nazionale e dei campionati federali che probabilmente causarono un minor interesse da parte del pubblico.\nDagli anni novanta al 2007.\nNonostante ci\u00f2, a cavallo tra due decenni vennero vinti due campionati europei, nel 1989 e nel 1990, poi dopo secondi posti in tutte le edizioni, un altro primo posto nel 1997. Nello stesso anno venne inaugurato in Italia il primo Campionato Italiano di baseball per ciechi, attualmente partecipano sei societ\u00e0.\nNel mondiale del 1998 giocato in Italia la nazionale raggiunge il miglior risultato di sempre: il quarto posto. Dopo una breve apparizione di Everardo Dalla Noce alla guida della FIBS (dimessosi dopo pochi mesi per problemi di salute) fu eletto il presidente Riccardo Fraccari. I primi anni del 2000 sono disastrosi per quanto concerne i mondiali: 11\u00ba, 14\u00ba, e una mancata qualificazione a i mondiali del 2001, 2003, e 2005. Nel 2004 venne fondato un importante veicolo di sviluppo del baseball in Italia, la prima Accademia di Baseball in Italia, situata nel centro CONI a Tirrenia e fondata grazie all'aiuto della Major League Baseball. L'accademia ha formato molti giocatori dell'attuale Italian Baseball League e alcuni di loro hanno tentato la strada nel campionato statunitense, tra i quali Alessandro Maestri.\nNel 2006 una rappresentativa italiana (con pochissimi atleti di formazione italiana) partecip\u00f2 alla prima edizione del World Baseball Classic nel 2006.\nNel 2007 il peggior risultato di sempre all'europeo, settimo posto.\nItalian Baseball League e World Baseball Classic.\nL'Italia ha partecipato all'edizione 2009 del World Baseball Classic e ha organizzato, insieme alla IBAF, l'edizione 2009 del mondiale di baseball in Italia. L'anno successivo \u00e8 tornata a vincere il campionato europeo, sconfiggendo il Regno dei Paesi Bassi in finale, successo che si \u00e8 ripetuto anche due anni dopo con la conquista del decimo titolo europeo.\nA livello mondiale, l'Italia, nel 2013 ha ottenuto il miglior risultato nella storia, accedendo alla seconda frase grazie alla vittoria contro Messico e Canada. Al successivo World Baseball Classic 2015 di Taiwan l'Italia ha chiuso all'ultimo posto con cinque sconfitte in altrettante partite. Nel World Baseball Classic l'Italia ha battuto nuovamente il Messico) per poi essere eliminata allo spareggio della prima fase contro il Venezuela. Al termine della competizione mondiale Gilberto Gerali, ex manager del Parma, \u00e8 subentrato a Marco Mazzieri alla guida della Nazionale..\nPer quanto concerne i campionati, gli anni 2000 sono stato caratterizzati dal progetto delle franchigie e dell'Italian Baseball League. A partire dal 2010 il baseball in italia \u00e8 stato totalmente riorganizzato. \u00c8 stato introdotto il concetto di franchigia, professionismo e non retrocessione anche tra le societ\u00e0 italiane, in analogia con la Major League Baseball statunitense. Ogni \"franchigia\" ha una struttura piramidale con una societ\u00e0 di vertice che partecipa al massimo campionato, la Italian Baseball League, una squadra di secondo livello e una Under 21. Nella franchigia, qualunque giocatore pi\u00f9 spostarsi da una categoria all'altra in base al suo stato fisico o livello di gioco: se un giocatore dell'Under 21 \u00e8 particolarmente dotato, pu\u00f2 spostarsi nel decorso della stagione anche nella squadra di vertice della IBL. Parallelamente si disputa il campionato di federale, con serie A, serie B e serie C federali, che raccorpa tutte le societ\u00e0 italiane di livello di gioco e organizzativo inferiore rispetto alla IBL; si tratta di un campionato dilettantistico e la vincitrice si aggiudica lo scudetto ma non viene promossa tra i professionisti.\nIl progetto franchigie con otto squadre nella Italian Baseball League e altrettante nella IBL 2 prosegue fino al 2012. Nel 2013, il secondo campionato italiano comprende la IBL 2 e alcune squadre di Serie A federale, poi dal 2014 al 2017 avviene una cesura definitiva fra la Italian Baseball League, il cui nome sar\u00e0 riportato a Serie A1 nel 2017, e la Serie A Federale che assegna due titoli diversi. \nL'attivit\u00e0 giovanile in Italia \u00e8 stata caratterizzata dall'Accademia Nazionale di Tirrenia anche negli anni 2010 con la formazione di vari giocatori, fra i quali Leonardo Seminati e Cesare Astorri, impegnati nelle leghe professionistiche statunitensi. I campionati italiani giovanili principali racchiudono le categorie U12, U15, U18 e U21.\nIl quadriennio olimpico (2017-20) e il ritorno di Mike Piazza.\nIl quadriennio 2017-2020 \u00e8 caratterizzato dal ritorno del baseball ai Giochi Olimpici di Tokyo 2020. Avviene un cambio alla guida della Federazione Italiana Baseball Softball con Andrea Marcon che succede a Riccardo Fraccari (presidente federale dal 2001 al 2016, poi presidente WBSC). Avviene anche un cambio alla guida della nazionale, allenata da Gilberto Gerali. La nazionale italiana ha partecipato alla European Baseball Series nel 2017 sui campi di Verona, Codogno e Godo (due partite vinte su tre contro l'Olanda), poi nel 2018 \u00e8 stata impegnata due volte nei Paesi Bassi, ottenendo il quinto posto all'Haarlem Week e il secondo posto al Super6, giocato a Hoofddorp (Paesi Bassi) senza aver avuto la possibilit\u00e0 di affrontare gli olandesi in finale. Impegnata anche la nazionale giovanile Under 18 (quarto posto a Grosseto nel 2018).\nNel 2019 a Bonn e Solingen (Germania) si sono tenuti i Campionati europei (7-15 settembre), fondamentali anche per ottenere l'accesso al torneo di qualificazione olimpica (15-23 settembre), riservato alle migliori cinque classificate ed alla miglior classificata del continente africano, disputato a Bologna e Parma. La nazionale italiana arriva in finale vincendo sette incontri consecutivi perdendo a Bonn la finale contro i Paesi Bassi per 5-1 acquisendo cos\u00ec il diritto di partecipazione al torneo di qualificazione per le Olimpiadi.\nNel torneo di qualificazione olimpica, l'Italia chiude al 5\u00ba e penultimo posto (davanti alla sola Sudafrica, 0-5) con un record di 2-3, non ottenendo cos\u00ec l'accesso ai giochi olimpici di Tokio. In conseguenza di questo risultato, Gilberto Gerali si dimette da allenatore della nazionale. e il 29 novembre 2019 viene annunciato l'ingaggio di Mike Piazza come nuovo Commissario Tecnico della Nazionale.\nDal punto di vista dei campionati, il massimo campionato italiano torna a denominarsi Serie A1 mantenendo la formula del girone all'italiana da 8 squadre con semifinali e finali playoff. Nel 2018 vengono reintrodotte le promozioni e le retrocessioni anche fra il massimo campionato e la serie cadetta, denominata Serie A2.\nDal 2018, all'interno di un progetto di riforma delle Accademie, il quartier generale dell'Accademia Nazionale \u00e8 stato spostato al Centro di Preparazione Olimpica CONI all'Acquacetosa a Roma. Inoltre sono nate alcune Accademie Regionali nelle Marche, in Sicilia e in Toscana, quest'ultimo sotto il coordinamento tecnico dell'ex manager dell'Italia Marco Mazzieri. Dal punto di vista dei campionati italiani giovanili, il campionato U21 non si tiene pi\u00f9 dal 2018, mentre le altre tre categorie sono rimaste nel programma e la fase finale (una Final Four) di ciascuna rassegna nazionale si \u00e8 giocata sui tre campi di Modena nella stessa giornata."}
{"id": "2154115", "revid": "21088490", "url": "https://it.wikipedia.org/wiki?curid=2154115", "title": "Stress meccanico", "text": ""}
{"id": "2154116", "revid": "809148", "url": "https://it.wikipedia.org/wiki?curid=2154116", "title": "Grotta dei Cervi (Alghero)", "text": "La grotta dei Cervi \u00e8 una grotta marina a tre livelli che si trova nel complesso carsico di Punta Giglio, pochi chilometri a nord-ovest di Alghero, molto importante perch\u00e9 ospita un giacimento fossile di Megacero, pi\u00f9 precisamente \"Megaloceros cazioti\" del tipo \"algarensis\", una specie derivata dal cervo \"Megaloceros giganteus\" ma ridottosi tanto da essere chiamato \"Cervo nano sardo\" ed ormai estinto.\nIl nome.\nInizialmente questa prendeva il nome dal luogo, grotta di punta Giglio.\nIn seguito al rinvenimento di un giacimento fossile nel settembre del 1995, durante una immersione esplorativa, venne intitolata a Marco Busdraghi, che gi\u00e0 aveva scoperto la grotta dei Fantasmi nel 1994.\nIl nome attuale si \u00e8 diffuso per evidente affinit\u00e0 con il giacimento fossile.\nDescrizione.\nLa grotta si articola su tre livelli, uno aereo esterno, uno aereo interno ed uno sommerso interno con un altro attiguo nella parte esterna, dove si apre con una grande arcata con profondit\u00e0 variabili di circa 15/20\u00a0m e dove in alcune nicchie si possono osservare buone quantit\u00e0 di \"Corallium rubrum\". La caratteristica che ne fa una delle grotte pi\u00f9 importanti della Sardegna e di tutto il bacino del Mediterraneo in senso scientifico \u00e8 quella di avere conservato in una nicchia semiaffiorante del laghetto interno, ed inglobato in concrezioni di calcite e stalattiti, un giacimento fossile di cervi sardi, ormai estinti, con una miriade di ossa, diversi crani con ben visibili le relative corna. Questi per proteggersi da probabili eventi naturali quali temporali, accompagnati da fulmini e lampi, o tempeste di vento, si ammucchiavano all'interno della grotta esterna, perfettamente visibile ancora adesso, ubicata proprio sotto la parete di Punta Giglio. Una lunga e stretta apertura nella parte interna della cavit\u00e0 faceva da trabocchetto agli animali che cadevano numerosi nella grotta sottostante, attualmente allagata e comunicante con l'esterno tramite uno stretto cunicolo. Nel tempo il giacimento si \u00e8 conformato assieme a fango, sabbia, detriti, ciottoli e sassi e ossa di altri piccoli animali. Una parte di questo si \u00e8 solidificato per calcificazione. Il giacimento una volta che il livello delle acque \u00e8 salito a quello attuale, \u00e8 stato \"lavato\" per l'azione dinamica delle onde, rimanendo cos\u00ec solo la parte solidificata.\nIl Cervo Megacero.\nIl \"Megaloceros cazioti\" \u00e8 un tipo di cervide che si \u00e8 introdotto nelle isole di Sardegna e Corsica, quando queste erano ancora collegate con il continente europeo, e nelle quali vi \u00e8 rimasto una volta che le due isole si sono separate. Non avendo pi\u00f9 competitori e predatori come lupi e orsi, animali che non sono presenti nelle due isole, si \u00e8 ridotto di taglia, assumendo una vera e propria connotazione e distinzione dai megaloceridi continentali. In particolare il Megaloceros scoperto in questa grotta, era noto come \"Megaloceros algarensis\", nome assegnatogli essendo stato rinvenuto negli anni cinquanta un'altra grotta, sempre nel golfo di Porto Conte ma nella parte opposta, nella zona di cala \"Dragunara\" quindi in territorio del comune di Alghero. I resti di questo Megacero non erano per\u00f2 calcificati ed assicurati alla roccia ed inoltre il sito era facilmente accessibile da terra per cui i reperti sono stati completamente asportati.\nNel 2016, sono stati scoperti ulteriori resti fossili, in una grotta presso Sadali.\nStudi e ricerche.\nSono state eseguite diverse campagne di studio. La prima da parte dei paleontologi delle universit\u00e0 di Sassari e della Sapienza di Roma. In base al metodo del carbonio 14 si \u00e8 risaliti ad un periodo compreso approssimativamente tra 120.000 e 75.000 anni fa, dato che il giacimento \u00e8 stratificato e presumibilmente \u00e8 stato composto in lunghissimo periodo di tempo. I Cervi Megacero all'epoca popolavano numerosi la zona, in ambienti non sommersi dato che si era in pieno periodo glaciale e la linea di costa si trovava a circa 3 miglia marine. Quindi tutto il golfo di Porto Conte era una grande valle dove i massicci calcarei di Punta Giglio e Capo Caccia erano praticamente delle pareti a picco su terreni verdeggianti, del tutto simili a quelle delle montagne dolomitiche."}
{"id": "2154118", "revid": "287204", "url": "https://it.wikipedia.org/wiki?curid=2154118", "title": "Cuccia (disambigua)", "text": ""}
{"id": "2154122", "revid": "1318658", "url": "https://it.wikipedia.org/wiki?curid=2154122", "title": "Daniel J. Travanti", "text": "Biografia e carriera.\nDaniel Travanti nasce nel Wisconsin, da una famiglia d'immigrati italoamericani, padre contadino e cinque fratelli. Studia ad Harvard e Princeton.\nLa sua carriera di attore si svolge prevalentemente sul piccolo schermo, partecipando, nel corso degli anni sessanta e settanta, a numerosissimi episodi di serie di successo.\nIl ruolo chiave della sua carriera \u00e8 per\u00f2 quello del capitano di polizia Frank Furillo, in 101 episodi tra il 1981 e 1987 della serie \"Hill Street giorno e notte\": Travanti incarna il protagonista della serie e si aggiudica 1 Golden Globe e 2 Emmy (in ben 10 nomination consecutive), divenendo uno dei volti televisivi pi\u00f9 noti degli anni ottanta.\nIn seguito, la sua carriera non ha pi\u00f9 toccato le vette di \"Hill Strett\" e le sue partecipazioni sono tornate a diradarsi in varie serie televisive, tra cui vale la pena ricordare \"Prison Break\" e \"Grey's Anatomy\".\nPremi e riconoscimenti.\nPer il ruolo di Frank Furillo, Daniel J. Travanti ha vinto:"}
{"id": "2154128", "revid": "1919892", "url": "https://it.wikipedia.org/wiki?curid=2154128", "title": "Heinrich Gustav Magnus", "text": "Biografia.\nNacque a Berlino, figlio di un mercante benestante; uno dei suoi fratelli, Eduard Magnus (1799-1872), divenne un famoso pittore. Dopo gli studi all'Universit\u00e0 di Berlino, si spost\u00f2 all'Universit\u00e0 di Stoccolma per lavorare sotto la guida di Berzelius. Pi\u00f9 tardi fu a Parigi, dove studi\u00f2 sotto Gay-Lussac e Th\u00e9nard. Nel 1831 fece ritorno a Berlino come \"lecturer\" di tecnologia e fisica all'universit\u00e0.\nNel 1834 divenne assistente di fisica e tecnologia per poi essere nominato professore nel 1845. Uno dei suoi ultimi allievi fu l'irredentista trentino Alberto Eccher.\nMuore nel 1870 e viene sepolto nel Cimitero di Dorotheenstadt, a Berlino."}
{"id": "2154132", "revid": "2078159", "url": "https://it.wikipedia.org/wiki?curid=2154132", "title": "Supporto (finanza)", "text": "Nell'analisi tecnica di Borsa si chiama supporto il livello di prezzo sotto il quale la quotazione del titolo ha difficolt\u00e0 a scendere.\n\u00c8 il punto in cui la pressione sul mercato svolta dai venditori non riesce a superare la pressione dei compratori. Se il prezzo scendesse al di sotto del supporto e, ad un successivo rialzo, non dovesse recuperare il prezzo di supporto, allora \u00e8 molto probabile che si abbiano ulteriori ribassi consecutivi nelle quotazioni. Il supporto diventerebbe in questo caso una resistenza.\nUna perforazione di pi\u00f9 supporti in poco tempo viene definita, nel linguaggio finanziario, panic selling."}
{"id": "2154133", "revid": "1652635", "url": "https://it.wikipedia.org/wiki?curid=2154133", "title": "Paul Blackthorne", "text": "Ha recitato nel cinema, in televisione e alla radio. Pur essendo nato a Shropshire, in Inghilterra, ha trascorso la sua infanzia in basi militari britanniche sia in Inghilterra che in Germania. La popolarit\u00e0 di Blackthorne \u00e8 nata grazie alla sua partecipazione, a inizio carriera, allo spot \"Grim Reaper\" di Virgin Atlantic, che ebbe un enorme successo.\nCinema.\nBlackthorne ha esordito nel 2000 col ruolo di Victor Ward nel film di Gerald Fox.\nMa il suo primo successo \u00e8 arrivato nel 2001 con il film Lagaan - C'era una volta in India, nel ruolo del capitano Andrew Russell. Il film \u00e8 stato candidato all'Oscar-Bollywood. Nello stesso anno ha avuto il ruolo da protagonista nel film britannico The Truth Game. Nel 2003 ha recitato in Mindcrime e nel 2005 in Four Corners of Suburbia, miglior lungometraggio all'Indie festival (festival del cinema indipendente). Nel 2006 ha interpretato il personaggio di \"Jonas Exiler\" nella pellicola indipendente \"Special\", con Michael Rapaport.\nTelevisione.\nNel 2002 Blackthorne ha preso parte alla serie americana Presidio Med con il ruolo del medico inglese Matt Slingerland e ha fatto apparizioni importanti nel ruolo di Guy Morton nella serie televisiva britannica Holby City, di Liam MacGregor in Peak Practice, del dottor Jeremy Lawson in E.R. - Medici in prima linea della NBC e del terrorista biologico Stephen Saunders in 24. Ha inoltre fatto apparizioni in \"Deadwood\" e in un episodio di Monk. Ha preso parte alle prime due stagioni della serie della NBC Lipstick Jungle nel ruolo di Shane Healy, un musicista inglese marito di Wendy Healy (interpretata da Brooke Shields). Ha interpretato un terrorista irlandese in un episodio della serie americana Burn Notice - Duro a morire nel 2009. Nel 2010 \u00e8 apparso in due episodi di Leverage - Consulenze illegali come un trafficante d'armi, e in un episodio di CSI Miami, diretto da Rob Zombie. Nello stesso anno ha avuto un ruolo ricorrente in The Gates - Dietro il cancello nei panni di Christian Harper. Il 7 dicembre 2010 \u00e8 apparso nell'episodio natalizio (\"Secret Santa\") della serie Warehouse 13.\nNel 2012 riafferma la sua fama soprattutto nel pubblico young-adult con la serie televisiva Arrow (serie televisiva), nel ruolo del detective Lance.\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "2154141", "revid": "2034231", "url": "https://it.wikipedia.org/wiki?curid=2154141", "title": "Robert R. Livingston", "text": "Biografia.\nRobert R. Livingston era il primogenito di nove figli del giudice Robert Livingston (1718-1775) e di sua moglie Margaret Beekman Livingston. Da giovane fu iscritto dal padre al King's College, l'odierna Columbia University. Il 9 settembre 1770 spos\u00f2 Mary Stevens, figlia del deputato John Stevens. La coppia si trasfer\u00ec di seguito a Clermont, dove Livingston fece costruire la sua casa che chiam\u00f2 Belvedere, ma nel 1777 la tenuta fu distrutta dalle forze armate inglesi. Nel 1794 Livingston fece costruire una nuova casa che chiam\u00f2 New Clermont, che per\u00f2 fu successivamente ribattezzata Arryl House.\nLivingston fu uno dei membri della commissione dei cinque che stilarono la dichiarazione d'indipendenza. Dal 1777 al 1801 fu il primo cancelliere dello stato di New York, divenendo comunemente noto con il soprannome di \"Il Cancelliere\", soprannome che mantenne anche dopo aver terminato il suo mandato. Fu anche Ministro degli esteri dal 1781 al 1783. Nel 1789 come cancelliere dello stato di New York fu colui che invest\u00ec George Washington della carica di primo Presidente degli Stati Uniti nel 1789 presso la Federal Hall.\nNel 1789 divenne membro del Partito Democratico-Repubblicano di Jefferson. Divenne quindi anche un alleato del suo rivale George Clinton. Nel 1798 si ricandid\u00f2 come governatore dello Stato di New York ma fu sconfitto da John Jay.\nInfine inviato come ambasciatore in Francia fu il principale artefice delle trattative inerenti al \"Louisiana Purchase\", tramite le quali gli Stati Uniti raddoppiarono la propria superficie territoriale acquistando dalla Francia le colonie che aveva in Nord America. Massone, fu il primo Gran maestro della Gran Loggia dello stato di New York dal 1784 al 1801. Dopo la sua morte, il 26 febbraio 1813, fu sepolto a Tivoli nello Stato di New York."}
{"id": "2154144", "revid": "1934238", "url": "https://it.wikipedia.org/wiki?curid=2154144", "title": "Charadrius wilsonia", "text": "Il corriere di Wilson (Charadrius wilsonia, Ord 1814) \u00e8 un uccello della famiglia dei Charadriidae.\nSistematica.\n\"Charadrius wilsonia\" ha quattro sottospecie:\nDistribuzione e habitat.\nQuesto uccello vive nel Canada orientale, negli Stati Uniti orientali e meridionali, e nell'America Centrale, dal Messico al Per\u00f9 e al Brasile. \u00c8 presente anche nei Caraibi, mentre \u00e8 di passo in Cile."}
{"id": "2154147", "revid": "1283780", "url": "https://it.wikipedia.org/wiki?curid=2154147", "title": "Jacob Roggeveen", "text": "Scopr\u00ec nel 1722 numerose isole, tra cui la Samoa, l'isola di Pasqua e altre minori. Esplor\u00f2 per primo le coste delle isole Salomone e della Nuova Guinea ancora sconosciute e giunse a Batavia.\nFu accusato di profitti illeciti da parte della Compagnia Olandese delle Indie Orientali, per la quale aveva navigato e successivamente nei Paesi Bassi ottenne il riconoscimento della sua opera."}
{"id": "2154152", "revid": "767487", "url": "https://it.wikipedia.org/wiki?curid=2154152", "title": "Controfigura per un delitto", "text": "Controfigura per un delitto (\"One More Time\") \u00e8 un film del 1970 diretto da Jerry Lewis.\nSi tratta del seguito di \"\". Nel film fanno una brevissima apparizione anche Christopher Lee e Peter Cushing.\nTrama.\nUn uomo ricco viene ucciso misteriosamente. Il suo gemello, povero, ne prende il posto. Vive la sua vita al castello ma scopre i loschi traffici in cui era coinvolto il fratello scomparso.\nProduzione.\nQuesto \u00e8 l'unico film che Jerry Lewis diresse ma non interpret\u00f2 (anche se ha un ruolo come voce narrante).\nCast.\nLawford interpreta entrambi i gemelli Pepper.\nPeter Cushing e Christopher Lee fanno nel film un breve cameo rispettivamente nei panni del Barone Frankenstein e del Conte Dracula. In un'intervista al mensile \"Ciak\", Lee ha dichiarato di non essersi mai troppo divertito ad interpretare Dracula nel ciclo di film della Hammer Film Productions, tuttavia nell'occasione del suo cameo nel film di Lewis, trov\u00f2 la cosa piacevole."}
{"id": "2154159", "revid": "466539", "url": "https://it.wikipedia.org/wiki?curid=2154159", "title": "Cinema narrativo classico", "text": "Il cinema narrativo classico (o et\u00e0 d'oro di Hollywood) \u00e8 un periodo della storia del cinema, soprattutto americano, databile all'incirca tra gli anni 20 e gli anni 60 del '900. In questo lasso di tempo venne messo a punto e perfezionata una sorta di grammatica cinematografica che \u00e8 quella ancora alla base del linguaggio filmico moderno. Si trattava essenzialmente di creare pellicole dove lo spettatore si trovasse \"al centro del mondo\": la storia \u00e8 creata su misura in maniera da risultare piacevole, gratificante; la tecnica \u00e8 la pi\u00f9 chiara possibile; le trasgressioni poetiche o le distrazioni dalla storia principale sono ridotte al minimo, in maniera da non rallentare la narrazione e non complicare la fruizione cinematografica.\nLa nozione di cinema \"classico\" \u00e8 piuttosto recente e sottintende, come in altre discipline, la presenza di un periodo storico concluso, caratterizzato da una produzione esemplare, che veicola valori fuori dal tempo che continuano ancora oggi ad essere presi a modello. Nel periodo del cinema classico si sfruttarono tutte le invenzioni linguistiche precedenti, scegliendole e dando a ognuna un preciso ruolo, ben riconoscibile.\nFasi storiche.\nOrigini del cinema narrativo.\nNel 1913 a Torino, Giovanni Pastrone (su sceneggiatura di Gabriele D'Annunzio) diresse Cabiria, una vera rivoluzione del cinema muto, che in qualche modo stabilisce le regole del lungometraggio cinematografico. Cabiria vuole mostrare un cinema alto e culturalmente significativo, imponendosi come arte cinematografica, che fino a quel momento era considerata come un \"mezzo scientifico per fenomeni da baraccone\". \u00c8 considerato il pi\u00f9 grande \"kolossal\" e il pi\u00f9 famoso film italiano del cinema muto ed \u00e8 anche stato il primo film della storia ad essere proiettato alla Casa Bianca.\nNel 1914 David Wark Griffith, considerato il padre del cinema narrativo, prese spunto da quanto fatto da Pastrone e D'Annunzio e schematizz\u00f2 le tecniche di montaggio in maniera da ottenere la massima leggibilit\u00e0 della storia e, all'occorrenza, creare particolari effetti drammatici. Nel 1914 diresse la \"Nascita di una nazione\", dove tutte le sperimentazioni dei decenni precedenti venivano a trovare un loro posto nella creazione di particolari sensazioni ed effetti nella storia: ecco che il montaggio alternato diventava utile nelle scene di inseguimento, il primo piano assumeva l'incarico fondamentale per costruire la psicologia del personaggio, ecc. La velocit\u00e0 del montaggio, confrontata con la fissit\u00e0 e staticit\u00e0 delle scene nel cinema precedente, produsse nuove, impensate emozioni nel pubblico, facendo nascere un nuovo stile e un nuovo modo di raccontare.\nLa \"grammatica\" di Griffith, diventata quella del cinema fino ai giorni nostri, comprendeva:\nNella sequenza esisteva una gerarchia tra le inquadrature, dove i dettagli dipendevano dall'inquadratura d'insieme, il \"master shot\": in una sequenza tipo prima si mostrava la scena d'insieme, poi si avvicinava il campo verso i personaggi principali e i dettagli che li riguardavano; infine si poteva inquadrare dettagli e personaggi secondari che componevano il quadro. La mancanza di gerarchia generava confusione e impediva di capire e collocare mentalmente i dettagli.\nGrande importanza era data al tempo ed alla velocit\u00e0 narrativa: i film non erano pi\u00f9 delle \"vedute\" autarchiche entro le quali si svolgeva tutta l'azione, ma una costruzione precisa di molte inquadrature. Gli spettatori presto vennero abituati a guardare gli stessi soggetti da molti punti di vista (vicino, lontano, frontale, di lato, dietro, ecc.). In questo contesto il montaggio smise di essere un effetto speciale, ma divenne invece la pratica comune di scomporre e ricomporre le azioni. Per unire due scene vennero messi a punto vari tipi di raccordo, che permettevano di passare da un punto all'altro in maniera continua e lineare, senza sbalzi (raccordo sull'asse, raccordo di movimento, raccordo di soggettiva...).\nUna conseguenza del nuovo linguaggio cinematografico fu la nascita del cosiddetto \"mondo diegetico\" (dal greco \"di\u00e8ghesis\", narrazione), cio\u00e8 un mondo illusorio dei film, dove tutto \u00e8 finzione: col montaggio ormai si potevano rendere vicini nella mente dello spettatore luoghi molto distanti (ad esempio due stanze filmate in studios diversi, o scene all'aperto e in studio), oppure rendere continui due momenti filmati a considerevole distanza di tempo (riprendere una scena in tutti i vari punti di vista richiedeva anche giorni), magari far guardare negli occhi due attori che nella realt\u00e0 non si sono nemmeno incontrati, ecc.\nGradualmente anche il cinema europeo inizi\u00f2 ad adeguarsi alle novit\u00e0 provenienti dall'America, abbandonando le inquadrature fisse in favore di un montaggio dinamico e drammatico. Lo stile europeo per\u00f2 (con esclusione del cinema russo, fatto di inquadrature brevissime) mantenne dei tempi pi\u00f9 distesi e campi lunghi. La profondit\u00e0 di campo (cio\u00e8 l'inquadratura che mette a fuoco anche particolari molto lontani) era evitata dai cineasti americani perch\u00e9 riempiva l'inquadratura di dettagli che avrebbero distratto lo spettatore nel veloce passaggio all'inquadratura soggettiva, richiedendo un rallentamento nel montaggio analitico.\nL'avvento del sonoro.\nLa nascita del cinema classico fu segnata da due grandi sconvolgimenti: uno, generale, legato alla crisi del '29 ed al New Deal; l'altro, interno, legato all'avvento del sonoro.\nEsperimenti sul cinema sonoro sono vecchi quanto il cinema stesso (\"Dickson Experimental Sound Film\" \u00e8 del 1895). Negli anni venti le tecniche possibili si erano perfezionate, ma le case di produzione scartavano sistematicamente le invenzioni perch\u00e9 venivano considerate antieconomiche, vista la situazione non solo della produzione, ma anche delle sale di proiezione esistenti. Un rischio era ad esempio la perdita dei mercati esteri, perch\u00e9 non si conosceva ancora il doppiaggio: era facile cambiare le didascalie, ma come si sarebbe fatto a modificare le voci degli attori per renderle comprensibili a chi parlava una lingua straniera?\nFu una casa di produzione in crisi, la Warner Bros., che, non avendo niente da perdere, rischi\u00f2 producendo il primo film sonoro, \"Il cantante di Jazz\" del 1927. Il successo fu oltre le aspettative e costrinse, nel giro di circa due anni, tutte le altre case di produzione ad adeguarsi. Con il sonoro la storia raccontata prese decisamente il sopravvento nel contenuto del film, relegando in secondo piano, almeno nella maggior parte dei casi, l'uso di effetti speciali e di visioni fantastiche. Gli spettatori, cio\u00e8, si recavano ormai al cinema essenzialmente per vedere una storia, non per assistere ad attrazioni mostrative. Notevole impulso venne anche dato allo sviluppo dei generi, ciascuno caratterizzato da un proprio stile.\nIl New Deal.\nLa grande crisi cre\u00f2 una profonda quanto repentina depressione economica, che semin\u00f2 paura, incertezza e povert\u00e0 negli Stati Uniti e nel resto del mondo. Intere famiglie di classe medio-alta si trovarono sul lastrico, moltissime fabbriche chiusero, la disoccupazione tocc\u00f2 picchi spaventosi. A questa situazione pose freno il programma del presidente Franklin Delano Roosevelt, con un pacchetto di interventi chiamato New Deal, che creava lavoro e cercava di rilanciare l'economia. Il cinema ebbe un ruolo fondamentale per la ripresa psicologica della popolazione, rilanciando l'ottimismo, la fiducia e i valori fondamentali come il matrimonio, la famiglia, il lavoro, la virt\u00f9, la vita sociale collettiva.\nPer raggiungere questi scopi serviva innanzitutto un cinema comprensibile da ogni strato della popolazione, dai bambini agli anziani, dai ceti pi\u00f9 bassi a quelli pi\u00f9 culturalmente elevati, accontentando tutti. Il difficile compito venne assolto ricorrendo a modelli come il romanzo ottocentesco alla Dickens o alla Balzac, dove l'intrattenimento e la distrazione erano veicolati da un linguaggio abbastanza colto e i temi erano pescati tra i valori tradizionali pi\u00f9 solidi. Nello scegliere quali elementi fossero pi\u00f9 facilmente fruibili dal pubblico, si deline\u00f2 il \"primato assoluto dell'azione\", cio\u00e8 della storia raccontata, che imponeva una gamma piuttosto uniforme di scelte stilistiche, tagliandone altre fuori.\nInoltre, per riuscire nell'impresa di raggiungere tutta la popolazione, serviva un apparato produttivo grande e solido, capace di far fronte a una domanda enorme: la risposta fu lo studio system, nel quale tutte le fasi di produzione di un film erano controllate da una casa di produzione che si avvaleva di personale altamente specializzato e professionale. A partire dagli anni trenta infatti, col massiccio emigrare degli autori dall'Europa, il cinema mondiale si raccoglie quasi tutto attorno a Hollywood, dove si concentrano i grandi investimenti e i forti guadagni. Lo stile dei film era sostanzialmente in mano ai produttori, che impostarono un sistema che garantisse, per quanto possibile, il successo di pubblico e quindi il ritorno economico.\nIl risultato standard fu quello di film di livello medio-alto e allo stesso tempo gradevole per tutti, tanto da poter essere anche esportato in tutti gli altri paesi del mondo. Il cinema divenne un modello di comportamento e uno strumento per interpretare il mondo circostante. Si sfuma anche l'apporto allo stile del singolo autore: il film si avvia ad essere un'opera collettiva con il marchio di fabbrica della casa di produzione, piuttosto che l'opera frutto dello stile individuale del regista.\nCodice Hays.\nWilliam Hays era un avvocato dell'ufficio governativo di Washington incaricato dal MPPDA di redigere un codice di autocensura sulla produzione cinematografica, in grado di evitare le proteste delle leghe e associazioni moralistiche e le successive censure, con gravi perdite economiche, da parte del ministero. Il cinema aveva infatti goduto fino ad allora di una notevole libert\u00e0, permettendosi anche scene di nudo o di violenza piuttosto cruda.\nDopo l'entrata in vigore del Codice Hays, a pieno titolo dal 1934, inizi\u00f2 un controllo preventivo delle sceneggiature, basato essenzialmente su tre principi:\nNella pratica il Codice, tramite la vigilanza dello Hays Office, eliminava tutte le scene esplicitamente erotiche (solo il bacio era possibile), il nudo, la blasfemia, la violenza, l'esaltazione di valori negativi come la criminalit\u00e0 o l'adulterio, gli amori illeciti, tra persone di razze diverse, tra donne e sacerdoti, tra persone dello stesso sesso. Chi trasgrediva subiva sanzioni che non gli permettevano di distribuire il film nelle sale, per cui il controllo avveniva in fase preventiva, sulle sceneggiature. La censura ebbe il pregio di rendere visibili i film da qualsiasi classe di spettatore, dai bambini agli adulti, di qualsiasi classe sociale, ma port\u00f2 inevitabilmente a un perbenismo, al quale talvolta gli autori sviavano usando allusioni e simboli comprensibili solo da un pubblico maturo.\nTrasgressioni.\nIl rapporto fra norma e trasgressione fu alla base dello stile personale dei migliori autori di Hollywood, che cos\u00ec potevano sviluppare via via delle novit\u00e0. Esistevano per\u00f2 alcuni meccanismi per limitare le scelte personali dei registi durante la produzione delle pellicole, come la cosiddetta \"sceneggiatura di ferro\", che riportava tutte le indicazioni per il regista comprese le inquadrature e che una volta approvata dal produttore doveva essere filmata con esattezza puntuale. Si volevano evitare tutti gli estri creativi che avrebbero magari prodotto capolavori, ma che pi\u00f9 di una volta si erano rivelati disastrosi per i produttori: il caso paradigmatico era stato quello di Erich von Stroheim.\nNonostante ci\u00f2 vi furono a Hollywood anche alcuni autori che poterono muoversi con una certa libert\u00e0 di stile, per varie ragioni. Essenzialmente si tratt\u00f2 di tre indiscussi maestri della regia: John Ford, Orson Welles e Alfred Hitchcock. Ad essi vanno aggiunti alcuni registi europei emigrati a Hollywood, che costruirono una sorta di \"lingua franca\" piuttosto originale rispetto alle regole, come Fritz Lang, Friedrich Wilhelm Murnau, Victor Sj\u00f6str\u00f6m, Josef von Sternberg, Billy Wilder, ecc.\nLa fine del cinema classico.\nL'impegno sociale di Hollywood nel diffondere un messaggio di fiducia e di ottimismo and\u00f2 ben oltre il New Deal. Anche durante la seconda guerra mondiale alcuni importanti registi di Hollywood vennero chiamati in causa per fare propaganda bellica e far conoscere alla popolazione americana le imprese dei soldati al fronte. Tra questi vi furono Frank Capra, John Huston o John Ford, che perse un occhio mentre riprendeva la battaglia delle Midway. I documentari dal fronte seguono ancora le regole della finzione e della narrazione, tanto che \u00e8 difficile distinguere questi morti veri da quelli che si filmavano negli studios per i normali film.\nAlcuni avvenimenti, fin dagli anni quaranta, iniziarono a mettere in crisi il sistema che aveva permesso la nascita e l'affermazione del cinema classico. Il momento pi\u00f9 grave fu quello all'inizio della Guerra Fredda quando, secondo il maccartismo, si fece una \"lista nera\" di simpatizzanti (veri, presunti o del passato) verso il comunismo. I sospettati vennero allontanati da Hollywood facendo loro perdere il lavoro e dando il via alle denunce reciproche e alla \"caccia alle streghe\". Questa ondata persecutoria mise per la prima volta in dubbio i pilastri della democrazia americana, facendo serpeggiare nella societ\u00e0 incertezze fino ad allora sconosciute. Queste nuove inquietudini non potevano non raggiungere il mondo del cinema, infatti gi\u00e0 dalla fine degli anni quaranta iniziarono a venire prodotte storie dove l'ottimismo \u00e8 ormai ben lontano: storie di abbandono, di solitudine, di anti-eroi.\nTra i registi che registrano per primi la mutata situazione ci fu Elia Kazan, in film come \"Pinky, la negra bianca\", 1949, \"Un tram che si chiama Desiderio\", 1951, e soprattutto \"Fronte del porto\", dove crea il nuovo modello di anti-divo con Marlon Brando, seguito da \"La valle dell'Eden\" con James Dean, altro anti-divo. Una nuova generazione di attori usc\u00ec da un gruppo teatrale chiamato Group Theatre (poi diventato Actor's Studio), in grado di sostenere un modo di recitare pi\u00f9 moderno, legato al realismo e all'eredit\u00e0 del grande maestro russo Kostantin Stanislavskij: attori in grado di interpretare pi\u00f9 ruoli, non pi\u00f9 divi che perpetuavano la stessa immagine in tutti i film.\nUn altro padre del cinema moderno fu Nicholas Ray, autore di film sul disagio come \"La donna del bandito\", 1948, \"I bassifondi di San Francisco\", 1948, \"Neve rossa\", 1951, \"Johnny Guitar\", 1954, e \"Giovent\u00f9 bruciata\" (primo film sulla ribellione giovanile), 1955.\nIl pubblico stava cambiando e anche il cinema stava prendendo una nuova strada: un cinema di esseri umani, invece di divi-simulacro, e un cinema dello sguardo. Le intuizioni di Kazan e Ray vennero poi accolte e sviluppate dai cineasti francesi della Nouvelle Vague e tedeschi come Wim Wenders. In America il periodo dopo il 1960 si indica come \"New Hollywood\".\nRegole del cinema narrativo.\nI tre principi.\nIl sonoro fu la pi\u00f9 grande rivoluzione in ambito cinematografico e, come si \u00e8 detto, port\u00f2 alla scelta di dare priorit\u00e0 all'azione e al dialogo, rispetto a tutte le altre qualit\u00e0 possibili di un film. Ci\u00f2 comport\u00f2 la nascita di tre regole fondamentali.\nNaturalmente alla norma si affiancava sempre la trasgressione, che serviva per dare al film quel tocco di variante e deviazione unica da evitare la banalit\u00e0 e la somiglianza.\nIl quarto principio: l'illusione di realt\u00e0.\nUn quarto principio era l'\"illusione di realt\u00e0\" (o illusione filmica), che dava allo spettatore la sensazione non solo di trovarsi di fronte ad un mondo 'reale' e non ad una mera rappresentazione, ma addirittura di 'stare dentro' il mondo, occupandone in qualche modo il baricentro percettivo e cognitivo. Questa posizione di privilegio consentiva allo spettatore di sentirsi una sorta di Dio: \"onnipresente, onnisciente, invisibile\"; e dunque di sentirsi anche superiore ai personaggi, potendone \"spiare\" la vita fittizia sullo schermo da un punto d'osservazione inviolabile..\nLo strumento per ottenere questo effetto era soprattutto il montaggio narrativo, che creava un'illusoria continuit\u00e0 temporale e spaziale tra inquadrature discontinue (cio\u00e8 girate in tempi e luoghi diversi), raccordate in una sequenza unitaria.\nPer ottenere questo effetto vennero stabilite quattro regole principali a cui dovevano attenersi, in linea di massima, le produzioni.\nInoltre per non spezzare l'idillio tra spettatore e film si devono evitare alcuni effetti come lo sguardo in camera (un'eccezione si pu\u00f2 avere nel genere comico, pi\u00f9 originale).\nNaturalmente queste regole del cinema classico esistevano anche per essere trasgredite, anzi proprio dalla trasgressione di una o pi\u00f9 di esse si otteneva quella particolarit\u00e0 individuale del film, che lo rendeva diverso dagli altri e impressionante per lo spettatore. Inoltre la presenza di ambiguit\u00e0, incertezze, punti oscuri, false piste serviva spesso a mantenere alta l'attenzione dello spettatore fino al finale, dove tutto veniva spiegato.\nPer esempio Kubrick and\u00f2 avanti e indietro nel tempo, in contravvenzione alla regola della linearit\u00e0 temporale, nel film \"Rapina a mano armata\" (1957). Lo stesso Frank Capra, uno dei registi-simbolo del New Deal, scriveva come ciascun attore, regista, scenografo, montatore, ecc., dovesse trovare la propria identit\u00e0 nella \"gabbia\" del cinema americano e conquistarsela. Le forme codificate dei generi erano un freno alla libert\u00e0 degli autori, ma anche una base sulla quale costruire il proprio stile. Ha scritto David Bordwell che \"le regole esistono per dare maggior significato alla loro violazione e, viceversa, la violazione rafforza le regole\".\nContenuti.\nAnche il contenuto delle pellicole, oltre che essere vigilato dal Codice Hays, era soggetto ad alcuni principi di base che, come per lo stile, comportavano la preferenza verso alcuni tipi di storia e l'esclusione di altri.\nLa durata modello era di 90 minuti, poich\u00e9 oltre tale soglia le prove con gli spettatori avevano dimostrato un inevitabile calo di attenzione. Lo schema narrativo pi\u00f9 frequente, un po' per tutti i generi, era quello di:\nQuesto tipo di schema elementare venne ripreso dal romanzo popolare ottocentesco, che a sua volta derivava dalla struttura della fiaba. Grazie a questo schema narrativo lo spettatore vive il conflitto nella storia, ma alla fine scioglie ogni preoccupazione nel lieto fine, che risolve tutto, facendo vincere il bene, l'amore e i valori tradizionali, nonch\u00e9 permettendo al pubblico di uscire dalla sala con animo pacificato e appagato. Ne deriva che il cinema diventa una sorta di terapia e uno strumento sedativo, ma anche un modello di comportamento per risolvere le situazioni, all'insegna dell'onest\u00e0 e del romanticismo, ecc.\nFondamentale \u00e8 il ruolo della minaccia, che fa scaturire la drammatizzazione, e che d\u00e0 spessore alla trama. In definitiva ogni genere presenta sempre una stessa gamma di problemi, che, come nella vita quotidiana, si ripresentano di film in film.\nAnche in questo caso, come per lo stile, naturalmente la norma \u00e8 solo una linea di massima, lungo la quale si inseriscono le varie trasgressioni: magari si scoprono le ragioni anche dei \"cattivi\", oppure alla fine l'ordine prestabilito non \u00e8 quello iniziale, ma migliore, rivisto e ammodernato secondo le nuove esigenze. Tipico della commedia \u00e8 ad esempio lo schema di repulsione-accettazione tra i personaggi: all'inizio i conflitti sono acuti, rigidi, poi durante lo svolgimento della storia si attenuano verso la comprensione reciproca finale. Nei film noir spesso si inserisce il sacrificio di una vittima innocente, che toglie qualsiasi trionfalismo al finale del film.\nEffetti speciali.\nCome si \u00e8 visto gli effetti speciali e le attrazioni visive vennero pressoch\u00e9 sacrificati nel cinema narrativo classico per focalizzare tutta l'attenzione sull'azione e sui dialoghi. Ma ci\u00f2 non significa che vennero del tutto vietati o dismessi. Si doveva solo limitarne l'uso allo stretto necessario, dove il genere non ne prevedesse il ricorso esplicito. Lo stesso Frank Capra in \"Mr Smith va a Washington\" us\u00f2 per esempio dei cartoni animati montati rapidissimamente per filmare una scarica di pugni, ma nella velocit\u00e0 non si notano nemmeno.\nD'altro canto l'uso rarefatto di uno strumento ne amplificava l'importanza quando vi si faceva ricorso: si pensi all'effetto spettacolare che dovette avere un film come \"Il mago di Oz\" nel 1939.\nElementi caratterizzanti.\nStudio system.\nAll'inizio degli anni trenta Hollywood aveva cinque compagnie grandi (le \"Majors\" Paramount, Metro-Goldwyn-Mayer, Fox, Warner e Rko) e alcune compagnie minori (\"Minors\": Columbia, Universal, United Artists), che insieme formavano un'associazione che faceva \"cartello\" (o oligopolio), la MPPDA (Motion Pictures Producers and Distributors Association). Esse dominavano il mercato e, in cambio dell'appoggio al New Deal, ricevettero dal presidente Roosevelt un certo sostegno. Chiudevano il quadro alcuni indipendenti che a fatica riuscivano a sopravvivere, magari aiutati da un colpo di fortuna come David Selznick, produttore di \"Via col vento\" (1939).\nOgni compagnia aveva i propri studios, ovvero siti di produzione dei film, dove si trovavano i set, i laboratori tecnici, gli uffici di distribuzione e pubblicit\u00e0, ecc. Il film usciva completo dallo studio, sotto la supervisione del produttore, e veniva poi distribuito nelle sale spesso possedute dalla stessa casa di produzione (integrazione verticale). Il possesso di agenzia di distribuzione e di sala di proiezione da parte delle compagnie di produzione era stato avviato negli anni venti ed era uno degli aspetti chiave del cartello. Alle sale indipendenti veniva riservato il trattamento di \"block-booking\", che consisteva nel vendere i film per pacchetti, che comprendevano almeno un film famoso assieme ad altre opere meno riuscite: cos\u00ec la MPPDA impediva le scelte autonome degli esercizi e arginava le perdite piazzando a piacimento anche i film fallimentari.\nStar system.\nIl divismo era una forma di promozione dell'immagine di un \"divo\", un dio in carne ed ossa, che ebbe particolare successo nello spettacolo ed in particolare ebbe un'immensa portata nel cinema, attraverso tutti i canali messi a disposizione dai mezzi di comunicazione di massa. Il fenomeno ebbe inizio in maniera quasi spontanea nell'epoca del muto, passando dalle \"femme fatale\" scandinave, alle dive del primo cinema italiano e francese, fino alle \"star\" di Hollywood. La star era un attore o attrice che aveva un'immagine confezionata, creata attraverso vari ruoli simili e le campagne pubblicitarie, alla quale il pubblico si ispirava e tributava una particolare venerazione, che si tramutava in ritorno economico per i film dove recitava.\nNegli anni trenta la costruzione dell'immagine di star divenne uno dei cardini della produzione filmica di Hollywood, con contratti via via pi\u00f9 vantaggiosi per le case di produzione e sempre pi\u00f9 vincolanti per i divi. Gli studios acquistavano tutti i diritti sull'immagine della persona sotto contratto, che prevedevano alcune clausole anche legate alla vita privata ed a tutte le apparizioni pubbliche. Un'attrice spesso era tenuta a sottoporsi a interventi di chirurgia plastica che ne migliorassero il sorriso, gli zigomi, le gengive. I contratti erano di solito di durata settennale e non prevedevano la facolt\u00e0 di scegliere con chi e in quale film lavorare. Non erano esclusi i ricatti, come quello di imporre a un divo una parte inadatta per distruggerne l'immagine o per sospendere i contratti, allungandoli virtualmente.\nIl divismo si manifest\u00f2 in seguito in tutti i suoi lati negativi, come l'abbandono della star quando la sua immagine tramonta: gli effetti di questo processo traumatico sono magistralmente raccontati nel film \"Viale del tramonto\" di Billy Wilder (1950).\nDopo l'introduzione del Codice Hays lo \"star system\" propose figure pi\u00f9 disciplinate e conformiste, ma anche vivaci, polemiche, brillanti, come Claudette Colbert, Bette Davis o Katharine Hepburn, mentre sul fronte maschile la fatalit\u00e0 di Rodolfo Valentino venne eclissata da altri personaggi attraenti, come i finti deboli Clark Gable o Gary Cooper, oppure gli uomini forti e malinconici come Humphrey Bogart o John Wayne.\nGeneri.\nUn genere \u00e8 una strutturazione fortemente codificata di forme e contenuti, che guidano la scelta dello spettatore e ne determinano le attese. Per questo film col medesimo soggetto possono appartenere a generi completamente diversi (si pensi alle versioni spiritose o sinistre di un classico come \"La vedova allegra\").\nDal punto di vista dei generi cinematografici il cinema narrativo classico non fa altro che sviluppare generi gi\u00e0 iniziati nei decenni precedenti e gi\u00e0 utilizzati da secoli in altri campi, come il teatro e la letteratura. I generi principali in uso all'epoca (con le rispettive caratteristiche) erano:\nAlle abitudini e alle aspettative dei generi corrispondono anche i necessari cambiamenti, che generano un'evoluzione graduale dei generi nel tempo, che eviti la sterotipizzazione e la noia della prevedibilit\u00e0: le trasgressioni alle regole di genere col tempo possono diventare la nuova norma, che in seguito verr\u00e0 ancora trasgredita. Importante \u00e8 anche la contaminazione tra generi, con film ibridi o con il prestito di modelli, ambientazioni, stili di recitazione, ecc. Un film come \"Guerre stellari\", di genere fantascientifico, all'epoca fece parlare di western per le modalit\u00e0 di recitazione e per i rapporti tra i personaggi (gli alieni come nuovi indiani).\nGradualmente negli anni trenta le Majors di Hollywood iniziarono una differenziazione specializzandosi per generi: la Rko produceva molti musical, la Universal molti horror, ecc. Ci\u00f2 era facilitato anche dai lunghi contratti (in genere settennali) che legavano registi, attori e autori."}
{"id": "2154161", "revid": "767487", "url": "https://it.wikipedia.org/wiki?curid=2154161", "title": "Il vendicatore nero", "text": "Il vendicatore nero (\"The Dark Avenger\") \u00e8 un film del 1955, diretto dal regista Henry Levin. Michael Hordern, che interpreta il padre di Errol Flynn, era pi\u00f9 giovane di lui di due anni.\nTrama.\nLa storia narra di come il principe (definito principe nero) del Galles Edoardo riesce a liberare la sua fidanzata dai nemici francesi."}
{"id": "2154165", "revid": "1573940", "url": "https://it.wikipedia.org/wiki?curid=2154165", "title": "Charadrius vociferus", "text": "Il corriere americano (Charadrius vociferus, ) \u00e8 un uccello della famiglia Charadriidae.\nDescrizione.\nGli adulti hanno ali e groppone marroni, ventre bianco e petto altrettanto bianco, alternato da due o pi\u00f9 bande nere. La groppa posteriore \u00e8 colorata di un arancione-rossiccio. Vertice e nuca sono marroni, con fronte bianca. Hanno inoltre un anello oculare rosso-arancio.\nI giovani hanno una colorazione praticamente identica agli adulti, e sono in grado di muoversi agilmente fin dalla nascita.\nBiologia.\nSono uccelli migratori nelle aree a nord, e svernano non pi\u00f9 a Sud della punta Nord del Sud America. Sono rari uccelli di passaggio nell'Ovest Europa, solitamente sul finire dell'anno.\nRiproduzione.\nIl nido \u00e8 una semplice depressione nel suolo, sfrangiato da qualche pietra e pezzetti d'erba. Tuttavia, esso \u00e8 ben camuffato, rappresentando bene i suoi dintorni, e le uova sono facilmente confondibili con dei sassolini.\nEssi usano molto spesso un metodo di distrazione per allontanare possibili predatori dal nido. Questo consiste nel camminare lontano dal nido, tenendo l'ala in una posizione tale da simulare una ferita ed emettendo un suono che indichi dolore. Il predatore viene quindi attirato da una presumibilmente facile preda: nel caso in cui l'uccello non riesca ad attirare il predatore nella sua direzione, si avviciner\u00e0 allo stesso aumentando il tono del proprio richiamo, ripetendo il gesto fino a che il predatore non sar\u00e0 lontano dal nido, volando altrove solo a quel punto.\nAlimentazione.\nCos\u00ec come molti altri trampolieri, i corrieri americani sono uccelli precoci che sono in grado di vedere e cibarsi autonomamente fin da poco dopo la schiusa.\nCercani il loro cibo, prevalentemente insetti, in campi, sponde e piccole paludi.\nDistribuzione e habitat.\nQuesto uccello vive in tutto il Nord e Centro America, e nel Sudamerica settentrionale e occidentale. \u00c8 di passo in Groenlandia, Brasile, Guyana, nei Caraibi orientali e in Europa occidentale, dalla Norvegia al Portogallo, ma anche in Ungheria e Svizzera.\nNonostante il corriere americano sia considerato un uccello costiero, la specie vive spesso molto distante da grandi specchi d'acqua. Si ritrovano esemplari in habitat erbosi come campi, prati e pascoli. La loro abilit\u00e0 nello sfruttare una grande variet\u00e0 di ambienti, dall'agricolo al semiurbano, ha fatto s\u00ec che fossero comuni e diffusi nel loro areale.\nTassonomia.\n\"Charadrius vociferus\" ha tre sottospecie:"}
{"id": "2154166", "revid": "2730", "url": "https://it.wikipedia.org/wiki?curid=2154166", "title": "Ferrovia Sotterranea", "text": "La ferrovia sotterranea (in lingua inglese: \"Underground Railroad\") era una rete informale di itinerari segreti e luoghi sicuri utilizzati dal XIX secolo dagli schiavi afroamericani negli Stati Uniti d'America, per fuggire negli \"Stati liberi\" e in Canada con l'aiuto degli abolizionisti, solidali con la loro causa. Altri percorsi conducevano in Messico od addirittura oltreoceano. Il termine veniva applicato anche agli abolizionisti che aiutavano i fuggitivi.\nStoria.\nLa Ferrovia Sotterranea raggiunse il suo apice tra il 1810 e il 1850, con oltre 30.000 persone fuggite dalla schiavit\u00f9 (soprattutto in Canada), anche se, stando ai dati dell'US Census, risultavano essere solamente 6.000. Tra le prime attivit\u00e0 degli abolizionisti ci fu l'organizzazione, chiamata Underground Railroad, che si prefiggeva di dare aiuto agli schiavi che volevano fuggire.\nQuello di aiutare gli schiavi fuggitivi non era una novit\u00e0 in quanto, fin dal XVII secolo, specialmente tra i quaccheri, vi furono persone che favorirono la fuga di schiavi. Fu per\u00f2 solo alla fine del XVIII secolo che gruppi di persone elaborarono dei veri e propri piani con percorsi prestabiliti, luoghi di riposo, guide e mezzi di trasporto.\nDurante le fughe notturne, i fuggiaschi si orientavano con la stella polare o attraverso percorsi d'acqua e, quando si faceva giorno, venivano fatti nascondere nelle \"stazioni\" per riposare, avere acqua e cibo e ricevere le indicazioni necessarie per il proseguimento del viaggio.\nDal Sud le varie \"strade\" conducevano a Nord, le cui stazioni principali furono l'Ohio, la Pennsylvania, il New Jersey, New York e il Canada, soprattutto dopo che nel 1850 venne approvata la Fugitive Slave Law, che esigeva la restituzione anche negli stati del Nord degli schiavi fuggiti. Nei piani erano previsti anche il travestimento e l'uso di codici per comunicare. Capitava cos\u00ec che i mulatti fingessero di essere bianchi e le donne si travestissero da uomini mentre i messaggi, trasmessi in un codice molto complesso, formavano una rete di comunicazione, detto \"grapevine telegraph\", che, passando di stazione in stazione, informava dell'arrivo dei fuggitivi. \nIl ruolo delle canzoni.\nL'operazione Ferrovia Sotterranea era ben pianificata e i fuggiaschi ricevevano istruzioni dettagliate riguardo alla modalit\u00e0 della partenza. Un ruolo importante lo assumevano le canzoni, il cui scopo era quello di informare gli schiavi che stava arrivando la \"guida\" che li avrebbe portati in salvo. Molte persone si prestarono a condurre lontano dalle piantagioni interi gruppi fingendosi commercianti di schiavi. \nNel 1835, in seguito ad un piano di fuga fallito, Frederick Douglass scrisse, a proposito delle canzoni che cantava prima della fuga con i suoi compagni: \"\"Talvolta eravamo molto ottimisti, cantando inni ed esclamando allegramente, con un tono trionfante come se avessimo gi\u00e0 raggiunto una terra di libert\u00e0 e sicurezza. Un osservatore attento avrebbe potuto notare nel nostro canto ripetuto\"\n\"qualcosa pi\u00f9 di una speranza di raggiungere il paradiso. Intendevamo raggiungere il Nord - e il Nord era la nostra Canaan\"\".\nTra le principali guide dell'organizzazione ci fu una ex schiava, Harriet Tubman, soprannominata \"il Mos\u00e8 nero della sua razza\". La Tubman, che a sua volta era riuscita a liberarsi dalla schiavit\u00f9, aiutava altri schiavi a fuggire e, come scrive Sarah Bradfort,\nusava una particolare canzone per avvertirli del suo arrivo e prepararsi alla partenza.\nVi erano poi canzoni consolatorie per coloro che non ce l'avevano fatta e canzoni per segnalare stare allerta. Altre avevano funzione di mappa, come la famosa \"Follow the Drinkin' Gourd\", che suggerivano ai fuggiaschi di seguire sempre l'Orsa Maggiore. Accanto ai canti \u00e8 probabile che si aggiungessero, quando c'erano dei contrattempi, dei versi parodistici per comunicare dei cambi di stazioni di incontro e dei tempi di partenza.\nMemoria storica.\nPurtroppo, dal momento che se il piano fosse stato scoperto le conseguenze sarebbero state molto gravi, la documentazione riguardante la \"Ferrovia Sotterranea\" venne quasi del tutto distrutta e molte delle notizie sono solo ipotesi. Alcuni episodi legati a questo periodo sono stati narrati da Harriet Beecher Stowe nel suo romanzo \"La capanna dello zio Tom\" e un'evocazione romanzata \u00e8 fornita nel romanzo premio Pulitzer \"La ferrovia sotterranea\", di Colson Whitehead (2016)."}
{"id": "2154173", "revid": "767487", "url": "https://it.wikipedia.org/wiki?curid=2154173", "title": "Frankenstein e il mostro dell'inferno", "text": "Frankenstein e il mostro dell'inferno (\"Frankenstein and the Monster from Hell\") \u00e8 un film del 1974 diretto da Terence Fisher.\nConosciuto anche con il titolo La creatura di Frankenstein, \u00e8 l'ultimo film della Hammer Film Productions dedicato al personaggio di Frankenstein ed \u00e8 anche l'ultima pellicola in assoluto di Fisher.\nTrama.\nNel manicomio di Carlsbad, il barone Victor Frankenstein, alias Carl Victor, ed il giovane dottore Simon Helder compiono un esperimento trapiantando nel cranio di un criminale psicopatico il cervello di un medico.\nDistribuzione.\nProdotto nel 1972, il film usc\u00ec nelle sale due anni dopo senza successo."}
{"id": "2154176", "revid": "767487", "url": "https://it.wikipedia.org/wiki?curid=2154176", "title": "\u00bf\u00a1Revoluci\u00f3n!?", "text": "\u00bf\u00a1Revoluci\u00f3n!? \u00e8 un documentario politico del 2006 diretto dal giornalista e regista del Qu\u00e9bec Charles Gervais. Analizza la rivoluzione fatta dal presidente del Venezuela Hugo Ch\u00e1vez. Il film venne prodotto da T\u00e9l\u00e9-Qu\u00e9bec, la tv di stato del governo di questa regione canadese.\nIn quanto parte del festival del cinema di Montr\u00e9al, una prima visione ebbe luogo il 10 novembre 2006 al Cin\u00e9ma ONF. La prima ufficiale per\u00f2 avvenne l'8 dicembre, al Cin\u00e9ma Ex-Centris, sempre a Montr\u00e9al. Questa versione mostrava i dialoghi originali in spagnolo, con narrazione anche in francese."}
{"id": "2154178", "revid": "1451528", "url": "https://it.wikipedia.org/wiki?curid=2154178", "title": "Raffiuoli", "text": "I raffiuoli, o, in maniera italianizzata, raffioli, sono dolci natalizi tipici della tradizione della cucina napoletana. Sono fatti di una pasta simile al pan di Spagna e ricoperti di una glassa bianca a base di zucchero. Hanno forma ellittica.\nI raffiuoli, sono spesso venduti, nella tradizione napoletana, insieme a mustaccioli, roccoc\u00f2 e susamielli.\nQuesto dolce deve il suo nome ai ravioli di pasta fresca tipici del Nord Italia, infatti fu proprio a loro che nel Settecento, le monache benedettine del monastero di San Gregorio Armeno, si ispirarono, dando vita a questo \"raviolo\" dolce."}
{"id": "2154185", "revid": "767487", "url": "https://it.wikipedia.org/wiki?curid=2154185", "title": "La battaglia di Rio della Plata", "text": "La battaglia di Rio della Plata (\"The Battle of the River Plate\") \u00e8 un film del 1956 diretto da Michael Powell ed Emeric Pressburger.\nI due registi sono anche produttori e sceneggiatori del film che venne candidato a tre Premi BAFTA, tra cui quello per il miglior film britannico.\nTrama.\nSubito dopo l'inizio della seconda guerra mondiale la corazzata tascabile tedesca \"Admiral Graf Spee\" opera nell'oceano Atlantico, con l'appoggio della nave ausiliaria \"Altmark\", come nave corsara ma, il 13 dicembre 1939, viene coinvolta nell'omonima battaglia navale da tre incrociatori britannici: l'HMNZS \"Achilles\", l'HMS \"Ajax\" e l'HMS \"Exeter\". Danneggiata, riparer\u00e0 nel porto di Montevideo, autoaffondandosi quattro giorni dopo nell'estuario del R\u00edo de la Plata.\nProduzione.\nNei titoli di testa del film sono accreditati non solo gli attori, ma anche le navi utilizzate per le riprese: l'US Heavy Cruiser \"Salem\" \"interpreta\" la corazzata tascabile tedesca \"Admiral Graf Spee\" (autoaffondata nel 1939), la HMS \"Sheffield\" \"interpreta\" la HMS \"Ajax\" (demolita nel 1949) e la HMS Jamaica \"interpreta\" la HMS Exeter (affondata nel 1942), mentre per HMNZS \"Achilles\" e HMS \"Cumberland\" fu possibile utilizzare nel \"ruolo di s\u00e9 stesse\" le navi originali, all'epoca ancora esistenti (la prima rinominata INS \"Delhi\", in servizio per la Indian Navy, la seconda demolita solo pochi anni dopo, nel 1959)."}
{"id": "2154186", "revid": "4252", "url": "https://it.wikipedia.org/wiki?curid=2154186", "title": "Nimue", "text": ""}
{"id": "2154191", "revid": "1568601", "url": "https://it.wikipedia.org/wiki?curid=2154191", "title": "Ghiacciaio del Morteratsch", "text": "Il ghiacciaio del Morteratsch (in tedesco \"Morteratschgletscher\") \u00e8 il pi\u00f9 grande ghiacciaio del massiccio del Bernina in Svizzera.\nDescrizione.\nIl ghiacciaio \u00e8 di tipo vallivo, la zona di accumulo si trova tra le vette del Piz Morteratsch, Pizzo Bernina, Crast' Ag\u00fczza, Piz Argient, Piz Zup\u00f2 e Pizzo Bellavista. \nLa lunghezza del ghiacciaio \u00e8 di circa sette chilometri e durante il suo tragitto scende di circa 2000 metri. Durante il suo tragitto viene alimentato dal Ghiacciaio del Pers. L'acqua che proviene dal ghiacciaio confluisce nell'Ova da Bernina che a sua volta \u00e8 un affluente nell'Inn. \nNel 2017 \u00e8 stata inaugurata la nuova centrale idroelettrica.\nTurismo.\nAi suoi margini occidentali sorge il rifugio Bovalh\u00fctte, a 2.495 m s.l.m. La ferrovia del Bernina (con la stazione di Morteratsch) conduce i turisti ai piedi del ghiacciaio.\nLeggende.\nIl ghiacciaio ha ispirato una colorita leggenda, che fa derivare il suo nome dalla morte del pastore Erattsch e del suo infelice amore."}
{"id": "2154198", "revid": "24443", "url": "https://it.wikipedia.org/wiki?curid=2154198", "title": "Ghiacciaio di Morteratsch", "text": ""}
{"id": "2154201", "revid": "1543377", "url": "https://it.wikipedia.org/wiki?curid=2154201", "title": "\u00a1A Luchar!", "text": "\u00a1A Luchar! \u00e8 stato un movimento politico colombiano, formato da vari sindacalisti progressisti e movimenti sociali.\nOrigini.\nCon il lancio della politica del dialogo del governo di Belisario Betancur nel 1984, numerosi movimenti clandestini di sinistra iniziarono a considerare la possibilit\u00e0 di realizzare organizzazioni politiche legali. Con le lotte sociali nel nord-est del Paese, i lavoratori del settore petrolifero si ribellarono ad Arauca e con la crescita della leadership del prete spagnolo Manuel P\u00e9rez nel movimento, l'Esercito di Liberazione Nazionale (ELN) inizi\u00f2 ad orientarsi in termini non violenti.\n\"\u00a1A Luchar!\" emerse da un lungo processo di discussioni e cooperazione fra tre tendenze della sinistra colombiana: ELN, Partito rivoluzionario dei lavoratori (PRT) e il Movimento rivoluzionario di integrazione - Patria libera (MIR-\"Patria Libre\"). Le tre correnti iniziarono a cooperare nel 1984. L'anno dopo \"\u00a1A Luchar!\" fu fondata ad un incontro di commemorazione di Jos\u00e9 Antonio Galan: il 16 marzo-17 marzo 1985. Nella sua fase iniziale di organizzazione \"\u00a1A Luchar!\" mobilit\u00f2 uno sciopero il 20 giugno contro le politiche di liberalizzazione del governo e per i negoziati di pace. Comunque la costruzione di \"\u00a1A Luchar!\" aggrav\u00f2 la divisione fra la corrente politica e militare dentro ad ELN.\nIl congresso del 1986.\nIl movimento tenne il suo primo congresso nel teatro dedicato a Jorge Elicier Gaitan a Bogot\u00e0, 28 giugno-30 giugno 1986. L'organizzazione era composta da:\ne altri gruppo, per un totale di 850 delegati e 1000-1500 osservatori.\nNelson Berr\u00edo fu il leader principale di\n\"\u00a1A Luchar!\".\nCos\u00ec come Unione patriottica, \u00a1A Luchar! divenne un bersaglio per i paramilitari e molti suoi componenti furono assassinati."}
{"id": "2154202", "revid": "21089200", "url": "https://it.wikipedia.org/wiki?curid=2154202", "title": "Elettrometro a quadrante", "text": ""}
{"id": "2154207", "revid": "767487", "url": "https://it.wikipedia.org/wiki?curid=2154207", "title": "Distruggete Frankenstein!", "text": "Distruggete Frankenstein! (\"Frankenstein Must Be Destroyed\") \u00e8 un film del 1969 diretto da Terence Fisher.\nSi tratta del quinto film della Hammer (quarto diretto da Fisher) incentrato sulla figura del Dr. Frankenstein, che, in questa pellicola, acquista definitivamente un'immagine fortemente negativa.\nTrama.\nRicercato dalla polizia, il Barone Victor Frankenstein si stabilisce nella pensione gestita dalla bella Anna Spengler, fidanzata del giovane dottor Karl Holst, impiegato presso il manicomio locale. Frankenstein scopre che Karl sottrae dall'infermeria della struttura della cocaina per curare la madre malata e decide di ricattarlo costringendo la coppia ad aiutarlo nei suoi folli esperimenti. Egli decide di far evadere dal manicomio il dottor Brandt, uno scienziato diventato demente che aveva elaborato delle teorie simili alle sue. Durante la fuga, Brandt ha un attacco di cuore che lo lascia in fin di vita, e per salvare il cervello del luminare, Frankenstein lo trapianta in un altro corpo (quello del direttore del manicomio), ma la creatura fugge e cerca di vendicarsi.\nProduzione.\nLa scena dove Frankenstein violenta Anna fu imposta dalla produzione e venne girata nonostante le proteste da parte sia di Peter Cushing che di Veronica Carlson, cos\u00ec come del regista Terence Fisher, tutti concordi nel pensare che un comportamento brutale del genere non si adattasse per nulla al personaggio del barone Frankenstein.\nLa scena, comunque molto casta, non era presente nel copione originale e venne aggiunta solo dietro insistenza del dirigente della Hammer James Carreras, il quale pensava che una scena \"pruriginosa\" avrebbe aiutato il film sul mercato statunitense. Ci\u00f2 spiega perch\u00e9 nel proseguimento del film non ci sia menzione dello stupro n\u00e9 da parte di Anna n\u00e9 da parte di Frankenstein.\nVersione \"gallese\".\nAlla met\u00e0 degli anni settanta, il canale televisivo gallese HTV Cymru/Wales, trasmise una versione del film doppiata in lingua gallese intitolata \"Rhaid Dinistrio Frankenstein\", traduzione pi\u00f9 o meno letterale del titolo inglese. Questo fu uno degli unici tre film ad essere stati doppiati in brittonico."}
{"id": "2154209", "revid": "1305772", "url": "https://it.wikipedia.org/wiki?curid=2154209", "title": "Top Spin 3", "text": "Top Spin 3 \u00e8 un videogioco di tennis targato 2K Sports, disponibile per Xbox 360, PlayStation 3, Wii e Nintendo DS.\nModalit\u00e0 di gioco.\nA differenza dei rivali Virtua Tennis 3 e Smash Court Tennis 3, \"Top Spin 3\" si propone, come fatto nei due precedenti titoli, la sfida di creare un simulatore tennistico quanto pi\u00f9 simile a un match reale. Il gameplay, infatti, \u00e8 molto complesso ma, una volta padroneggiato, riesce a dare l'impressione di vedere una partita di tennis reale.\nLe modalit\u00e0 di gioco del titolo 2K Sports sono: Carriera, Amichevole e Torneo.\nCarriera: questa modalit\u00e0 permette di creare, attraverso l'editor, un proprio alter ego virtuale con il quale ci si potr\u00e0 cimentare in diverse stagioni, suddivise nelle categorie \"Sfidante\", \"Dilettante\", \"Juniores\", \"Pro\" e \"Leggenda\". Nelle categorie \"Sfidante\" e \"Dilettante\" si dovranno semplicemente sconfiggere tennisti di basso livello in match tie-break e una volta raggiunto il grado \"Juniores\" sar\u00e0 possibile partecipare a tornei regionali o continentali. In questa modalit\u00e0 \u00e8 possibile una personalizzazione del tennista anche a livello tecnico in quanto, vincendo (e talvolta perdendo) i match, saranno attribuiti dei punti esperienza spendibili per migliorare uno degli otto parametri del giocatore: \"Dritto\", \"Rovescio\", \"Vol\u00e9e\", \"Servizio\", \"Risposta\", \"Potenza\", \"Velocit\u00e0\" ed \"Energia\".\nAmichevole: con questa modalit\u00e0 \u00e8 possibile scegliere uno dei tennisti e giocare contro un altro. Si pu\u00f2 giocare il singolo e il doppio, ognuno giocabile con uno, due, tre o quattro giocatori sulla stessa console.\nTorneo: \u00e8 possibile scegliere uno fra i 24 tornei disponibili. Questi tornei esistono tutti nelle competizioni reali eccetto uno: il \"Dublin Open\" (inserito per sostituire il mancante Torneo di Wimbledon).\nGiocatori.\nCome gli altri titoli tennistici, neanche in Top Spin 3 \u00e8 presente un grande parco di tennisti giocabili, eccone l'elenco:\nGiocatori ATP\nGiocatori WTA\nLegends\nInnovazioni.\nCome gi\u00e0 detto \"Top Spin 3\" cerca di ricreare un match tennistico. Per fare questo \u00e8 stata immessa una nuova caratteristica: l'\"Energia\". Con il passare dell'incontro, i tennisti cominceranno a stancarsi e cos\u00ec l'efficacia dei colpi andr\u00e0 diminuendo. L'\"Energia\" del tennista caler\u00e0 in modo diverso a seconda della velocit\u00e0 con cui si muove e addirittura se si muove al sole o all'ombra.\nAccoglienza.\nLa rivista \"Play Generation\" lo classific\u00f2 come il sesto miglior gioco di sport del 2008. La stessa testata diede alla versione per PlayStation 3 un punteggio di 90/100, trovandolo un gioco di tennis esigente e realistico, con un quadro tecnico eccellente e lo spettro di opzioni di modalit\u00e0 pi\u00f9 che abbandonante."}
{"id": "2154212", "revid": "287204", "url": "https://it.wikipedia.org/wiki?curid=2154212", "title": "Charadrius melodus", "text": "Il corriere canoro (Charadrius melodus, Ord 1824) \u00e8 un uccello della famiglia dei Charadriidae.\nSistematica.\n\"Charadrius melodus\" ha due sottospecie:\nDistribuzione e habitat.\nQuesto uccello nidifica in Canada e Stati Uniti d'America, in particolare lungo la costa atlantica, nelle Grandi Pianure, nella regione dei Grandi Laghi e su Saint-Pierre e Miquelon. In inverno si sposta a sud, dalla zona della Carolina del Nord - Carolina del Sud allo stato di Tamaulipas in Messico, e nei Caraibi (Cuba, Bahamas, Turks e Caicos). Si sono avuti altri avvistamenti anche su molte isole caribiche e nello stato di Sonora. \u00c8 di passo su Antigua e Barbuda, Saint Kitts e Nevis, Saint Vincent e Grenadine e in Ecuador."}
{"id": "2154214", "revid": "767487", "url": "https://it.wikipedia.org/wiki?curid=2154214", "title": "Air Bud - Campione a quattro zampe", "text": "Air Bud - Campione a quattro zampe (\"Air Bud\") \u00e8 un film del 1997, diretto da Charles Martin Smith.\nTrama.\nLa storia \u00e8 ambientata nella cittadina di Farnfield e inizia con il clown Norman Snively e il suo cane che si recano in una casa, dove una famiglia sta festeggiando un compleanno. I numeri del clown non divertono gli spettatori, mentre tutt'altro effetto sortisce il cane con il suo prendere al volo le palle tirate dal clown. Tuttavia, durante il numero finale, il clown fa un disastro, distruggendo la torta di compleanno. Viene sbattuto fuori di casa, ma lui incolpa il suo cane e, brandendo un giornale, gli annuncia che lo porter\u00e0 al canile. Durante il tragitto, la gabbia in cui \u00e8 chiuso il cane cade dal retro del pick-up di Snively, e viene urtata dalla macchina della signora Framn, in cui viaggiano anche Josh, ragazzo di 13 anni (protagonista umano della storia) e la sua sorellina; il cane pu\u00f2 cos\u00ec uscire dalla gabbia. Nel frattempo Josh, appassionato di basket, appena traslocato a Farnfield, ha difficolt\u00e0 ad abituarsi sia alla sua nuova casa che alla sua nuova scuola, e sente sempre molta nostalgia per il padre scomparso. Un giorno Josh, pi\u00f9 triste del solito, si reca in un campo di basket nei pressi di un'abbandonata chiesa, e inizia a giocare con la sua palla, ma ad un certo punto quest'ultima gli sfugge e viene presa dal cane (che verr\u00e0 in seguito chiamato Buddy dal ragazzo): \u00e8 l'inizio di una fantastica amicizia tra i due. Le giornate trascorrono con Josh sempre pi\u00f9 affezionato a Buddy e in conflitto con la madre, che non vuole tenerlo in casa nonostante Josh desideri il contrario. Tuttavia, durante le vacanze di Natale, la madre di Josh, vedendo la felicit\u00e0 del figlio quando quest'ultimo \u00e8 in compagnia del cane, inizia ad affezionarvisi, e ci\u00f2 la porta a cambiare idea e a permettere al figlio di tenerlo in casa. Nel mentre, Josh entra nella squadra di basket della scuola, prima come assistente degli allenamenti, poi come giocatore dopo aver superato un provino: tuttavia, inizialmente, le cose per lui e la squadra non si mettono bene a causa dei metodi troppi duri del coach e della tendenza di un giocatore, di nome Larry, ad accentrare troppo su di s\u00e9 il gioco e a snobbare i compagni. Durante una giornata nel campo, Josh vede Buddy fare canestro \"tirando\" la palla col suo naso; questa diventer\u00e0 la loro giocata segreta. Tuttavia il segreto viene rivelato durante una partita nella quale Buddy, in cerca di Josh, entra in campo e, dopo aver scatenato confusione in campo e ilarit\u00e0 sugli spalti, ripete la stessa giocata, rendendo tutti gli spettatori increduli. Qui avvengono molti cambiamenti: Buddy diventa la mascotte della squadra, la giocata viene ripetuta all'intervallo di ogni partita e l'allenatore cambia, con Arthur Chaney, Campione NBA con i New York Knicks nel 1956, che subentra. Ne traggono tutti giovamento (soprattutto Josh, che aveva proposto il nuovo allenatore alla preside), tranne Larry e il padre, che cambiano scuola e squadra. I Timberwolves (nome della squadra) inanellano vittorie su vittorie, giungendo alla finale per vincere il campionato; sfortunatamente proprio in questo momento il signor Snively, dopo aver visto la giocata di Josh e Buddy in TV, capisce di poter guadagnare molto grazie al cane e se lo riprende con la forza, noncurante dei tentativi di Josh e della madre di impedirglielo. Qualche giorno dopo Josh si introduce in casa del clown e si riprende il cane dopo un inseguimento in cui il pick-up del giocoliere perde tutti i pezzi, nel vero senso della parola, ma \u00e8 costretto a lasciarlo andare per evitare che Snively possa riprenderselo. La finale del torneo (contro i Warriors, nuova squadra di Larry) inizialmente si mette male, ma la ricomparsa sulla scena di Buddy rid\u00e0 coraggio ai Timberwolves, che, grazie al duo Josh-Buddy, rimontano e vincono la partita con una tripla allo scadere proprio di Josh. Proprio sul pi\u00f9 bello, Snively prova ad esibire i documenti per potersi riprendere il cane, ma il caso finisce in tribunale poich\u00e9 i documenti, durante il precedente inseguimento, si sono bagnati e strappati a causa dell'acqua. L'udienza \u00e8 tenuta da un anziano giudice, alquanto infastidito dal dover occuparsi di un argomento veniale come pu\u00f2 sembrarlo l'affidamento di un cane, senza contare del fatto che chiaramente, senza documenti, non \u00e8 possibile stabilire chi sia il vero padrone. Da un lato i Framn ammettono che il cane prima apparteneva a Snively, dall'altra l'intera citt\u00e0 pu\u00f2 testimoniare come questi a Buddy non piaccia affatto. A salvare la situazione \u00e8 l'intervento di Chaney, di cui il giudice si rivela essere un fan accanito, che propone di far scegliere a Buddy stesso con chi voglia stare: la scelta \u00e8 chiara e la causa viene vinta dai Framn, che possono cos\u00ec riabbracciare Buddy.\nSeguiti.\nDi questo film esistono molti seguiti:"}
{"id": "2154216", "revid": "2086023", "url": "https://it.wikipedia.org/wiki?curid=2154216", "title": "Confraternita dei mutanti malvagi", "text": "La Confraternita dei mutanti malvagi (\"Brotherhood of Evil Mutants\") \u00e8 un gruppo di personaggi dei fumetti, creato da Stan Lee (trama e sceneggiatura) e Jack Kirby (trama e disegni) nel 1964, pubblicato della Marvel Comics. Sono supercriminali devoti all'ideale del predominio dell'Homo Superior sui normali esseri umani, avversari degli X-Men, che appaiono la prima volta su \"X-Men\" (prima serie) n. 4 (marzo 1964).\nL'ideologia del gruppo cos\u00ec come la sua composizione \u00e8 variata negli anni arrivando dalla dominazione del mondo ad atti terroristici contro figure-chiave nella lotta contro il razzismo verso i mutanti. Visti come i principali oppositori degli X-Men sia per ideali che come mezzi per raggiungerli (non disdegnano l'omicidio qualora sia necessario), i due gruppi sono spesso stati alleati per fronteggiare minacce comuni. Sono conosciuti anche come Confraternita oppure come Confraternita dei mutanti.\nLa Confraternita originale fu fondata da Magneto nei lontani anni sessanta, anche se al giorno d'oggi la maggior parte dei membri sono morti o dispersi per il globo. Negli anni ottanta, una nuova Confraternita vide la luce ad opera di Mystica, mentre negli anni novanta venne rifondata e guidata da Toad.\nStoria del gruppo.\nConfraternita di Magneto.\nSopravvissuto all'olocausto nazista, Magneto decise di creare un team di mutanti per riuscire nell'impresa di dominare il mondo insieme a Quicksilver, capace di correre ad elevate velocit\u00e0, Scarlet, capace di mutare i campi probabilistici, Toad, eccellente saltatore e Mastermind, capace di creare illusioni realistiche in grado di ingannare tutti e cinque i sensi. Quicksilver e Scarlet, oltre ad essere gemelli erano anche figli dello stesso Magneto e che dopo diversi scontri con gli X-Men, decisero di abbandonare la Confraternita e di unirsi ai Vendicatori. Dopo il fallimento della prima, Magneto ricre\u00f2 altre tre volte il gruppo includendo soggetti come Blob e Unus l'intoccabile e rinominandolo prima \"Mutant Force\" e poi \"Resistenza\".\nMystica: primo tentativo.\nLa terrorista mutante Mystica organizz\u00f2 pi\u00f9 tardi la propria Confraternita associandosi ad elementi quali il pirocineta Pyro, Blob, Valanga, la veggente cieca Destiny; il gruppo tent\u00f2 di uccidere il senatore Kelly durante un attentato, che, se portato a termine con successo avrebbe fatto s\u00ec che il mondo si trasformasse e diventasse la realt\u00e0 distopica descritta in Giorni di un futuro passato, tuttavia il supergruppo di mutanti riusc\u00ec a sconfiggere la confraternita prima che questa portasse a termine l'attentato. Il gruppo cont\u00f2 tra le sue file per un breve periodo la X-Men Rogue. Questa formazione divenne col tempo il nucleo del team governativo Freedom Force, prima conosciuto come X-Factor. All'interno di Freedom Force, Mystica aggiunse nuovi elementi come Spirale e Donna Ragno. Il gruppo, dopo essersi alleato varie volte sia con i Vendicatori che con gli X-Men, venne infine sciolto dopo la morte di Destiny, l'abbandono di Blob e Pyro in Iraq e la presunta scomparsa di Mystica.\nConfraternita di Toad.\nPi\u00f9 tardi fu Toad a ricostruire la propria Confraternita, includendo Blob, Pyro, Phantazia, capace di distruggere macchine e superpoteri, e l'umanoide vampiro Sauron, con il solo scopo di arrecare distruzione ai team di X-Men. Tuttavia fu infine sconfitta dall'alleanza fra X-Force, X-Factor, Uomo Ragno, Sleepwalker e Darkhawk.\nConfraternita di Bestia Nera.\nHavok fu leader della breve Confraternita, che si cre\u00f2 a seguito del suo crollo nervoso, assieme a Bestia Nera, Fatale, Aurora, Ever e X-Man. Questa incarnazione venne sciolta dopo l'abbandono di Havok e Bestia Nera.\nConfraternita del Professor X.\nQuesta nuova incarnazione contava fra le sue fila oltre ai nuovi membri Mimo e Post, la vecchia guardia composta da Blob e Toad. Essi aiutarono Charles Xavier ad evadere di prigione e combatterono a fianco degli X-Men contro l'animato Cerebro. Subito dopo questi avvenimenti, la Confraternita venne sciolta.\nMystica: secondo tentativo.\nMystica rifond\u00f2 la sua Confraternita con l'aiuto di Sabretooth, Mastermind II, Super Sabre e Commando. L'obiettivo di questa incarnazione prima del suo smantellamento era quello di uccidere la scienziata Moira MacTaggart.\nMystica: terzo tentativo.\nQuesta Confraternita guidata nuovamente da Mystica contava fra le sue fila Mastermind II, Valanga e Fornace, e come suo principale obiettivo aveva quello di demolire l'agenzia X-Corp fondata da Banshee.\nConfraternita di Xorn.\nUna nuova Confraternita fu messa insieme dall'X-Man Xorn, che non era altri che Magneto. Assieme agli studenti Becco, Angel Salvadore, Martha Johansson, Basilisco, Ernst, Esme e Toad, Magneto distrusse buona parte della citt\u00e0 di New York e ne uccise molti abitanti.\nConfraternita di Exodus.\nLa pi\u00f9 recente incarnazione della Confraternita fu guidata dal mutante Exodus e contava fra le sue fila Valanga, Sabretooth e i nuovi membri Black Tom Cassidy, Mammomax, Nocturne e il Fenomeno. Dopo l'omicidio del piccolo Sammy Pare per mano di Black Tom, la Confraternita mosse verso lo Xavier Institute dove fu sconfitta dal team di X-Men guidato da Havok e infine risucchiata all'interno del buco nero presente dentro la testa di Xorn.\nConfraternita di Sunspot.\nSulle pagine di \"Young X-Men\", Ciclope forma un gruppo di mutanti con lo scopo di eliminare la nuova incarnazione della Confraternita guidata da Sunspot comprendente Cannonball, Moonstar e Magma. Tuttavia, mentre gli X-Men sferrano il loro attacco alla sede del Club infernale, Ciclope viene smascherato, venendosi a scoprire che altri non \u00e8 se non il cyborg Donald Pierce.\nSorellanza della Regina Rossa.\nQuesta particolare incarnazione del gruppo \u00e8 formata solamente da donne. Fu messa insieme dalla Regina Rossa ovvero da una rediviva Madelyne Pryor ed \u00e8 composta da Martinique Jason, Chimera, Lady Mastermind e le non mutanti Spirale e Lady Deathstrike. In cambio della collaborazione delle appartenenti alla Sorellanza, Madelyne promette di resuscitare un loro caro. Dopo aver scoperto che la Regina non \u00e8 altro che un fantasma psichico pieno d'odio e risentimento verso gli X-Men e Ciclope, la Sorellanza cattura Psylocke e ne riporta la psiche nel corpo originale, condizionandola fino a farne una fedele adepta prima di assalire le Graymalkin Industries, con lo scopo di rubare una ciocca dei capelli di Jean Grey. I capelli di Jean Grey sono usati per raggiungere il luogo dove \u00e8 sepolta, in cui si scontrano con gli X-Men e vengono sconfitte quando Madelyne viene disintegrata dal contatto con un corpo incapace di contenerne l'immenso potere. Una volta riacquistato il pieno controllo della propria mente, Psylocke torna nel corpo asiatico di Kwannon e si riunisce agli X-Men, mentre, grazie a Spirale, la Sorellanza riesce a fuggire.\nMistyca: quarto tentativo.\nMistyca crea una muova confraternita con Sabretooth, Lady Mastermind e il nuovo Silver Samurai per conquistare Madripoor e farne la nuova Isola mutante. Sull'isola verranno infatti molti mutanti tra cui Blob.\nAltre versioni.\nUltimate.\nLa versione Ultimate della Confraternita \u00e8 inizialmente formata da Scarlet, Quicksilver, Blob, Magneto, Toad, Sabretooth ed altri 500 membri, e rispetto alla versione originale, l'organizzazione cambia leggermente il nome in \"Confraternita della supremazia mutante\". In seguito alla presunta morte di Magneto fu sciolta per poi essere riformata da Quicksilver, e guidata dal redivivo Magneto. Tempo dopo, gli stessi Scarlet e Quicksilver lasciarono la Confraternita in seguito ai continui abusi del padre, che arruol\u00f2 Ciclope, abbandonato nella Terra selvaggia.\nLa Confraternita, ricomparsa nella mini-saga \"Polo Magnetico\", conta ora fra le sue fila Mystica, Forge e Longshot, che in questo universo \u00e8 un assassino ricercato. Dopo esser stati sconfitti ed essere stati messi in fuga, tornarono brevemente in scena nella mini-saga \"Conseguenze\", e poi in Ultimates 3. In seguito, sono i principali antagonisti del crossover Ultimatum, in cui Magneto, per vendicare la morte di Scarlet, causa un'onda anomala che travolge New York. Al termine dell'evento, Blob, Longshot e lo stesso Signore del Magnetismo vengono uccisi. Le redini della Confraternita vengono quindi prese da Quicksilver, desideroso di vendicarsi di coloro che hanno ucciso il padre.\nL'era di Apocalisse.\nDurante la maxi-saga \"L'era di Apocalisse\", l'organizzazione cambia nome in \"Confraternita del caos\", si pone al servizio di Apocalisse, ed \u00e8 formata da Archlight, Box, Copycat, Spyne e Yeti.\nHouse of M.\nIn questa alterata realt\u00e0, la Confraternita \u00e8 guidata da John Proudstar e conta fra i suoi membri Frank Castle, Blob, Feral, Taskmaster, Valanga, Boom Boom e Misty Knight.\nAmalgam.\nLa Confraternita dei mutanti malvagi viene fusa con i Metal Men della DC Comics dando vita ai \"Magnetic Men\", esseri robotici con le caratteristiche dei mutanti al comando di Magneto.\nAltri media.\nTelevisione.\nLa Confraternita \u00e8 apparsa anche nella serie \"L'Uomo Ragno e i suoi fantastici amici\" del 1983, oltre che in tutte le serie televisive animate dedicate agli X-Men come \"L'audacia degli X-Men\" del 1989, \"Insuperabili X-Men\" degli anni '90, \"\" del 2003 e \"Wolverine e gli X-Men\" del 2008.\nCinema.\nNei film \"X-Men\", \"X-Men 2\" e \"X-Men - Conflitto finale\", il gruppo guidato da Magneto si chiama semplicemente \"Confraternita dei mutanti\": i membri non si autodefiniscono \"malvagi\", considerando piuttosto malvagi gli esseri umani che muovono loro guerra. All'interno della Confraternita nel primo film sono presenti solo Magneto, Mystica, Toad e Sabertooth; il loro piano \u00e8 usare una macchina ideata da Magneto per trasformare in mutanti tutti i leader mondiali riuniti ad un summit a New York per approvare la \"Legge per la Registrazione dei Mutanti\". Nel secondo film Magneto e Mystica stringono una tregua momentanea con gli X-Men per fermare William Stryker per poi fuggire con il loro nuovo membro Pyro. Nel terzo film Magneto forma una nuova confraternita per impedire la produzione della Cura al siero mutante (cura che viene somministrata anche a Mystica che perde i poteri). Erik recluta le rediviva Jean Grey nella quale si \u00e8 risvegliata la forza della Fenice; nelle sue fila si contano tra gli altri Pyro, Quill, Callisto, Arclight, Psylocke, Fenomeno e Uomo Multiplo.\nLa Confraternita appare anche nel film X-Men - L'inizio dove nel finale Magneto uccide Sebastian Shaw e recluta nella sua squadra i membri del suo Club Infernale, ovvero Emma Frost Azazel, Angel Salvadore e Janos Questad, insieme a Mystica."}
{"id": "2154219", "revid": "74173", "url": "https://it.wikipedia.org/wiki?curid=2154219", "title": "(S)-stilopina sintasi", "text": "La (S)-stilopina sintasi \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di una proteina eme-tiolata (\"P\"-450) che catalizza una reazione ossidativa che non incorpora ossigeno nel prodotto. Genera il secondo ponte metilenediossi della stilopina (alcaloide della protoberberina) mediante la chiusura dell'anello dei gruppi fenolici e metossi adiacenti della cheilantifolina."}
{"id": "2154221", "revid": "88740", "url": "https://it.wikipedia.org/wiki?curid=2154221", "title": "Elio", "text": "Lelio (dal greco \u1f25\u03bb\u03b9\u03bf\u03c2, \"h\u1e15lios\", \"sole\") \u00e8 l'elemento chimico della tavola periodica che ha come simbolo He e come numero atomico 2. \u00c8 un gas nobile incolore, inodore, insapore, non tossico e inerte. Si presenta come gas monoatomico, ci\u00f2 si spiega analizzando i diagrammi a energia OM per la molecola (fittizia) He2, infatti i due elettroni nell'OM di antilegame destabilizzano il legame al punto tale che questo non si forma.\nDopo l'idrogeno, \u00e8 il secondo elemento pi\u00f9 leggero e il secondo pi\u00f9 abbondante nell'universo osservabile, essendo presente in circa il 24% della massa totale elementare, che \u00e8 pi\u00f9 di 12 volte la massa di tutti gli elementi pi\u00f9 pesanti insieme: la sua abbondanza \u00e8 simile a questi dati sia nel Sole sia su Giove; ci\u00f2 \u00e8 dovuto all'altissima energia nucleare di legame (per nucleone) di elio-4 (4He) rispetto ai tre elementi successivi all'elio; questa energia di legame spiega anche perch\u00e9 \u00e8 un prodotto sia della fusione nucleare sia del decadimento radioattivo. La maggior parte dell'elio presente nell'universo \u00e8 l'elio-4, e si crede che si sia formato durante il Big Bang; grandi quantit\u00e0 di nuovo elio vengono continuamente create dalla fusione nucleare dell'idrogeno che avviene nelle stelle. Prende il nome dal dio greco del sole, \"Elio\".\n\u00c8 l'elemento con il pi\u00f9 basso punto di ebollizione fra tutti gli elementi. Pu\u00f2 solidificare solo se sottoposto ad altissime pressioni.\nIn forma liquida viene utilizzato nella criogenia (il suo maggiore uso singolo, che utilizza circa un quarto della produzione), in particolare nel raffreddamento dei magneti superconduttori, con la principale applicazione commerciale rappresentata dalle apparecchiature per la risonanza magnetica nucleare; altri utilizzi industriali dell'elio sono la pressurizzazione e lo spurgo dei gas, la creazione di un'atmosfera protettiva per la saldatura ad arco e per processi particolari come la crescita di cristalli di silicio; un uso minore \u00e8 quello di gas di sollevamento per palloni sonda e dirigibili oppure come gas nelle miscele per le immersioni di profondit\u00e0. Come con qualsiasi gas la cui densit\u00e0 sia diversa da quella dell'aria, inalando un piccolo volume di elio viene, temporaneamente, modificato il timbro e la qualit\u00e0 della voce umana. Nella ricerca scientifica, il comportamento delle due fasi fluide dell'elio-4 (elio I e l'elio II), \u00e8 importante per i ricercatori che studiano la meccanica quantistica (in particolare la propriet\u00e0 di superfluidit\u00e0) e per quelli che sperimentano alcuni fenomeni, come la superconduttivit\u00e0, e i prodotti della materia vicino allo zero assoluto.\nSulla Terra \u00e8 relativamente raro: 5,2 ppm (parti per milione) in volume nell'atmosfera. La maggior parte dell'elio terrestre presente oggi \u00e8 stato creato dal decadimento radioattivo naturale degli elementi radioattivi pesanti (torio e uranio, in particolare), in quanto le particelle alfa emesse da tali decadimenti sono composti da nuclei di elio-4. Questo elio radiogenico \u00e8 intrappolato nel gas naturale in grandi concentrazioni, circa del 7% in volume, da cui viene estratto commercialmente grazie a un processo di separazione a bassa temperatura chiamato distillazione frazionata. In passato, l'elio era ritenuto una risorsa terrestre non rinnovabile poich\u00e9 una volta rilasciato in atmosfera sfuggiva facilmente nello spazio. Tuttavia, studi recenti suggeriscono che l'elio prodotto in profondit\u00e0 nella terra dal decadimento radioattivo sia in grado di raccogliersi in riserve di gas naturale in dosi maggiori di quelle attese; in alcuni casi pu\u00f2 essere rilasciato dall'attivit\u00e0 vulcanica.\nStoria.\nL'elio fu scoperto dal francese Jules Janssen e dall'inglese Norman Lockyer, indipendentemente l'uno dall'altro, nel 1868. Entrambi stavano studiando la luce solare durante un'eclissi e, analizzandone lo spettro, trovarono la linea di emissione di un elemento sconosciuto. Edward Frankland conferm\u00f2 la scoperta di Janssen e propose che il nome dell'elemento ricordasse \"Helios\" il dio greco del sole, con l'aggiunta del suffisso \"-ium\" (in inglese), perch\u00e9 ci si aspettava che il nuovo elemento fosse un metallo. Nel 1881 Luigi Palmieri annunci\u00f2 di aver rivelato per la prima volta l'elio sulla Terra dalla sua linea spettrale D3, mentre eseguiva la sublimazione di un prodotto dell'eruzione del Vesuvio. In realt\u00e0 non port\u00f2 nell'immediato prove a sostegno della sua tesi e pi\u00f9 tardi, dopo che l'elio terrestre fu effettivamente scoperto, vari esperimenti dimostrarono l'impossibilit\u00e0 per Palmieri di aver trovato elio nelle modalit\u00e0 da lui descritte. L'elio dunque venne isolato da Sir William Ramsay nel 1895 dalla cleveite e definitivamente classificato come non metallo. I chimici svedesi Nils Langlet e Per Theodor Cleve, lavorando indipendentemente da Ramsay, riuscirono a isolare l'elio dalla cleveite all'incirca nello stesso periodo.\nNel 1907 Ernest Rutherford e Thomas Royds riuscirono a dimostrare che le particelle alfa sono nuclei di elio. Nel 1908 il fisico olandese Heike Kamerlingh Onnes produsse il primo elio liquido raffreddandolo a , un'impresa che gli valse il Premio Nobel. Nel 1926 un suo studente, Willem Hendrik Keesom, riusc\u00ec per primo a solidificare l'elio.\nCaratteristiche.\nA temperatura e pressione standard, l'elio esiste solo come gas monoatomico. Condensa solo in condizioni estreme.\nPossiede il pi\u00f9 basso punto di ebollizione tra tutti gli elementi ed \u00e8 l'unico liquido che non pu\u00f2 essere solidificato abbassandone solo la temperatura; rimane liquido fino allo zero assoluto a pressione standard (si pu\u00f2 solidificare solo aumentando la pressione). Infatti la temperatura critica, alla quale non c'\u00e8 differenza tra lo stato liquido e quello gassoso, \u00e8 di soli . L'isotopo 3He e l'isotopo 4He solidi sono unici in quanto applicando maggiore pressione, cambiano il loro volume di pi\u00f9 del 30%.\nL'elio solido esiste solo alla pressione di circa a ; all'incirca a questa temperatura, l'elio subisce una transizione tra le forme ad alta e a bassa temperatura, nelle quali gli atomi strettamente impacchettati assumono rispettivamente una configurazione cubica o esagonale. Tutte queste disposizioni sono simili dal punto di vista energetico e della densit\u00e0 e i motivi della transizione risiedono nel modo in cui gli atomi interagiscono.\nL'elio in meccanica quantistica.\nDal punto di vista della meccanica quantistica, l'elio \u00e8 il secondo pi\u00f9 semplice atomo che pu\u00f2 essere modellizzato dopo l'atomo di idrogeno. L'elio \u00e8 composto da due elettroni in un orbitale atomico attorno a un nucleo contenente due protoni e (di solito) due neutroni. Come in meccanica classica, nessun sistema che consiste di pi\u00f9 di due particelle pu\u00f2 essere risolto con un approccio matematico analitico esatto (vedi problema dei tre corpi) e l'elio non fa eccezione. Dunque vi \u00e8 necessit\u00e0 di usare metodi numerici anche per risolvere il sistema di un nucleo e due elettroni. Tale metodo di chimica computazionale \u00e8 stato utilizzato per descrivere in meccanica quantistica il legame degli elettroni con il nucleo con una accuratezza migliore del 2% del valore misurato sperimentalmente. Tale modello mostra che ogni elettrone scherma parzialmente il nucleo all'altro elettrone, cosicch\u00e9 la carica effettiva \"Z\" che ogni elettrone vede, \u00e8 circa 1,69 e, non 2 e come il nucleo isolato.\nNuclei atomici di elio-4 vengono emessi sotto forma di particella \u03b1 da elementi radioattivi che seguono quel decadimento. Gli esperimenti di scattering con elettroni di grande energia mostrano che la carica diminuisce esponenzialmente dal massimo al centro, esattamente come fa la densit\u00e0 di carica della nuvola elettronica. Questa simmetria riflette un comportamento fisico simile: la coppia di neutroni e la coppia di protoni del nucleo obbediscono la stessa regola della meccanica quantistica a cui obbediscono la coppia di elettroni (anche se le particelle nucleari sono soggette a energia di legame nucleare molto diversa), di conseguenza tutti questi fermioni occupano un orbitale atomico 1s in coppia, nessuna di queste coppie momento angolare orbitale in quanto cancellano vicendevolmente il loro spin.\nAggiungendo un'altra di qualsiasi di queste due particelle richiede momento angolare e sarebbe instabile (infatti non esistono nuclei con nucleoni stabili). Questa configurazione con quattro nucleoni \u00e8 estremamente stabile da un punto di vista energetico, e questa stabilit\u00e0 spiega molte delle propriet\u00e0 in natura dell'elio.\nDal punto di vista della nuvola elettronica l'atomo di elio \u00e8 inerte, cio\u00e8 non forma molecole stabili. La energia di ionizzazione dell'elio 25,6 eV \u00e8 la pi\u00f9 alta tra gli elementi. La debole interazione tra le nuvole elettroniche degli atomi di elio ha come conseguenza la pi\u00f9 piccola temperatura di ebollizione tra tutti gli elementi. Inoltre vi \u00e8 necessit\u00e0 di una pressione elevata, anche a temperatura prossima allo zero assoluto, per solidificare l'elio a causa della energia di punto zero.\nLa particolare stabilit\u00e0 del nucleo di elio-4, produce effetti simili, nelle reazioni atomiche in cui sono coinvolti elementi pesanti o avvengono fusioni di nuclei: in genere vengono prodotte particelle alfa. Nella reazione di fusione degli atomi di idrogeno \u00e8 molto rara la produzione di atomi di elio-3, anche se \u00e8 un isotopo stabile, la produzione di elio-4 \u00e8 di gran lunga pi\u00f9 probabile.\nLa inusuale stabilit\u00e0 del nucleo di elio-4 \u00e8 anche importante in cosmologia: spiega il fatto che nei primi pochi minuti dopo il Big Bang, dal \"brodo\" iniziale di protoni e neutroni liberi che \u00e8 stato inizialmente creati in proporzione 6:1 una volta raffreddati al punto che era possibile formare dei nuclei, quasi tutti i primi nuclei composti formati erano nuclei di elio-4. Era cos\u00ec forte il legame elio-4 che la produzione di elio-4 ha consumato quasi tutti i neutroni liberi in pochi minuti, prima che potessero avere il decadimento \u03b2, e anche lasciandone molti pochi che potessero formare elementi pi\u00f9 pesanti come il litio, il berillio e il boro. Infatti l'energia di legame per nucleone dell'elio-4 \u00e8 maggior di quella di tutti questi elementi, in effetti una volta che l'elio \u00e8 formato dal punto di vista energetico non \u00e8 possibile formare gli elementi 3, 4 e 5. \u00c8 appena possibile da un punto di vista energetico che due atomi di elio si fondano nel prossimo elemento con pi\u00f9 piccola energia per nucleone, il carbonio. Tuttavia, questo processo, a causa della mancanza di elementi intermedi, richiede che simultaneamente tre atomi di elio collidano tra di loro (vedi processo tre alfa). Ma in realt\u00e0 nei pochi minuti dopo il Big Bang non si \u00e8 potuta formare una quantit\u00e0 significativa di carbonio, prima che la espansione dell'universo lo portasse a una temperatura e una pressione in cui la fusione dell'elio in carbonio non era pi\u00f9 possibile. Questo ha reso l'universo primitivo con un rapporto idrogeno/elio simile all'universo come viene osservato attualmente (3 parti di idrogeno per una parte elio-4 in massa), con praticamente tutti i neutroni dell'universo intrappolati dentro l'elio-4.\nTutti gli elementi pi\u00f9 pesanti (tra cui quelli su cui sono basati i pianeti solidi come la Terra, ma anche semplicemente il carbonio necessario alla vita) sono stati prodotti dopo il Big Bang in stelle abbastanza calde da fondere gli atomi di elio. Tutti gli elementi diversi dall'idrogeno e l'elio attualmente costituiscono solo il 2% della massa nucleare dell'universo. L'elio-4, invece, rappresenta il 23% di tutta la materia ordinaria, non considerando la materia oscura.\nDisponibilit\u00e0.\nNell'universo.\nL'elio \u00e8 il secondo elemento pi\u00f9 diffuso dell'universo dopo l'idrogeno, forma pi\u00f9 del 25% in massa nelle stelle e gioca un ruolo importante nelle reazioni responsabili della quantit\u00e0 di energia che esse producono. L'abbondanza di elio \u00e8 troppo grande per essere spiegata dalle sole reazioni all'interno delle stelle, ma \u00e8 coerente con il modello del Big Bang e si ritiene che la maggior parte dell'elio presente nell'universo si sia formata nei tre minuti successivi al big bang.\nSulla Terra.\nQuesto elemento \u00e8 presente nell'atmosfera terrestre in un rapporto di 5\u00a0ppm e si trova come prodotto del decadimento di alcuni minerali radioattivi. Specificamente, si trova nei minerali di uranio e torio, tra cui la cleveite (il primo minerale in cui fu scoperta la presenza di elio), la pechblenda, la carnotite e la monazite; \u00e8 prodotto da questi elementi tramite decadimento radioattivo, nella forma di particelle alfa. Si trova inoltre in alcune acque minerali (1 parte di elio per mille d'acqua in alcune sorgenti islandesi), nei gas vulcanici e in certi depositi di gas naturali degli Stati Uniti (dai quali deriva la maggior parte dell'elio prodotto commercialmente). L'elio pu\u00f2 essere sintetizzato bombardando atomi di litio o boro con protoni ad alta velocit\u00e0.\nDurante una trivellazione petrolifera nel 1903 in Kansas si ottenne un geyser gassoso composto di azoto (72%), metano (15%), idrogeno (1%) e un 12% di un gas non identificato. Grazie a successive analisi Cady e McFarland scoprirono che l'1,84% di tale campione era elio. Questo dimostr\u00f2 che nonostante la sua scarsit\u00e0 sulla Terra l'elio era concentrato in grandi quantit\u00e0 sotto le Grandi Pianure statunitensi, disponibile per l'estrazione come sottoprodotto del gas naturale. Questa scoperta permise agli Stati Uniti di diventare il maggior produttore al mondo di elio.\nPer molti anni gli Stati Uniti hanno prodotto pi\u00f9 del 90% dell'elio commercialmente utilizzabile al mondo; le quantit\u00e0 rimanenti provenivano da impianti in Canada, Polonia, Russia e altri Paesi. A met\u00e0 degli anni novanta un nuovo impianto ad Arzew, in Algeria, da 17\u00a0milioni di metri cubi inizi\u00f2 le operazioni con una produzione tale da soddisfare l'intera domanda europea.\nNel 2004\u20132006 furono costruiti altri due impianti, uno a Ras Laffan in Qatar e l'altro a Skikda in Algeria, anche se al principio del 2007 Ras Laffen funzionava al 50% e Skikda doveva ancora avviare la produzione. L'Algeria divenne rapidamente il secondo produttore di elio.\nIn questo periodo aumentarono tanto il consumo quanto il costo di produzione dell'elio.\nSecondo Robert Coleman Richardson della Cornell University di Ithaca, visti gli attuali tassi di consumo dell'elio e la scarsa disponibilit\u00e0 di questo elemento sulla Terra, c'\u00e8 il rischio che le riserve di elio finiscano entro il 2040.\nComposti.\nL'elio \u00e8 il pi\u00f9 inerte tra gli elementi, ma sotto l'influenza di scariche elettriche o il bombardamento di elettroni forma dei composti assieme a tungsteno, iodio, fluoro, zolfo e fosforo. Pu\u00f2 inoltre dare luogo a eccimeri ed eccimplessi se sottoposto a eccitazione.\nI composti dell'elio, particolarmente instabili, sono chiamati \"eliuri\".\nForme.\nL'elio liquido (4He) si trova in due forme: 4He I e 4He II, che condividono un punto di transizione a . 4He I al di sopra di questo punto \u00e8 un liquido normale, ma 4He II sotto questa temperatura \u00e8 differente da qualsiasi altro fluido ordinario.\nQuando viene raffreddato sotto i 2,189\u00a0K a pressione normale, il cosiddetto \"punto lambda\", diventa un superfluido conosciuto come elio liquido II. Contrariamente al normale elio liquido I, possiede molte caratteristiche inusuali dovute a effetti quantistici; il suo comportamento fu uno dei primi esempi di effetto quantistico operante su scala macroscopica che siano stati osservati. Questa transizione avviene a una temperatura ancora pi\u00f9 bassa nell'3He, in quanto l'effetto conta sulla condensazione dei bosoni, ma i nuclei dell'3He sono fermioni che non possono condensare individualmente ma solo in coppie bosoniche. Poich\u00e9 la trasformazione \u00e8 del secondo ordine superiore, senza calore latente al punto lambda, le due forme liquide non coesistono mai.\nL'elio II ha viscosit\u00e0 molto bassa e conducibilit\u00e0 termica molto pi\u00f9 alta di tutte le altre sostanze (circa 800 volte maggiore di quella del rame). Inoltre l'elio II mostra un effetto termomeccanico (effetto fontana): se due vasi contenenti elio II sono connessi da un capillare e uno dei due vasi viene riscaldato, si ottiene un flusso di elio verso il vaso riscaldato. Per contro, nell'effetto meccanocalorico, un flusso forzato di elio II attraverso un capillare produce il raffreddamento dell'elio II che lascia il capillare. Pulsazioni di calore introdotte nell'elio II si propagano attraverso il liquido allo stesso modo delle pulsazioni sonore, un fenomeno che \u00e8 stato battezzato \"secondo suono\". Superfici solide a contatto con l'elio II vengono ricoperte da una pellicola di spessore da 50 a 100 atomi, questa pellicola produce uno scorrimento senza attrito del liquido; come conseguenza \u00e8 impossibile contenere l'elio II in un vaso aperto senza che il liquido ne fluisca fuori. Il trasporto della massa attraverso la pellicola di elio II avviene a una quantit\u00e0 costante che dipende dalla temperatura. Infine una massa di elio II non ruota unitariamente, i tentativi di porla in rotazione producono piccoli vortici senza attrito attraverso il liquido.\nIsotopi.\nL'isotopo pi\u00f9 comune dell'elio \u00e8 4He, che possiede un nucleo formato da due protoni e due neutroni. Questa configurazione \u00e8 straordinariamente stabile in quanto 2 \u00e8 un \"numero magico\" sia per protoni, che per neutroni, ovvero un numero per il quale essi sono disposti energeticamente a formare un gusci completi. Molti nuclei pesanti decadono emettendo nuclei di 4He secondo il processo noto come decadimento alfa, e perci\u00f2 i nuclei di elio vengono detti anche particelle alfa; la maggior parte dell'elio presente sulla Terra \u00e8 generato da questo processo. L'isotopo 3He, scoperto nel 1939, \u00e8 pi\u00f9 leggero del pi\u00f9 comune 4He, in quanto il suo nucleo \u00e8 composto da 2 protoni e un solo neutrone (3 nucleoni) contro i 2 protoni e 2 neutroni (4 nucleoni) di 4He. 3He non \u00e8 radioattivo ed \u00e8 presente in tracce sulla superficie terrestre in quanto prodotto dal decadimento \u03b2\u2013 del trizio (3H) che, a sua volta, viene continuamente prodotto (anche se in minime quantit\u00e0) nell'alta atmosfera dall'interazione dei raggi cosmici con l'azoto atmosferico, e ricade al suolo con le precipitazioni. Viene sintetizzato in laboratorio anche 6He, isotopo altamente instabile che decade \u03b2\u2013 in 6Li con emivita di 806,7 ms.\nApplicazioni.\nBench\u00e9 l'ambito d'uso pi\u00f9 noto dell'elio sia il gonfiaggio di palloncini, questo \u00e8, tuttavia, l'impiego che ne usufruisce in misura minore. L'applicazione principale \u00e8 in criogenia: principalmente per raffreddare i magneti superconduttori per Imaging a risonanza magnetica (MRI) e spettrometri a NMR.\nElenchiamo dove principalmente \u00e8 usato l'elio (si riferisce alle previsioni negli USA nel 2014).\nCriogenia.\nIl suo punto di ebollizione estremamente basso rende l'elio liquido un refrigerante ideale per molte applicazioni a temperature estremamente basse quali i magneti superconduttori e le ricerche criogeniche, dove sono necessarie temperature prossime allo zero assoluto. Miscele di 3He e 4He sono usate nei refrigeratori a diluizione.\nAtmosfera controllata.\nL'elio \u00e8 usato come gas inerte nella crescita dei cristalli di silicio e germanio e nella produzione di titanio e zirconio. Essendo un gas ideale, inerte, con una elevata velocit\u00e0 del suono, e un elevato coefficiente di dilatazione adiabatica \u00e8 anche usato nelle gallerie del suono supersoniche.\nSaldatura al tungsteno con gas inerte.\nL'elio \u00e8 usato come gas di protezione nella saldatura ad arco su materiali che sono alla temperatura di saldatura o contaminati o indeboliti dall'aria o dall'azoto. Per alcuni materiali che hanno una elevata conducibilit\u00e0 termica come il rame e l'alluminio si preferisce usare l'elio invece del pi\u00f9 economico argon.\nMisura di fughe di gas.\nPer localizzare le perdite in impianti da vuoto viene comunemente utilizzato l'elio. L'elio diffonde attraverso i solidi tre volte pi\u00f9 velocemente dell'aria, esso \u00e8 usato come gas traccia per rivelare fughe di gas in impianti di alto vuoto. Lo strumento usato \u00e8 uno spettrometro di massa a quadrupolo posto nella camera da vuoto. All'esterno viene spruzzato elio nelle varie parti e lo spettrometro di massa rivela rapidamente la presenza di elio.\nAnche fori che hanno una portata di solo 10\u22129 mbar\u00b7L/s (10\u221210 Pa\u00b7m3/s) possono essere trovati.\nGli spettrometri di massa per l'elio sono semplici in quanto avendo l'elio una piccola massa \u00e8 facilmente deviabile. Nel caso di perdite molto maggiori si pressurizza la camera da vuoto con elio e si cerca il foro con uno strumento manuale esterno. Negli impianti da vuoto l'uso di misuratori di fughe \u00e8 pratica comune: spesso vengono chiamati in gergo cercafughe o pi\u00f9 spesso con il nome inglese \"leak detector\". La maggior parte dei materiali isolanti vetri e plastiche sono permeabili all'elio questo a volte crea confusione tra difetti reali e apparenti.\nMiscele per subacquei.\nL'elio usato nella respirazione non provoca narcosi da alti fondali come l'azoto, per questa ragione miscele come il trimix, heliar o heliox sono usati per immersione a grande profondit\u00e0 per ridurre gli effetti della narcosi, che peggiorano con la profondit\u00e0. Un effetto indesiderato dell'elio \u00e8 la modifica del tono della voce, il cosiddetto \"effetto paperino\", che rende difficilmente comprensibili le comunicazioni con gli operatori subacquei. \nCon la profondit\u00e0 aumenta la pressione e anche la densit\u00e0 del gas respirato aumenta, e l'uso dell'elio che ha un basso peso atomico riduce in maniera considerevole lo sforzo respiratorio abbassando la densit\u00e0 della miscela. Questo riduce il numero di Reynolds del flusso per cui si riduce il flusso turbolento e aumenta il flusso laminare di conseguenza \u00e8 necessario un minore lavoro per la respirazione.\nA una profondit\u00e0 maggiore di 120 m i sommozzatori respirando la miscela elio.ossigeno cominciano ad avere tremori e hanno una diminuzione della capacit\u00e0 psicomotrice, sintomi della sindrome nervosa da alta pressione.\nVolo.\nPoich\u00e9 l'elio \u00e8 pi\u00f9 leggero dell'aria, dirigibili e palloni vengono gonfiati con elio per sollevarli. L'idrogeno sarebbe pi\u00f9 leggero e quindi fornisce una spinta verso l'alto maggiore e inoltre ha una permeabilit\u00e0 inferiore attraverso le membrane, ma l'elio \u00e8 non infiammabile ed \u00e8 un gas ritardante di fiamma. Nei razzi, l'elio \u00e8 usato come mezzo di separazione e movimentazione tra il combustibile e il comburente. Viene anche usato per ripulire i serbatoi del comburente e combustibile prima del lancio e per il preraffreddamento dell'idrogeno liquido prima del lancio. Per avere un'idea, il Saturn V nel programma Apollo aveva bisogno di 370\u00a0000\u00a0m3 di elio prima del lancio.\nFenomeni acustici.\nDal momento che la velocit\u00e0 del suono \u00e8 inversamente proporzionale alla radice quadrata della massa molecolare, nell'elio si ha una velocit\u00e0 che \u00e8 circa tre volte quella nell'aria. L'altezza (o la frequenza fondamentale) di un suono prodotto da una cavit\u00e0 riempita da un gas \u00e8 proporzionale alla velocit\u00e0 del suono in quel gas. Inalando dell'elio si innalza la frequenza di risonanza della laringe, rendendo la voce acuta e stridula. Al contrario, inalando gas dal peso molecolare pi\u00f9 elevato come lo xeno o l'esafluoruro di zolfo si ha l'effetto opposto.\nPrecauzioni.\nUn ambiente saturo di elio, come di altri gas, \u00e8, per converso, povero di ossigeno, tale condizione indipendentemente dalla tossicit\u00e0 del gas anche se assente come in questo caso, pu\u00f2 portare all'asfissia. Contenitori riempiti con elio gassoso a devono essere conservati come se contenessero elio liquido a causa dell'alto incremento di pressione che risulta dal riscaldamento del gas a temperatura ambiente. L'elio liquido ha un calore latente di evaporazione molto piccolo per cui \u00e8 praticamente impossibile ustionarsi con esso, n\u00e9 \u00e8 facile venirne a contatto: ma oggetti che si sono portati alla temperatura dell'elio liquido ed estratti rapidamente possono causare ustioni."}
{"id": "2154228", "revid": "306856", "url": "https://it.wikipedia.org/wiki?curid=2154228", "title": "Cimitero militare italiano di Merano", "text": "Il cimitero militare italiano di Merano (in tedesco Italienischer Milit\u00e4rfriedhof Meran) \u00e8 un cimitero di guerra che si trova a Merano, entro il cimitero comunale, adiacente al cimitero militare austro-ungarico.\nIn questo cimitero sono raccolte 281 salme di caduti nella guerra 1940\u20131945, i cui nomi sono incisi in lapidi individuali.\nIl cimitero \u00e8 separato in due campi da un viale, alla cui estremit\u00e0 si trovano due monumenti di marmo a ricordo dei caduti in guerra e nei campi di concentramento."}
{"id": "2154230", "revid": "1234826", "url": "https://it.wikipedia.org/wiki?curid=2154230", "title": "Il liquore di Binks", "text": ""}
{"id": "2154232", "revid": "767487", "url": "https://it.wikipedia.org/wiki?curid=2154232", "title": "Il mistero del castello", "text": "Il mistero del castello (\"The Kiss of the Vampire\") \u00e8 un film del 1963 diretto da Don Sharp.\nTrama.\nGerald e Marianne Harcourt sono una coppia in luna di miele in Baviera. A causa di un guasto all'automobile si fermano in uno sperduto paese e sono accolti nel tetro castello del Dr. Ravna, un vampiro assetato di sangue.\nProduzione.\nIl film \u00e8 andato in produzione il 7 settembre 1962 ai Bray Studios.\nOriginariamente destinato ad essere il terzo film della Serie della Hammer dedicata a Dracula (iniziata nel 1958 con \"Dracula il vampiro\"); \u00e8 stato un altro tentativo da parte della Hammer Film Productions di fare un sequel senza Christopher Lee. La sceneggiatura finale, firmata Anthony Hinds, prosegue il discorso intrapreso con \"Le spose di Dracula\" in cui il vampirismo viene visto come una malattia sociale che affligge chi sceglie uno stile di vita decadente.\nIl finale era quello originariamente destinato a \"Le spose di Dracula\", proprio come il romanzo da cui quel film \u00e9 tratto. Invece, Peter Cushing si oppose perch\u00e9, secondo lui, Van Helsing non sarebbe mai ricorso alla stregoneria. Ed \u00e8 stato qui recuperato.\nDistribuzione.\n\u00c8 stato proiettato negli Stati Uniti nel 1963 e nel Regno Unito nel 1964.\nHome video.\nIl film \u00e8 stato pubblicato in DVD, in Italia, dalla Sinister nel 2014."}
{"id": "2154239", "revid": "1318658", "url": "https://it.wikipedia.org/wiki?curid=2154239", "title": "Cimitero militare austro-ungarico di Merano", "text": "Il cimitero austro-ungarico di Merano (in tedesco \u00d6sterreichisch-Ungarischer Soldatenfriedhof Meran) \u00e8 un cimitero di guerra che si trova a Merano, adiacente al cimitero comunale, tra il cimitero militare italiano e il cimitero militare tedesco.\nQuesto cimitero ospita le salme di 1528 caduti austro-ungarici della guerra 1914\u20131918, raccolte in quattro aiuole; sulle croci di porfido sono scolpiti i nomi dei caduti.\nAl centro del cimitero, su un alto basamento di blocchi di porfido, si trova un braciere."}
{"id": "2154240", "revid": "767487", "url": "https://it.wikipedia.org/wiki?curid=2154240", "title": "Piz Morteratsch", "text": "Il Piz Morteratsch (3.751\u00a0) \u00e8 una montagna del massiccio del Bernina nelle Alpi Retiche occidentali.\nDescrizione.\nSi trova in territorio svizzero (Canton Grigioni) a nord del Pizzo Bernina. La prima ascesa conosciuta avvenne l'11 settembre 1858 ad opera di C. Br\u00fcgger e P. Gensler con le guide Karl Emmermann e Angelo Klaingutti. La via di salita pi\u00f9 facile partendo dai rifugi Tschierva o Boval percorre il versante nord."}
{"id": "2154242", "revid": "767487", "url": "https://it.wikipedia.org/wiki?curid=2154242", "title": "Air Bud 2 - Eroe a quattro zampe", "text": "Air Bud 2 - Eroe a quattro zampe (\"Air Bud: Golden Receiver\") \u00e8 un film del 1998 diretto da Richard Martin.\nSequel del film \"Air Bud - Campione a quattro zampe\", il film venne girato a Vancouver, Columbia Britannica, Canada. Si tratta anche dell'ultimo film della serie \"Air Bud\" ad essere distribuito nei cinema.\nQuesto film \u00e8 dedicato alla memoria dell'originale Air Bud (Air Buddy), morto di sarcoma sinoviale - una rara forma di cancro che colpisce i tessuti molli vicino alle articolazioni del braccio, della gamba o del collo - nel 1998, solo alcuni mesi prima dell'uscita del film.\nA differenza del suo predecessore, \"Air Bud 2 - Eroe a quattro zampe\" \u00e8 stato un fallimento al botteghino, ricevendo recensioni negative e incassando 10.224.116 di dollari a fronte di un budget di 11 milioni di dollari. Il film ha ricevuto una valutazione del 21% su Rotten Tomatoes, basata su 29 recensioni e una valutazione media di 4,3/10.\nTrama.\nDopo la morte di suo padre, Josh Framm e il suo amico Golden Retriever si avvicinano ancora di pi\u00f9 e sono quasi inseparabili. Il padre di Josh, che ha lavorato come pilota collaudatore, \u00e8 stato ucciso in un incidente. Quando la madre di Josh, Jackie, dopo qualche tempo, stabil\u00ec una nuova connessione con il veterinario locale, il dott. A Patrick Sullivan non piace affatto il ragazzo. Per essere fuori casa il pi\u00f9 spesso possibile, si unisce alla squadra di calcio della sua scuola e ovviamente Buddy si unisce di nuovo e si trasforma nella stella segreta della squadra, che \u00e8 sulla buona strada per vincere anche il campionato quest'anno ,\nQuando Josh lascia la sua casa in una situazione che \u00e8 cresciuta sopra la sua testa, aiuta i fratelli russi Natalya e Popov Buddies a mettersi in contatto. Vogliono che il cane appaia come un'attrazione speciale nel loro circo, che corre pi\u00f9 male di quanto dovrebbe. Nel frattempo, l'allenatore di Josh Fanelli \u00e8 riuscito a rintracciare il ragazzo e convincerlo a tornare a casa. Gli chiarisce che il dott. Sullivan non vuole prendere il posto di suo padre e ovviamente rispetter\u00e0 i sentimenti di Josh verso il padre morto.\nQuando Josh ritorna, tuttavia, si rende conto che non solo Patrick Sullivan, ma anche Buddy \u00e8 scomparso. Questo \u00e8 particolarmente amaro per la squadra di football di Timberwolves, poich\u00e9 la squadra difficilmente pu\u00f2 vincere l'ultima partita senza un amico. La sorpresa \u00e8 enorme quando Patrick appare all'improvviso con Buddy mentre la finale del calcio \u00e8 in corso. Aveva salvato il cane da una situazione difficile quando stava scappando dai fratelli ladri. Il compagno \u00e8 cos\u00ec gravemente contaminato durante il gioco che non pu\u00f2 continuare a giocare. I Timberwolves promettono che vinceranno e vinceranno per il loro amico Buddy - e grazie alla loro eccezionale dedizione, possono farlo.\nJosh pu\u00f2 convincere Patrick, che vuole ritirarsi dalla famiglia, che questo non \u00e8 pi\u00f9 necessario, in ogni caso non ha pi\u00f9 problemi con lui. Poco dopo, tutti e cinque partecipano a un'importante partita di calcio con le grandi star di questo sport. E chi tradisce di nuovo sul campo - amico!"}
{"id": "2154243", "revid": "121901097", "url": "https://it.wikipedia.org/wiki?curid=2154243", "title": "Cimitero militare tedesco di Merano", "text": "Il cimitero militare tedesco (in tedesco: Deutscher Soldatenfriedhof Meran) si trova a Merano, a lato del cimitero militare austro-ungarico.\nIn questo cimitero sono raccolte le salme di 1.043 caduti germanici ed austriaci della seconda guerra mondiale in un prato di erica e sono contraddistinti da gruppi di tre croci di porfido.\nAll'ingresso del cimitero c'\u00e8 un porticato, realizzato in blocchi di porfido e sul fondo si trova un'alta croce, lavorata con bassorilievi, posta come delimitazione al cimitero austro-ungarico."}
{"id": "2154245", "revid": "339392", "url": "https://it.wikipedia.org/wiki?curid=2154245", "title": "Bismark (paese)", "text": ""}
{"id": "2154250", "revid": "21089727", "url": "https://it.wikipedia.org/wiki?curid=2154250", "title": "A Luchar", "text": ""}
{"id": "2154251", "revid": "1494169", "url": "https://it.wikipedia.org/wiki?curid=2154251", "title": "Morteratsch", "text": ""}
{"id": "2154252", "revid": "767487", "url": "https://it.wikipedia.org/wiki?curid=2154252", "title": "Dark Angel (videogioco)", "text": "James Cameron's Dark Angel \u00e8 un videogame distribuito nel 2003 da Sierra, sviluppato da Radical Entertainment e continua le avventure dell'omonima serie tv di successo conclusasi nel 2002. Il gioco \u00e8 stato immesso sul mercato per le console PlayStation 2 e Xbox.\nTrama.\nAmbientato in una Seattle Postapocalittica, racconta le vicende di Max, un'affascinante soldato geneticamente modificato, che combatte tenacemente per scoprire il suo passato ed evitare la cattura. Il suo istinto e le sue capacit\u00e0 di combattimento sono l'unica fonte di sopravvivenza.\nIl fidato cyber-giornalista Logan Cale, aiuta Max nel tentativo di sconfiggere la I-Corp, un'organizzazione segreta nata dalle ceneri di Manticore, creatore militare di Max."}
{"id": "2154255", "revid": "290309", "url": "https://it.wikipedia.org/wiki?curid=2154255", "title": "Cimitero austro-ungarico di Vigo di Fassa", "text": "Il cimitero austro-ungarico si trova a Vigo di Fassa sulla strada statale che collega la val di Fassa a Bolzano per la val d'Ega, tramite il passo di Costalunga.\nSituato in una chiaria tra le conifere, ospita 663 caduti austro-ungarici della guerra 1915 \u2013 1918. I nominativi sono scritti su croci di legno; al centro del riquadro cimiteriale si trova un vialetto che, risalendo il declivio, conduce alla cappella votiva."}
{"id": "2154256", "revid": "287204", "url": "https://it.wikipedia.org/wiki?curid=2154256", "title": "Raaga Blanda", "text": ""}
{"id": "2154260", "revid": "1563111", "url": "https://it.wikipedia.org/wiki?curid=2154260", "title": "Polla", "text": "Polla \u00e8 un comune italiano di abitanti della provincia di Salerno in Campania.\nGeografia fisica.\nPolla si trova a nord del Vallo di Diano, a circa 10\u00a0km da Sala Consilina e a 80 da Salerno, sulle rive del fiume Tanagro ed a ridosso dei monti Alburni. Da Pertosa dista circa 7\u00a0km, mentre ne dista 5 dalle omonime grotte, il cui percorso si snoda nel sottosuolo dei comuni di Auletta e della stessa Polla, con un probabile sbocco, il cui percorso \u00e8 coperta da sedimenti, alla cosiddetta \"Grotta di Polla\"; sul versante collinare. Il comune, che conta un quartiere distaccato (San Pietro) sulla strada statale 19, \u00e8 il maggior centro dell'area in cui si trova, secondo per popolazione solo a Sala Consilina e sede di un Ospedale.\nStoria.\nPolla fu l'epicentro del disastroso terremoto del Vallo di Diano del 1561.\nDal 1811 al 1860 \u00e8 stato capoluogo dell'omonimo circondario appartenente al Distretto di Sala del Regno delle Due Sicilie.\nDal 1860 al 1927, durante il Regno d'Italia, \u00e8 stato capoluogo dell'omonimo mandamento appartenente al Circondario di Sala Consilina.\nSimboli.\nLo stemma, concesso con Decreto del presidente della Repubblica del 7 giugno 2011, si blasona:\nMonumenti e luoghi d'interesse.\nElenco dei principali monumenti e luoghi di interesse del comune\nSociet\u00e0.\nEtnie e minoranze straniere.\nAl 31 dicembre 2020, a Polla risultavano residenti 319 cittadini stranieri (6,1% della popolazione complessiva). Le nazionalit\u00e0 principali sono:\nReligione.\nLa maggioranza della popolazione \u00e8 di religione cristiana appartenenti principalmente alla chiesa cattolica; il comune appartiene alla forania di Teggiano-Sala, della diocesi di Teggiano-Policastro, ed ha tre parrocchie.\nAmministrazione.\nAltre informazioni amministrative.\nIl comune fa parte della Comunit\u00e0 montana Vallo di Diano.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele.\nSport.\nU.S. Pollese 1923 - Attualmente iscritta al campionato di 1\u00aa Categoria FIGC\nASD Futsal Insteia Polla - Attualmente iscritta al campionato di serie D - Calcio a 5 FIGC\nA.S.D. PODISTICA POLLESE - Iscritta alla FIDAL"}
{"id": "2154267", "revid": "101768", "url": "https://it.wikipedia.org/wiki?curid=2154267", "title": "Gibson Corporation", "text": ""}
{"id": "2154268", "revid": "161374", "url": "https://it.wikipedia.org/wiki?curid=2154268", "title": "Antikythera", "text": ""}
{"id": "2154270", "revid": "767487", "url": "https://it.wikipedia.org/wiki?curid=2154270", "title": "Parco nazionale del Catatumbo", "text": "Il parco nazionale del Catatumbo, in spagnolo Parque Nacional Ci\u00e9nagas de Juan Manuel, \u00e8 un'area protetta del Venezuela, il secondo parco naturale dello stato Zulia, situato nella vasta pianura tra la \"Sierra de Perij\u00e1\" e il Lago di Maracaibo.\nTerritorio.\nL'area comprende una vasta palude tra \"los llanos\" dello Zulia occidentale e il Lago di Maracaibo, del quale copre pure un piccolo tratto di costa, nell'area sud-occidentale. Si tratta prevalentemente di un vasto territorio impantanato, senza cime di rilievo n\u00e9 grandi dislivelli o variazioni isometriche, alla foce del rio Catatumbo. \u00c8 conosciuta in Venezuela anche come \"Aguas Blancas y Aguas Negras\" (\"Acque Bianche e Acque Nere\") o \"Ci\u00e9negas Juan Manuel\" (\"Palude Juan Manuel\"). Nelle vicinanze c'\u00e8 il porto fluviale di Encontrados, importante internodo logistico del lago di Maracaibo e del Venezuela sud-occidentale.\nClima.\nLe temperature oscillano dai 22 gradi ai 32, con un elevatissimo tasso di umidit\u00e0.\nL'area \u00e8 conosciuta in tutto il paese per un peculiare fenomeno magnetico, unica localit\u00e0 in tutto il mondo a presentare una simile peculiarit\u00e0. Si tratta di una scarica elettrica insolitamente frequente che cade nelle pianure e che non d\u00e0 tuono, il \u00ab\"Rel\u00e1mpago del Catatumbo\"\u00bb: dei fulmini cadono in continuazione e in maggior quantit\u00e0 rispetto al circondario, a intervalli di pochi minuti.\nFlora.\nLa flora \u00e8 di scarsa importanza naturalistica, caratterizzata prevalentemente dallo strato erbaceo e dalle specie di palude. Qualche lembo residuo di foresta stabilmente inondata, lungo le rive del rio Catatumbo, rappresentano le ultime formazioni vegetali riparie intatte del Venezuela.\nFauna.\nLa fauna acquatica \u00e8 abbondante, soprattutto l'avifauna. Frequenti avvistamenti di Airone bianco (in spagnolo garza blanca), l'airone azzurro (\"Egretta caerulea\", in spagnolo \"garza azul\"), i jabiru (\"Jabiru mycteria\", in spagnolo \"garzones soldatos\"), anatre (\"patos\"), gabbiani, sterne e diverse specie di rapaci localmente noti come \"caracaras\". Nonostante la ricchezza di biodiversit\u00e0, non esiste nessun censimento faunistico scientificamente sistemato."}
{"id": "2154271", "revid": "1543377", "url": "https://it.wikipedia.org/wiki?curid=2154271", "title": "Psycho House", "text": "Psycho House (o Psycho House: Psycho III ma il titolo del libro non corrisponde alla trama del film \"Psycho III\") \u00e8 un romanzo del 1990 di Robert Bloch.\n\u00c8 il terzo episodio della serie, dopo \"Psycho\" (1959) e \"Psycho II\" (1982).\nTrama.\nRicostruito per intenti turistici il Bates Motel, la \"Psycho House\" viene abitata da Amy Haines, scrittrice che si ritrover\u00e0 implicata in una serie di omicidi e nella diffidenza della popolazione del luogo. La storia \u00e8 ambientata dieci anni dopo gli avvenimenti del precedente libro."}
{"id": "2154280", "revid": "136053", "url": "https://it.wikipedia.org/wiki?curid=2154280", "title": "Parco Nazionale del Catatumbo", "text": ""}
{"id": "2154284", "revid": "1564499", "url": "https://it.wikipedia.org/wiki?curid=2154284", "title": "Dialetti irpini", "text": " \nI dialetti irpini costituiscono un complesso dialettale in uso, accanto alla lingua italiana, nel territorio dell'Irpinia corrispondente grosso modo alla provincia di Avellino (la quale, a sua volta, trae origine dal duecentesco giustizierato di Principato Ultra). Tali dialetti compaiono come sottoraggruppamento dialettale del \"Laziale meridionale e campano\" (corrispondente ai dialetti campani in senso lato), IV raggruppamento del \"Meridionale intermedio\" (ovvero i dialetti italiani meridionali non estremi), nella \"Carta dei Dialetti d'Italia\" elaborata da Giovan Battista Pellegrini.\nCaratteristiche.\nI dialetti irpini appartengono allo stesso gruppo linguistico cui si riallaccia anche la lingua napoletana, dalla quale si differenzia principalmente per alcune espressioni, per la pronuncia di determinate parole e per l'uso di articoli determinativi differenti da quelli usati nel dialetto napoletano propriamente detto. Le parlate delle aree pi\u00f9 interne della provincia risentono comunque in misura relativamente minore delle influenze metropolitane conservando cos\u00ec caratteri nel complesso pi\u00f9 genuini, al pi\u00f9 alterati da influssi gergali che in qualche caso sono anche piuttosto marcati (ne \u00e8 un esempio il gergo \"ciaschino\", parlato un tempo nella Baronia). Viceversa nelle aree marginali dell'Irpinia le varie parlate locali tendono a denotare elementi di transizione verso i dialetti dei territori limitrofi; un esempio \u00e8 dato dal dialetto arianese in uso nel comune di Ariano Irpino (anticamente detto \"Ariano di Puglia\"), situato in prossimit\u00e0 dell'area pugliese.\nDel tutto estranea al panorama dialettale irpino \u00e8 invece la lingua arb\u00ebresh\u00eb in uso fin dal XV secolo a Greci (un piccolo borgo della valle del Cervaro), cos\u00ec come radicalmente diversa era la lingua osca parlata in epoca pre-romana dagli antichi Irpini; quest'ultima potrebbe per\u00f2 costituire il sostrato del dialetto moderno.\nDifferenze tra irpino e napoletano.\nI dialetti irpini differiscono dal napoletano sotto vari aspetti."}
{"id": "2154293", "revid": "268377", "url": "https://it.wikipedia.org/wiki?curid=2154293", "title": "Io, Paperino", "text": ""}
{"id": "2154294", "revid": "124598002", "url": "https://it.wikipedia.org/wiki?curid=2154294", "title": "Francesco Salazar", "text": "Biografia.\nNel 1632 aveva perso il feudo, ad istanza dei creditori, venne acquistata \u201csub hasta\u201d dal genovese Giovanni Battista Massa di Ventimiglia membro del Sacro Regio Consiglio per il prezzo di 40.000 ducati.\nNel mese di aprile dell'anno 1646 penetr\u00f2 nel suo ex feudo di Vaglio insieme a Giovanni Battista Palumbo e un gruppo di popolani con i quali saccheggi\u00f2 il palazzo baronale di Giovanni Battista Massa a cui sottrasse mobili e vettovaglie e a causa di ci\u00f2 venne arrestato.\nNel settembre 1647 il duca di Guisa lo fece liberare dal carcere della Vicaria, era definito \"uomo scemo di cervello, sommariamente sciocco e di nessuna prudenza\" e lo nomin\u00f2 preside e vicario generale per le province di Principato Citra, Basilicata e Terra di Bari, affidandogli il comando delle forze insurrezionali in queste terre. Negli stessi giorni ritorn\u00f2 a Vaglio e trov\u00f2 che gli abitanti \"inferociti [\u2026] tagliarono a pezzi tre sacerdoti e due cittadini, come inconfidenti della patria e dipendenti del barone\", ma il Massa riusc\u00ec a fuggire.\nA novembre 1647 le rivolte locali si andavano trasformando in insurrezione generale guidata da Matteo Cristiano e Francesco Salazar, che guidarono due grossi movimenti di forze popolari.\nEntra a Matera nel gennaio 1648 con Matteo Cristiano.\nSalazar si mise alla testa dei rivoltosi guidandoli verso Montepeloso, dove venne ucciso l'uditore \u00c1lvaro d'Alarc\u00f3n \"la cui onorata testa andaron menando in trionfo nei paesi circonvicini\". Successivamente conquist\u00f2 Oppido per proseguire verso sud, ricongiungendosi con le truppe di Matteo Cristiano.\nIntanto, sul versante sud della Basilicata, le truppe di Matteo Cristiano e Francesco Salazar si ricongiunsero, cacciando le truppe spagnole da Ferrandina. In seguito entrarono a Pisticci, dove il contadino Biase Di Leo, dopo aver fomentato la rivolta, riusc\u00ec a fuggire con pochi proseliti, vivendo da brigante.\n6 aprile 1648 Lo stesso giorno Francesco Salazar si trovava a Gravina dove fu catturato e sottoposto ad un processo ad modum belli e di l\u00ec a poco decapitato nelle segrete del castello di Barletta.\nIl ribelle Francesco Salazar e la rivolta antispagnola.\nFrancesco Salazar privato del feudo e oberato di debiti visse dal 1636 al 1642 come ospite del cognato Antonio Carafa anch'egli decaduto dagli antichi fasti a causa della fiscalit\u00e0 contingente che l'obblig\u00f2 alla vendita del feudo di Bitetto al borghese Benedetto De Angelis. La crisi finanziaria aveva decimato le rendite di molte nobili famiglie che poco abituate alla fluttuazione dei mercati e alla nuova fiscalit\u00e0 erano state spodestate da finanzieri accorti, arricchiti dall'appalto delle gabelle. Molti feudi erano passati dall'antica aristocrazia guerriera nelle mani rapaci dei borghesi arricchiti, i quali si mostravano con i vassalli pi\u00f9 crudeli ed esosi degli antichi feudatari, i quali il possesso l'avevano ottenuto dalla nobilt\u00e0 delle azioni degli antenati. Fu anche questo il motivo della partecipazione degli aristocratici alla rivolta antispagnola insieme ai notabili locali ed ai nobili togati, che aspiravano ad una maggiore autonomia e libert\u00e0 attraverso la rivendicazione dell'osservanza degli statuti municipali, i quali erano disattesi dai feudatari. Francesco Salazar viveva modestamente nel quartiere popolare della Montagnola a Napoli, quando spinto dal desiderio di rivalsa e di odio nei confronti degli usurpatori, giunto a Vaglio nell'aprile del 1646 con Giovanni Battista Palumbo, assalt\u00f2 con i cittadini a lui fedeli, che si erano ribellati contro il Massa, il palazzo baronale di Vaglio Basilicata, trafugando mobili e suppellettili. Dopo aver sequestrato il barone e i suoi familiari, li port\u00f2 con s\u00e9 a Napoli legati e maltrattati, vendendo i loro beni a Nocera, con il pretesto che quei beni erano stati sottratti a dei ladri. L'azione non rimase impunita poich\u00e9 fu preso e condannato dal Consiglio Collaterale al carcere dove rimase fino al novembre 1647, quando per ordine del Duca di Guisa fu liberato. Dallo stesso Duca fu nominato Preside e Vicario Generale per le province di Principato Citra e Terra di Bari con l'incarico di accendere la ribellione contro gli Spagnoli. Furono nominati accanto al Salazar, ma con il potere in altre circoscrizioni, il dottor Matteo Cristiano, ricco gentiluomo di Castelgrande, sovrintendente delle armi in Basilicata; Giovanni Sanseverino Conte di Saponara ed il dottor Andrea Marotta di Tramutola, cugino di Matteo Cristiano, per la Calabria. Il duca di Guisa, Enrico di Lorena, un discendente dei d'Angi\u00f2, il 15 novembre 1647 venuto dalla Francia a Napoli organizz\u00f2 quella rivolta disordinata sotto la protezione del re Luigi XIV, dandogli dei capi validi e delle strategie. La Francia da sempre in contrapposizione con la Spagna sperava di trarre vantaggio dalla rivolta e di poter occupare il regno di Napoli insediando sul trono un suo rappresentante.\nLa rivolta era scaturita il 7 luglio 1647 dal rifiuto, degli ortolani del contado e della citt\u00e0 insieme ai bottegai, di pagare il dazio. Il pretesto di questa sollevazione fu la nuova tassa sulla frutta che colpiva il popolo basso, il quale era il maggior consumatore di agrumi. L'evento era stato causato dal cattivo governo e dalle tante ingiustizie perpetrate dalla maggioranza dei Vicer\u00e9 spagnoli, da un fisco esoso e dalla corruzione in tutti i gangli della burocrazia. Il governo spagnolo aveva delegato nel meridione d'Italia il proprio potere ai Vicer\u00e9, molti dei quali erano dei governatori rapaci e senza scrupoli, venuti con l'intento di arricchirsi, tramite un'imposizione fiscale rigida a causa delle frequenti guerre sopportate dalla Spagna e finanziate con il denaro del Regno di Napoli: \u00abGran numero di Vicer\u00e9, de quali alcuno buono, molti tristi, parecchi pessimi\u00bb.\nLa crisi finanziaria aveva colpito quasi tutta l'Europa a causa della carestia dovuta alle violente piogge invernali, che nel 1647 avevano distrutto quasi tutti i raccolti di cereali. A questa catastrofe si aggiunse la siccit\u00e0, che produsse anche nel Regno di Napoli un aumento del prezzo del pane, che unito al notevole peso fiscale che gravava maggiormente sui ceti umili, provoc\u00f2 il malcontento che port\u00f2 alla rivolta.\nL'insurrezione fu capeggiata da Tommaso Aniello d'Amalfi, detto da tutti Masaniello, che per una settimana circa divenne l'idolo del popolo fino a quando il 16 luglio fu assassinato dai suoi stessi amici, che gli staccarono la testa e la portarono al Vicer\u00e9 per avere la ricompensa. \nAccanto a Masaniello si era posto, Giulio Genoino, un sacerdote e avvocato ottantenne, che divenne l'ideologo della rivolta. Egli stil\u00f2 un documento in cui espose le rivendicazioni del popolo: parit\u00e0 di diritti politici tra popolo e nobili nell'amministrazione municipale, abolizione delle tasse e ripartizione dei debiti. Vi erano delle norme, secondo il Genoino, in vigore gi\u00e0 dal tempo di Federico di Aragona, con le quali il governo municipale era retto dai pari voti degli eletti del popolo e degli eletti dei nobili e non come quelle attuali in cui vi era un solo eletto dal popolo e cinque dei nobili con un evidente squilibrio a loro favore. A Napoli nello stesso periodo emerse un altro capopopolo, l'armaiolo Gennaro Annese, che proclam\u00f2 la repubblica e la libert\u00e0. In Basilicata la rivolta popolare fu diretta principalmente contro i feudatari e i suoi agenti come si verific\u00f2 a Vaglio e come avvenne in altri paesi come Pietragalla, Cancellara, Oppido Lucano e Tricarico dove i Dottori Giovanni Camillo e Vincenzo Vinciguerra si imposero come Capi del Popolo. Il Cristiano dopo aver raccolto molti armati nel territorio di Castelgrande e di Melfi con la collaborazione del cugino Andrea Marotta andarono ad aiutare il capopopolo Ippolito Pastena nella conquista di Salerno. Tornando in Basilicata si unirono con le forze del Salazar che nel frattempo aveva raccolto un migliaio di armati a Vaglio con i quali aveva conquistato Montepeoloso ed Oppido Lucano. Uniti i due eserciti conquistarono Miglionico, Tricarico con la collaborazione dei Vinciguerra, Pisticci, Ferrandina, Pomarico e Montescaglioso, mentre altri paesi aderivano spontaneamente alla repubblica, cos\u00ec che nel 1648 tutta la Basilicata era conquistata dai popolari ed il Cristiano fu nominato dal Duca di Guisa Capitano generale della Reale Repubblica.\nFrancesco Salazar dopo aver di nuovo scacciati i Massa dal palazzo baronale di Vaglio Basilicata vi lasci\u00f2 la moglie Isabella con i figli Andrea junior e Giovanna, poi insieme a Matteo Cristiano marciarono alla conquista della Puglia dove riuscirono ad assoggettare Massafra, Grottaglie, Bitetto, Minervino e le altre due cittadine lucane di Venosa e Matera, dove la cittadinanza per evitare lo scontro si arrese, come avvenne anche per Altamura che fu occupata dal Cristiano e Gravina che divenne sede strategica del Salazar: \u00abMatteo Cristiano \u00e8 padrone della Basilicata... Matera ha accolto il famigerato Conte del Vaglio e si \u00e8 dichiarata repubblicana e repubblicane si sono dichiarate.. sul confine con la Basilicata, Altamura e Gravina. In tutte le terre di Basilicata, per l'ordine fatto da Guisa, si \u00e8 proceduto alla nomina del capo de' popolari e alla costituzione di milizie repubblicane\u00bb.\nDa Gravina nel marzo del 1648 scriveva alla moglie rassicurandola sulla condotta del conflitto e sui bandi promulgati dal capopopolo Ippolito Pastena nel caso in cui fossero recapitati a Vaglio. Le dava istruzioni sull'amministrazione del feudo e le manifestava l'intenzione di recuperare i viveri necessari che le avrebbe inviato molto presto.\nI due capi si erano attestati nelle citt\u00e0 pi\u00f9 fortificate della Puglia, in attesa di congiungersi con altre truppe provenienti dall'Abruzzo e dal Foggiano, per poter conquistare il porto di Taranto ed in questo modo favorire l'attracco della flotta francese.\nLa condotta del conflitto era loro favorevole quando all'improvviso tra il Salazar ed il Cristiano sorsero gravi dissensi a causa delle ambizioni e gelosie personali tra i due, tanto che il Cristiano, il 5 febbraio 1648, assal\u00ec il campo del suo antagonista con l'intenzione di sopprimerlo. Il motivo della discordia era dovuto ad una diversa visione delle strategie e dell'organizzazione dei poteri, poich\u00e9 il Cristiano rimasto fedele all'originario progetto repubblicano dello stato non approvava le mire del Duca di Guisa, che aspirava alla corona di Napoli, il quale, poi, favoriva apertamente il suo collega.\nDi questa situazione approfittarono gli avversari che riuscirono a difendere Taranto e ad aggredire Matteo Cristiano ad Altamura, che si difese egregiamente mortificando il suo nemico Girolamo Acquaviva Conte di Conversano. Ma stava intervenendo un nuovo assetto, poich\u00e9 molti capi avevano intrapreso trattative con Giovanni d'Austria e gli spagnoli per negoziare con il minor danno possibile, la propria resa. Anche Matteo Cristiano il 2 aprile 1648 affidava la propria sorte nelle mani del cugino Scipione di Martino, che tratt\u00f2 con il Conte di Ognate le condizioni della resa.\nFrancesco Salazar fu l'unico a resistere facendo proclamare bandi, come questo del 15 aprile, nel quale accusava, coloro che come il Cristiano, si erano arresi agli antichi tiranni, di voler vanificare la rivoluzione: \u00abcon l'inganno intorbidare la revolutione de' Popoli et con questo fidarli a ritornare a sottoporsi alla primiera tirannide\u00bb. Il Salazar fedele all'impegno preso con s\u00e9 stesso e con i suoi soldati proclamava di voler: \u00abdifendere sino alla morte, et a fugare questo tirannico nome di servit\u00f9\u00bb. Volendo resistere sino alla morte fortific\u00f2 maggiormente la citt\u00e0 di Gravina, ma gli abitanti che temevano le dure ritorsioni nel caso in cui avessero vinto gli spagnoli; in combutta con il Vescovo Cennini lo catturarono a tradimento e lo consegnarono insieme ai suoi collaboratori ed alla sua famiglia, che da Vaglio si era trasferita a Gravina, agli avversari. A causa di questo inganno, il Capecelatro lo storico dei vincitori, diede questo giudizio non molto lusinghiero del Salazar: \u00abuomo scemo di cervello, sommamente sciocco e di niuna prudenza\u00bb. Il processo al Salazar ed ai suoi collaboratori: il segretario Luca Antonio Salerno ed il luogotenente Marziale Camillo fu celebrato a Gravina nei giorni dal 21 al 23 aprile 1648 dal Giudice Francesco Boccapianola. \nIl Conte nomin\u00f2 come suoi difensori il dottor Achille Todisco di Potenza ed il procuratore Vincenzo Sabbato di Altamura, ma la corte rigett\u00f2 la nomina fatta da lui assegnandogli come difensori di ufficio due avvocati di Gravina, il dottor Pietro d'Errico ed il procuratore Michele d\u2019Antonio che lo difesero diligentemente cercando di dilazionare il processo e di far rientrare il Salazar nell'indulto proclamato da don Giovanni d'Austria. La corte, nonostante l'appassionata difesa dei difensori d'ufficio lo condannava il 26 aprile 1648 alla confisca del patrimonio ed a morte tramite decapitazione. Trasferito nella prigione del castello di Barletta in attesa dell'esecuzione della condanna; per timore che usufruisse dell'indulto, fu frettolosamente strangolato nelle segrete del castello. L'indulto fu concesso alle milizie lucane che avevano seguito il conte a Gravina, ma non tutti ritornarono nei propri luoghi di provenienza, poich\u00e9 coloro che avevano partecipato e si erano uniti con il conte Francesco Salazar alla rivolta antispagnola del 1647 seguendolo in Puglia, temettero le ritorsioni che avrebbero ricevuto al ritorno con la restaurazione del potere dei baroni.\nLe armate spagnole ancora non erano ancora riuscite a spegnere la resistenza lucana, soprattutto sotto Vaglio, tra la confluenza del torrente Tiera con il Basento dove la forza repubblicana teneva saldamente la posizione con Vincenzo Vinciguerra che ostinatamente resisteva, ma anch'egli tradito dai suoi compaesani fu catturato ed ucciso. Come tutte le rivoluzioni che vengono domate con la forza; si ristabilirono gli antichi ordinamenti, con il ritorno dei baroni nei loro feudi, ma non si spensero quei sentimenti di rabbia e ribellione contro le ingiustizie perpetrate dai satrapi locali.\nIl conte Francesco Salazar fu un ribelle, ma lo divenne a causa dei torti subiti da coloro che con linganno gli avevano usurpato il feudo. Il pessimo comportamento dei nuovi feudatari fu avvertito da tutta la popolazione che numerosamente segu\u00ec il Conte nella sua azione di violenta rivolta. Contro i Salazar non erano sorti mai conflitti, poich\u00e9 l'amministrazione del feudo da parte del padre Andrea e del nonno Alfonso era stata sempre ammirevole e soprattutto benevola verso i loro vassalli. In particolar modo onorarono, come si \u00e8 gi\u00e0 detto, la famiglia Caterini la quale le fu sempre fedele. A causa della loro fedelt\u00e0 ai Salazar furono dai nuovi feudatari tenuti lontano per molti anni dalle cariche municipali. Con i Massa e successivamente con i Quarto baroni di Laurenzana e duchi di Belgioioso; feudatari per il matrimonio con la figlia del barone Massa, Gabriella, si avranno sempre dissidi, e nel 1796 diventeranno pi\u00f9 aspri quando si scontreranno le due fazioni: dei Catalano, amministratori del Duca di Belgioioso, e i loro seguaci da una parte contro i Carbone, i Caterini, i Tamburrino e Capobianco dall'altra."}
{"id": "2154296", "revid": "438678", "url": "https://it.wikipedia.org/wiki?curid=2154296", "title": "Brusco (album)", "text": "Brusco \u00e8 il primo album del rapper romano Brusco, pubblicato nell'ottobre 2001.\nDel brano \"Ancora e ancora\" \u00e8 stata realizzata anche una versione personalizzata per Radio Deejay, che \u00e8 diventata un inno del network nazionale."}
{"id": "2154298", "revid": "767487", "url": "https://it.wikipedia.org/wiki?curid=2154298", "title": "The Hard Corps", "text": "The Hard Corps \u00e8 un film d'azione del 2006 interpretato da Jean-Claude Van Damme e Vivica A. Fox diretto da Sheldon Lettich.\nTrama.\nPhilip Sauvage (Jean-Claude Van Damme) \u00e8 un soldato americano che ha combattuto gli ultimi 3 anni in Afghanistan e in Iraq. Traumatizzato da questa esperienza \u00e8 ricoverato in una clinica dalla quale uscir\u00e0 dopo essere stato spinto da un suo amico ad accettare un incarico di guardia del corpo del noto pugile Wayne Barklay (Razaaq Adoti).\nInfatti il pugile si trova in pericolo da quando un mafioso, il magnate dell'hip hop Terrell Singletery, arrestato proprio grazie alla testimonianza del campione, \u00e8 uscito di prigione per buona condotta.\nSauvage forma una squadra di bodyguard e durante gli attentati a Barkley, anche se turbato, dimostra tutta la sua professionalit\u00e0 e prontezza, ma le vere complicazioni sorgono quando il pugile scopre che il soldato fu accusato di una terribile strage in Iraq e che sua sorella Tamara (Vivica A. Fox) sembra essersi innamorata di lui. I due quindi si battono ma nel frattempo Tamara viene rapita da Terrell. Riappacificatisi Barklay e Sauvage con al seguito gli \"Hard Corps\" fanno irruzione nella villa di Terrell, che viene sconfitto una volta per tutte."}
{"id": "2154300", "revid": "767487", "url": "https://it.wikipedia.org/wiki?curid=2154300", "title": "Il giorno dei fazzoletti rossi", "text": "Il giorno dei fazzoletti rossi (\"The Brides of Fu Manchu\") \u00e8 un film del 1966 diretto da Don Sharp.\nSi tratta del sequel di \"Fu Manchu A.S.3 - Operazione tigre\" (1965).\nTrama.\nIl malvagio Fu Manchu rapisce le mogli di alcuni scienziati cercando in questo modo di ottenere la loro collaborazione. Nayland Smith, dopo aver scoperto il suo nascondiglio, riuscir\u00e0 a fermare il suo piano criminale: distruggere l'occidente."}
{"id": "2154306", "revid": "767487", "url": "https://it.wikipedia.org/wiki?curid=2154306", "title": "Derailed - Punto d'impatto", "text": "Derailed - Punto d'impatto \u00e8 un film d'azione del 2002, diretto dal regista Bob Misiorowski ed interpretato da Jean-Claude Van Damme e Tomas Arana.\nTrama.\nA notte fonda una donna si trova con la sua auto nei pressi di un edificio militare slovacco. Si ferma fingendo di avere un problema al motore, e con l'inganno assale un soldato, si intrufola nell'edificio e ruba un contenitore metallico dentro una cassaforte.\nA Vienna, Jacques Kristoff agente della NATO, viene incaricato da Lars di scortare Galina Kostantin fino a Monaco in treno, mandando perci\u00f2 all'aria le vacanza con la famiglia. Seguendo le istruzioni Jacques si reca nel teatro dove deve incontrare la ladra Galina, ma l'intrusione dei soldati slovacchi li costringe alla fuga dal teatro. E una volta fuori prendono un taxi, gettando fuori dall'auto il conducente e dandosi a una folle fuga in auto. Scampati alla morte, Jacques chiede al suo capo un'alternativa per lasciare la citt\u00e0, ma riceve una risposta negativa. Cos\u00ec seguendo le istruzioni prende il treno 681 e chiede dello scompartimento 2-C, ma una volta sul treno decidono di prendere lo scompartimento 1-B.\nEntrati nel territorio austriaco, un gruppo di terroristi sale sul treno, accoltellano il macchinista e si impossessano della guida e mettono fuori uso i cellulari. Nel frattempo sale sul treno anche la moglie di Jacques coi loro due figli nell'intenzione di fargli una sorpresa; ma vedono il loro padre in compagnia di Galina e pensino si tratti di un'amante. Jacques cerca di salvare il suo matrimonio, ma ecco che i terroristi spostano tutti i passeggeri in un solo vagone. Jacques riesce a scappare picchiando uno degli aggressori e buttarlo gi\u00f9 dal treno, e Galina fugge per i condotti dell'aria. Jacques la va e cercare e la trova che ha il sopravvento su un aggressore spiegandogli che il loro capo Mason Cole sta cercando di impossessarsi dell'arma chimica che lei ha rubato. Un concentrato del vaiolo molto potente in grado di infettare milioni di persone.\nInseguiti dai criminali, Jacques e Galina vengono sorpresi, e nel cercare il contenitore metallico che contiene il liquido batteriologico una delle tre fiale rovescia il liquido, e i batteri presto contagiano tutte le persone sul treno. Jacques riesce ad avere la meglio su alcuni dei terroristi che cercano di ucciderlo, e con l'aiuto del capotreno si dirige nella cabina e prende il posto di guida riuscendo ad impedire la sosta del treno. Poco dopo chiama il generale della NATO e lo informa della situazione ma quando sente il rumore degli spari il generale si convince che quel treno debba essere abbattuto.\nJacques salta con una motocicletta gi\u00f9 dal treno per sfuggire alla sparatoria, ma \u00e8 costretto a risalirvi in un secondo momento. Nel frattempo Mason scopre i suoi componenti familiari a bordo del treno e gli comunica di recarsi nello scompartimento 5-B prima che li uccida.\nJacques si reca cos\u00ec allo scompartimento e ingaggia una lotta con Mason prima di ucciderlo. Ma ora deve anche evitare che la NATO bombardi il treno dal momento che ha tutte le intenzioni di farlo precipitare gi\u00f9 da un ponte. Con l'aiuto degli altri passeggeri riesce a fermare la corsa del mezzo prima che precipiti. I passeggeri vengono tratti in salvo e grazie alle rimanenti fiale del liquido si ricava un vaccino. Giunge anche Lars a far visita a Jacques, ma quest'ultimo \u00e8 convinto della sua combutta con Mason per avergli dato l'ordine di prendere quel treno e uno scompartimento preciso che \u00e8 stato quello difatti dove \u00e8 stato cercato. Nonostante Lars neghi tutto, Jacques gli sferra un pugno e da ordine di arrestarlo."}
{"id": "2154309", "revid": "767487", "url": "https://it.wikipedia.org/wiki?curid=2154309", "title": "La vendetta di Fu Manchu", "text": "La vendetta di Fu Manchu (\"The Vengeance of Fu Manchu\") \u00e8 un film del 1967 diretto da Jeremy Summers.\nTrama.\nIl film, girato a Hong Kong, narra di Fu Manchu, noto criminale, che nell'intento di vendicarsi dei continui piani falliti per colpa della polizia rapisce un commissario. Nayland Smith dovr\u00e0 vedersela anche con un altro Fu Manchu."}
{"id": "2154312", "revid": "339392", "url": "https://it.wikipedia.org/wiki?curid=2154312", "title": "Lista Marco Pannella - Riformatori", "text": ""}
{"id": "2154313", "revid": "344646", "url": "https://it.wikipedia.org/wiki?curid=2154313", "title": "Missing time", "text": "Missing time (tradotto \"Tempo mancante\") \u00e8 un fenomeno oggetto di dibattiti tra gli ufologi di tutto il mondo, in connessione con famigerati incontri ravvicinati con gli UFO e rapimenti da parte di entit\u00e0 biologiche extra-terrestri.\nIl termine \"tempo mancante\" si riferisce a una lacuna nella memoria di un soggetto, relativa ad un determinato periodo di tempo, da alcuni minuti ad alcuni giorni di lunghezza.\nDescrizione di un Missing time.\nSecondo le affermazioni di alcuni ufologi, certi soggetti ricorderebbero di avere vissuto una situazione strana (es. avvistamento di un UFO) ad una determinata ora; pi\u00f9 tardi, controllando l'orologio, non riuscirebbero a ricordarsi cosa hanno fatto nel tempo trascorso. Mediante sedute di ipnosi regressiva, i soggetti che dichiaravano di avere lacune temporali sarebbero riusciti a recuperare gran parte dei propri ricordi divenuti inaccessibili.\nDiversi ufologi, ricercatori e psicologi fautori dei rapimenti alieni sostengono che le testimonianze di persone originarie da ogni parte del globo, che tra loro non si conoscono e che non hanno alcuna preparazione in merito, presentano molte similitudini, il che statisticamente confermerebbe che il missing time \u00e8 un fenomeno reale.\nUn individuo pu\u00f2 descrivere di trovarsi inizialmente in un qualunque luogo o mezzo di trasporto: il tempo mancante si realizza nel momento in cui l'ipotetico rapito si ritrova nel medesimo luogo d'origine ma pi\u00f9 avanti nel tempo, senza rammentare cosa sia successo in quell'arco di tempo passato. In pratica, il soggetto ricorda l'inizio e la fine dell'episodio, ma presenta un'amnesia per quanto riguarda la parte centrale di esso. Pu\u00f2 anche capitare che il soggetto veda un UFO in un luogo e successivamente in un luogo diverso, senza rendersi conto non solo del tempo trascorso, ma anche di come sia arrivato in quel luogo; questo fenomeno correlato al \"missing time\" \u00e8 detto \"jump location\" (salto di luogo).\nAlcuni ufologi precisano comunque che un'esperienza di missing time non implica necessariamente che una persona sia stata rapita da una forma di vita aliena, ma pu\u00f2 rappresentare un indizio per coloro che hanno motivo di credere di essere stati rapiti.\nTeorie ufologiche.\nLe teorie sviluppate dagli ufologi per spiegare il fenomeno sono molteplici. La pi\u00f9 semplice sostiene che gli alieni sarebbero in grado di rimuovere il ricordo del rapimento dalla memoria cosciente ma non dal subconscio, per cui il ricordo pu\u00f2 emergere con l'ipnosi; ci si chiede per\u00f2 come mai una specie aliena progredita non sia in grado di eliminare il ricordo in modo completo. Altri ritengono che sarebbe lo stesso soggetto a rimuovere inconsciamente l'esperienza perch\u00e9 traumatica.\nSecondo altri ufologi, il missing time sarebbe invece la prima fase che attuerebbero le entit\u00e0 aliene nello svolgimento di un rapimento: la tecnologia aliena sarebbe cos\u00ec avanzata da poter agire sul continuo spazio-tempo e quindi deliberatamente bloccarlo per prelevare l'individuo. La teoria del blocco del tempo non \u00e8 per\u00f2 scientificamente dimostrata.\nCause scientifiche.\nLa scienza associa questo fenomeno a problemi mentali di tipo psicotico, o di rimozione auto-forzata di un ricordo traumatico (reale o immaginario) che la psiche non pu\u00f2 sopportare; anche le droghe portano a stati allucinogeni dove il soggetto pu\u00f2 arbitrariamente immaginare qualunque cosa, come in questo caso un rapimento alieno. Le similitudini nei racconti dei testimoni dipenderebbero dalla comune struttura della mente umana.\nLa sensazione di tempo mancante pu\u00f2 essere connessa anche al fenomeno della dissociazione, che pu\u00f2 capitare anche nella vita quotidiana quando il cervello \u00e8 occupato a svolgere compiti monotoni e ripetitivi; ad esempio, quando si guida in autostrada si pu\u00f2 avere un calo dell'attenzione cosciente, per cui non ci si accorge di avere superato uno svincolo."}
{"id": "2154322", "revid": "438678", "url": "https://it.wikipedia.org/wiki?curid=2154322", "title": "Il mostro di Londra", "text": "Il mostro di Londra (\"The Two Faces of Dr. Jekyll\") \u00e8 un film del 1960 diretto da Terence Fisher.\nEnnesimo adattamento del romanzo \"Lo strano caso del dottor Jekyll e del signor Hyde\" di Robert Louis Stevenson, rimarchevole nel fatto che un vecchio e misantropo Jekyll si trasforma in un attraente e giovane Mr. Hyde.\nTrama.\nLa storia si basa sulla classica trasformazione da dottor Jekyll in Mr. Hyde, anche se la versione alternativa appare molto attraente, rimane fredda e crudele. La storia finisce con diversi omicidi, fra cui quello della moglie e del suo amante e dello stesso Jekyll commettendo suicidio.\nHome Video.\nIl film \u00e8 stato distribuito su DVD dalla Sony Pictures Entertainment, contenente il trailer e un fascicolo scritto da Marcus Hearn come contenuti extra.\nIn Italia il film usc\u00ec nel 2009, insieme al film \"Il mistero della mummia\", in un cofanetto editato dalla Sony Pictures Entertainment ed intitolato \"Hammer Films - Volume 1\".\nDistribuzione.\nDistribuito dalla Columbia Pictures nel resto del mondo, il film usc\u00ec nel Regno Unito il 24 ottobre 1960."}
{"id": "2154330", "revid": "599013", "url": "https://it.wikipedia.org/wiki?curid=2154330", "title": "Suore di Sant'Anna (Torino)", "text": "le suore di Sant'Anna sono un istituto religioso femminile di diritto pontificio: i membri di questa congregazione pospongono al loro nome la sigla S.S.A.\nStoria.\nLa congregazione sorse a Torino nel 1834 a opera dei marchesi di Barolo, i coniugi Carlo Tancredi Falletti e Giulia Colbert: nel 1835 aprirono la loro villa di Moncalieri a un gruppo di orfanelle e ne affidarono la cura a una comunit\u00e0 di suore, che si diffusero rapidamente in altri centri del Piemonte ed estesero il loro apostolato all'assistenza a prostitute e carcerati.\nNel 1862 fu eletta superiora generale Maria Enrichetta Dominici (1829-1894): sotto il suo generalato l'istituto venne e furono aperte le prime missioni in India (1870). Ella resse l'istituto fino al 1890, riordinandolo e dandogli un saldo ritmo di sviluppo, tanto da esserne ritenuta la cofondatrice.\nL'istituto venne approvato da papa Gregorio XVI l'8 marzo del 1846. Il titolo originario della congregazione (suore della Provvidenza) venne successivamente mutato in \"suore di Sant'Anna della Provvidenza\" e, nel 1972, divenne definitivamente \"suore di Sant'Anna\".\nLa Dominici \u00e8 stata beatificata il 7 maggio 1978 da papa Paolo VI.\nAttivit\u00e0 e diffusione.\nFini dell'istituto solo l'istruzione ed educazione cristiana della giovent\u00f9 e l'assistenza all'infanzia povera e abbandonata.\nSono presenti in Albania, Argentina, Brasile, Camerun, Filippine, Messico, Per\u00f9, India, Italia, Regno Unito e Svizzera: la sede generalizia \u00e8 a Roma.\nAlla fine del 2008 l'istituto contava 1.262 religiose in 174 case."}
{"id": "2154332", "revid": "298229", "url": "https://it.wikipedia.org/wiki?curid=2154332", "title": "Federazione cestistica di Antigua e Barbuda", "text": "La Federazione cestistica di Antigua e Barbuda \u00e8 l'ente che controlla e organizza la pallacanestro ad Antigua e Barbuda.\nLa federazione controlla inoltre la nazionale di pallacanestro di Antigua e Barbuda e ha sede a St. John's.\n\u00c8 affiliata alla FIBA dal 1976 e organizza il campionato di pallacanestro di Antigua e Barbuda."}
{"id": "2154336", "revid": "767487", "url": "https://it.wikipedia.org/wiki?curid=2154336", "title": "Peso guatemalteco", "text": "Il peso \u00e8 stata la valuta del Guatemala tra il 1859 e il 1925, quando fu sostituita dal \"quetzal\".\nStoria.\nIl \"peso\" rimpiazz\u00f2 il \"real\" della Repubblica Federale del Centroamerica, con un cambio di 1 peso = 8 reales. Nel 1869 fu introdotto il \"centavo\", del valore di un centesimo di peso, ma il \"real\" continu\u00f2 ad essere coniato fino al 1912, quando il Guatemala fu completamente decimalizzato. Nel 1870 il \"peso\" fu agganciato al franco francese al cambio fisso di 1 \"peso\" = 5 franchi. L'agganciamento al franco fu sospeso nel 1895 e il valore del \"peso\" cadde considerabilmente. Il \"peso\" fu sostituito dal \"quetzal\" nel 1925.\nMonete.\nLe monete in argento furono inizialmente emesse in tagli da \u00bc, \u00bd, 1, 2 e 4 \"reales\" e 1 \"peso\", mentre le monete in oro furono emesse in tagli da 4 \"reales\", 1, 2, 4, 8 e 16 \"pesos\". Con l'introduzione del \"centavo\" nel 1869 si aggiunsero i tagli da 1, 25 e 50 \"centavos\", 5, 10 e 20 \"pesos\". Le monete da 5 e 10 \"centavos\" furono aggiunte nel 1881.\nIn seguito alla sospensione dell'agganciamento al franco francese, l'emissione di monete in argento cess\u00f2 e il valore della valuta croll\u00f2.\nTra il 1915 e il 1923 ci furono emissioni provvisorie, con tagli da 12\u00bd e 25 \"centavos\" nel 1915, 50 \"centavos\" nel 1922, 1 e 5 \"pesos\" nel 1923."}
{"id": "2154343", "revid": "287204", "url": "https://it.wikipedia.org/wiki?curid=2154343", "title": "Federazione cestistica delle Antille Olandesi", "text": "La Federazione cestistica delle Antille Olandesi \u00e8 l'ente che controlla e organizza la pallacanestro nel territorio omonimo.\nLa federazione controlla inoltre la nazionale di pallacanestro delle Antille olandesi. Ha sede a Cura\u00e7ao e l'attuale presidente \u00e8 Hesley Heerenveen.\n\u00c8 affiliata alla FIBA dal 1953 e organizza il campionato di pallacanestro delle Antille olandesi."}
{"id": "2154344", "revid": "1305772", "url": "https://it.wikipedia.org/wiki?curid=2154344", "title": "Space Wars", "text": "Space Wars \u00e8 un videogioco arcade realizzato dalla Cinematronics nel 1977; si tratta del primo titolo realizzato con la tecnica della grafica vettoriale. \u00c8 stato realizzato da Larry Rosenthal, uno studente del MIT affascinato da \"Spacewar!\" per PDP-1: ed \u00e8 proprio a quest'ultimo dal quale trae molta ispirazione per quanto riguarda lo stile di gioco. Nel 1982 \u00e8 stata prodotta una versione del gioco per Vectrex, console specializzata in titoli dalla grafica vettoriale.\nModalit\u00e0 di gioco.\n\"Space Wars\" \u00e8 dotato di una modalit\u00e0 a due giocatori, nel quale due astronavi (una a forma di triangolo, mentre l'altra ricorda l'Enterprise) devono cercare di colpirsi e distruggersi fra loro: se un'astronave viene colpita una prima volta, questa non viene distrutta immediatamente, ma soltanto danneggiata; per questo i movimenti saranno pi\u00f9 lenti. \u00c8 presente (ma disattivabile a piacere) un corpo celeste al centro schermo che attira le navi verso di s\u00e9 a causa del campo gravitazionale, oltre che ad una modalit\u00e0 iperspazio, in grado di fare scomparire la nave e farla riapparire in una posizione casuale dello schermo. Infine, da notare che la durata della partita \u00e8 proporzionale alle monete inserite nella macchina: con ogni 25 centesimi di dollaro si ha diritto a 1 minuto e 30 secondi di gioco."}
{"id": "2154351", "revid": "1543377", "url": "https://it.wikipedia.org/wiki?curid=2154351", "title": "Harold Mattingly", "text": "Biografia scientifica.\nCompletati gli studi al Gonville and Caius College dell'Universit\u00e0 di Cambridge, nel 1910 entr\u00f2 a far parte dello staff del \"Department of Printed Books\" (\"Dipartimento dei libri a stampa\") del British Museum. Seguendo il suo iniziale interesse per l'antichit\u00e0 romana, nel 1909 aveva esordito con un libro sull'argomento, a cui avrebbe fatto seguito un secondo nel 1914. Fu dopo la prima guerra mondiale, durante la quale aveva prestato servizio nell'Ufficio di censura postale (\"Postal Censorship Bureau\"), che Mattingly, una volta ripreso servizio al British Museum, indirizz\u00f2 decisamente i propri studi verso la numismatica antica.\nHarold Mattingly fu dal 1912 anche membro della Royal Numismatic Society. Nel 1941 gli fu conferita la medaglia della Royal Numismatic Society.\nOpere.\nIl risultato delle sue ricerche fu l'imponente pubblicazione, iniziata nel 1923 e concretizzatasi in sei volumi, del catalogo della monetazione imperiale del British Museum (\"Coins of the Roman Empire in the British Museum\"). Pressappoco nello stesso periodo, ma con un'impostazione pi\u00f9 marcatamente sinottica, prese avvio la pubblicazione in 10 volumi del \"Roman Imperial Coinage\"."}
{"id": "2154355", "revid": "287204", "url": "https://it.wikipedia.org/wiki?curid=2154355", "title": "Federazione cestistica di Aruba", "text": "La Federazione cestistica di Aruba \u00e8 l'ente che controlla e organizza la pallacanestro in Aruba.\nLa federazione controlla inoltre la nazionale di pallacanestro di Aruba. Ha sede a Oranjestad e l'attuale presidente \u00e8 Rudy Croess.\n\u00c8 affiliata alla FIBA dal 1986 e organizza il campionato di pallacanestro di Aruba."}
{"id": "2154356", "revid": "1934238", "url": "https://it.wikipedia.org/wiki?curid=2154356", "title": "Sacrario militare di Passo Resia", "text": "Il sacrario militare di Passo Resia (in tedesco \"Beinhaus Burgeis\") \u00e8 un sacrario militare che si trova lungo la strada statale che da Merano conduce al valico di confine di passo Resia. \u00c8 sito nel comune di Malles, nella frazione di Burgusio.\nStoria.\nIl sacrario fu realizzato dall'architetto Giovanni Greppi e dallo scultore Giannino Castiglioni nel 1939.\nEsso ha la forma di un torrione a base circolare; i caduti sono sepolti nei loculi costruiti nelle pareti di porfido del piano superiore. Due scalinate rette da archi rampanti permettono l'ingresso al sacrario; una terza scalinata conduce alla zona prativa sita sul retro della struttura.\nTale sacrario fu profanato da un attentato (probabilmente compiuto da attivisti favorevoli alla secessione dell'Alto Adige dall'Italia) la notte del 10 ottobre 1982: i criminali irruppero nella struttura, fracassarono i loculi e sparsero le ossa dei Caduti tutt'attorno. In seguito a questi fatti, la struttura fu completamente restaurata.\nCaduti.\nNel sacrario sono raccolti i resti di 312 caduti, nove dei quali sono ignoti, tutti provenienti dai cimiteri militari smantellati di dieci varie localit\u00e0 dell'alta Val d'Adige.\nTabelle esplicative.\nNel maggio del 2011, grazie ad una convenzione con lo Stato italiano, la provincia autonoma di Bolzano ha posto all'ingresso del sacrario di Burgusio, come gi\u00e0 fatto a Colle Isarco, tabelle esplicative in tre lingue (italiano, tedesco e inglese), redatte da un gruppo di esperti, atte a spiegare il particolare contesto storico entro il quale furono eretti gli ossari, facendo esplicito riferimento al tentativo del regime fascista di strumentalizzare i caduti in guerra per scopi politici, usando le loro salme per rendere \"sacri\" i nuovi confini appena conquistati."}
{"id": "2154367", "revid": "287204", "url": "https://it.wikipedia.org/wiki?curid=2154367", "title": "Bric-a-brac", "text": ""}
{"id": "2154372", "revid": "1305772", "url": "https://it.wikipedia.org/wiki?curid=2154372", "title": "Na\u00efve", "text": "Na\u00efve (\"ingenua\" in lingua francese) pu\u00f2 riferirsi a:"}
{"id": "2154374", "revid": "179777", "url": "https://it.wikipedia.org/wiki?curid=2154374", "title": "Pro Archia Poeta", "text": ""}
{"id": "2154377", "revid": "179777", "url": "https://it.wikipedia.org/wiki?curid=2154377", "title": "Pro Archia", "text": ""}
{"id": "2154381", "revid": "179777", "url": "https://it.wikipedia.org/wiki?curid=2154381", "title": "De Officiis", "text": ""}
{"id": "2154383", "revid": "21091308", "url": "https://it.wikipedia.org/wiki?curid=2154383", "title": "Sinottica", "text": ""}
{"id": "2154384", "revid": "21091317", "url": "https://it.wikipedia.org/wiki?curid=2154384", "title": "Sinottico", "text": ""}
{"id": "2154388", "revid": "6923", "url": "https://it.wikipedia.org/wiki?curid=2154388", "title": "Serve di Maria ministre degli infermi", "text": "Le Serve di Maria Ministre degli Infermi sono un istituto religioso femminile di diritto pontificio: i membri di questa congregazione pospongono al loro nome la sigla S.de.M.\nStoria.\nLa congregazione sorse a Madrid per iniziativa del sacerdote servita Miguel Mart\u00ednez y Sanz (1811-1890), parroco del sobborgo di Chamber\u00ed. Per l'assistenza a domicilio agli infermi del quartiere, il religioso organizz\u00f2 una comunit\u00e0 di sette suore (tante quanti i fondatori dei Servi di Maria) guidata da Maria Soledad Torres Acosta (1826-1887), ritenuta la fondatrice dell'istituto.\nIl 15 agosto del 1851 le religiose emisero la prima professione dei voti nelle mani dell'arcivescovo di Toledo, il cardinale Juan Jos\u00e9 Bonel y Orbe, dando formalmente vita alla congregazione.\nLa congregazione ottenne il riconoscimento di istituzione di diritto diocesano il 1\u00ba aprile 1853 e ricevette il pontificio decreto di lode il 18 settembre 1867; la Santa Sede ha approvato definitivamente l'istituto l'11 luglio 1876 e le sue costituzioni il 20 giugno 1898.\nBeatificata nel 1950 da papa Pio XII, la fondatrice \u00e8 stata canonizzata da papa Paolo VI nel 1970.\nAttivit\u00e0 e diffusione.\nCome alle origini, le Serve di Maria Ministre degli Infermi continuano a dedicarsi alla cura dei malati, specialmente a domicilio.\nSono presenti in Europa (Spagna, Portogallo, Francia, Italia, Regno Unito), nelle Americhe (Stati Uniti d'America, Messico, Ecuador, Colombia, Panama, Repubblica Dominicana, Porto Rico, Cuba, Argentina, Per\u00f9, Bolivia, Brasile, Uruguay), in Camerun e nelle Filippine: la sede generalizia \u00e8 a Roma.\nAl 31 dicembre 2005 l'istituto contava 1.712 religiose in 114 case."}
{"id": "2154392", "revid": "1573940", "url": "https://it.wikipedia.org/wiki?curid=2154392", "title": "Grande Chartreuse", "text": "Il monastero della Grande Chartreuse \u00e8 la casa madre dell'ordine dei Certosini. Si trova nelle Alpi francesi, nel comune di Saint-Pierre-de-Chartreuse (dipartimento dell'Is\u00e8re), circa 30\u00a0km a nord di Grenoble. \u00c8 situato a circa 1190 metri di altitudine, ai piedi del Grand Som, quarta cima per altezza del massiccio della Chartreuse. Come primo insediamento dell'ordine, esso \u00e8 il prototipo dello spazio monastico certosino, anche se a partire dal XIII secolo l'ordine si \u00e8 adattato anche a siti urbani, di pianura o persino in riva al mare.\nIn conformit\u00e0 alla regola certosina, il monastero non \u00e8 visitabile; tuttavia \u00e8 stato allestito un museo pi\u00f9 a valle, nella vicina localit\u00e0 di Correrie, che comprende anche una ricostruzione delle celle dei monaci.\nStoria.\nIl primo monastero.\nAlle origini della Grande Chartreuse (e dell'ordine certosino) vi fu il desiderio di san Bruno di Colonia e di sei compagni (Lanuino, Stefano di Bourg, Stefano di Die, Ugo il cappellano, e i conversi Andrea e Guarino) di fondare un monastero in un luogo solitario. Nella primavera del 1084 essi si rivolsero al vescovo di Grenoble Ugo di Ch\u00e2teauneuf, che, ispirato da una visione avuta in sogno (sette stelle che indirizzavano sette pellegrini a una valle solitaria) li guid\u00f2 in quello che da allora sar\u00e0 chiamato \"deserto di Chartreuse\" a causa del suo isolamento: una valle corta, chiusa a nord dal passo di Ruch\u00e8re e a sud dalla valle di Guiers Mort, dominata dalla vetta del Grand Som mille metri pi\u00f9 in alto. Bruno e i suoi compagni si stabilirono in questo luogo totalmente disabitato, adatto alla vita di preghiera e solitudine che essi desideravano condurre.\nNel 1090 papa Urbano II, gi\u00e0 allievo di Bruno alla scuola della cattedrale di Reims, lo chiam\u00f2 a Roma come suo consigliere. A malincuore, Bruno lasci\u00f2 la giovane comunit\u00e0, che, privata della sua guida, rischi\u00f2 di disperdersi. Dopo alcuni mesi di difficolt\u00e0, tuttavia, il gruppo si riorganizz\u00f2 sotto la guida di Lanuino.\nIl nuovo monastero era diviso in due parti distanti quattro chilometri: quella inferiore, Correrie (la \"casa bassa\"), ospitava la comunit\u00e0 dei fratelli e alcune officine; nell'insediamento superiore (la \"casa alta\") vivevano il priore e la comunit\u00e0 dei padri, e insieme a loro uno o due fratelli.\nNulla resta oggi di questo primo monastero, la cui parte superiore si trovava due chilometri pi\u00f9 in alto dell'attuale. Si suppone che le prime costruzioni fossero in legno; solo la chiesa conventuale fu costruita in pietra. La pi\u00f9 antica, ed unica, descrizione dell'insediamento si deve a Guiberto di Nogent intorno al 1114. Ben poco si sa della disposizione degli edifici, che senza dubbio doveva essere molto diversa dall'attuale, data la differente configurazione del terreno. Le celle dei monaci erano raggruppate, e i locali per la vita comune (chiesa, capitolo, refettorio) erano disposti intorno a un chiostro; vi erano anche una cucina e un edificio che poteva ospitare i fratelli che visitavano il monastero la domenica. Guibert precisa che apposite condutture portavano acqua corrente all'interno delle celle.\nPresso l'insediamento superiore, chiuso in una valle stretta e coperta da boschi, non era possibile alcuna coltivazione n\u00e9 allevamento. Ogni sabato i fratelli salivano dall'insediamento inferiore a quello superiore per partecipare alla liturgia festiva e alla vita comunitaria, ricreando la tradizione dei villaggi eremitici del deserto della Palestina, alle origini del monachesimo cristiano.\nLa posizione del monastero superiore \u00e8 oggi indicata da due cappelle costruite a distanza di un centinaio di metri l'una dall'altra: a valle quella di Notre-Dame de Casalibus (letteralmente: Nostra Signora delle Capanne, in riferimento alle casette che servivano da celle per i monaci), e a monte quella di San Bruno.\nNotre-Dame de Casalibus fu costruita nel XV secolo, in posizione riparata dalle valanghe, mentre la cappella di San Bruno (inizialmente dedicata alla Vergine Maria) \u00e8 appollaiata su una grande roccia e sembra essere stata costruita vicino al sito della prima certosa, che probabilmente si trovava sul pianoro adiacente. Ampio circa 80 metri e grossomodo pianeggiante, esso \u00e8 un terreno insolito nella valle. Secondo ipotesi non verificabili, e in assenza di scavi archeologici, i blocchi rocciosi che vi sono disseminati potrebbero essere resti della valanga che distrusse il primo monastero.\nUna cronaca dell'epoca, la \"Chronique Magister\", racconta l'evento che ebbe luogo il 30 gennaio 1132:\nIl termine di valanga con la quale \u00e8 indicato questo drammatico avvenimento non deve ingannare: nessuna valanga avrebbe potuto giungere cos\u00ec in basso nella valle. Piccole frane sono molto frequenti in questo antico massiccio calcareo, e la \"valanga\" del 1132 deve essere stata una frana di fango e pietre che spinse avanti a s\u00e9 una gran quantit\u00e0 di neve.\nIl monastero di Guigues.\nI sopravvissuti alla catastrofe non potevano pensare di ricostruire nello stesso luogo. Guigues, quinto priore dell'ordine, scelse un nuovo sito due chilometri pi\u00f9 in basso, situato tra due avvallamenti di terreno che avrebbero deviato qualunque caduta di rocce, sia a monte sia a valle del monastero. La scelta fu forse guidata anche da un'altra ragione. La posizione del primo monastero, descritta come \"perfettamente protetta dal vento del nord e ben esposta a mezzogiorno\", oggi sembra caratterizzata da un'estrema austerit\u00e0. Anche in piena estate bisogna attendere la fine della mattina perch\u00e9 il sole si levi al di sopra del Grand Som, e fino agli anni 1990, la neve copriva il terreno fino al mese di maggio inoltrato, cio\u00e8 circa un mese e mezzo pi\u00f9 a lungo rispetto al luogo del monastero attuale. Tuttavia le condizioni climatiche del XX secolo non possono permettere di giudicare le ragioni dei monaci del XII secolo: nel medioevo il clima in Europa era molto meno rigido rispetto a oggi (\"ottimo climatico medievale\"). Alcune certose, come quella di Berthaud, sopravvivevano in ambienti ancora pi\u00f9 difficili di quello della Grande Chartreuse. Comunque sia, la nuova posizione, pi\u00f9 aperta e meglio soleggiata, era al riparo da frane e valanghe, e la maggior vicinanza all'insediamento inferiore facilitava la salita settimanale dei fratelli in ogni condizione atmosferica.\nI lavori furono rapidi. In pietra furono costruiti solo la chiesa, oggi trasformata e circondata da molte altre costruzioni pi\u00f9 recenti, e il capitolo, che possiede ancora la volta del XII secolo. Furono costruite una dozzina di celle in legno. La chiesa fu consacrata il 13 ottobre 1133 da un ex certosino, Ugo, successore del primo Ugo come vescovo di Grenoble.\nIncendi e saccheggi.\nIl monastero di Guigues dur\u00f2 poco meno di due secoli. Tra il 1320 e il 1676 il monastero sub\u00ec otto incendi (non undici come talvolta si afferma):\nLa scarsit\u00e0 di mezzi con cui combattere gli incendi, e soprattutto la particolarit\u00e0 regionale dei tetti coperti in \"essendolles\" (tavole o tegole di legno d'abete rosso, particolarmente combustibili) ogni volta causarono la distruzione quasi totale di tutto ci\u00f2 che poteva bruciare.\nDopo l'incendio del 1676, Dom Innocent Le Masson ricostru\u00ec il monastero in base a un nuovo piano architettonico. Dal 1920 il complesso \u00e8 classificato dallo stato francese come monumento storico.\nSoppressioni.\nIl monastero della Grande Chartreuse fu soppresso dalla Rivoluzione francese: il padre generale Dom Nicolas-Albergati de Geoffroy lo abbandon\u00f2 il 17 ottobre 1792. Non soltanto la comunit\u00e0 della Grande Chartreuse non esisteva pi\u00f9, ma l'ordine dei certosini non aveva pi\u00f9 nessuna casa in Francia. Il capitolo generale non poteva pi\u00f9 riunirsi. In occasione della sua ultima seduta, esso aveva stabilito che in caso di dispersione della comunit\u00e0 il definitorio avrebbe eletto un vicario generale in attesa di tempi migliori. Ma in seguito, poich\u00e9 il definitorio non poteva riunirsi, i successivi vicari generali designarono i loro segretari come successori in caso di decesso, soggetti a conferma della Santa Sede. Il 16 luglio 1816 l'allora vicario generale Dom Romuald Moissonier, professo della Grande Chartreuse ma allora priore di Part-Dieu in Svizzera, unica certosa sopravvissuta alla tempesta rivoluzionaria, rientr\u00f2 alla Grande Chartreuse con alcuni religiosi per riprendervi la vita regolare.\nEspulsa di nuovo il 29 aprile 1903 in seguito alla politica anticlericale della Terza Repubblica, la comunit\u00e0 trov\u00f2 rifugio in Italia, alla certosa di Farneta (a Maggiano presso Lucca) e pot\u00e9 ricostituire la casa madre solo nel 1940. Il capitolo generale, dopo essersi tenuto eccezionalmente una volta alla certosa della Valsainte in Svizzera, continu\u00f2 a riunirsi regolarmente a Farneta permettendo l'elezione regolare di due successori di Dom Michel Baglin, che aveva ottenuto la \"misericordia\" (cio\u00e8 aveva rinunciato all'incarico) nel 1905.\nRicostituzione e ultimi decenni.\nNel maggio 1940, quando l'Italia stava per entrare in guerra contro la Francia, il console francese a Livorno consigli\u00f2 al padre generale e ai monaci francesi di rientrare in patria. Nella difficile situazione causata dalla disfatta francese, il padre generale Dom Ferdinand Vidal e gli altri monaci poterono stabilirsi provvisoriamente a Orgeoise, nel villaggio di Voiron, dove vivevano alcuni fratelli che si occupavano della produzione del liquore certosino. Dopo aver tentato invano di contattare il governo francese riparato a Bordeaux per avere l'autorizzazione a rientrare alla Grande Chartreuse, Dom Vidal invi\u00f2 alcuni religiosi a rioccupare il monastero prima che vi giungessero le truppe tedesche. I primi padri lo raggiunsero il 29 maggio. Nonostante la contrariet\u00e0 del prefetto dell'Is\u00e8re, il sindaco di Saint-Pierre-de-Chartreuse requis\u00ec il monastero \"per ospitarvi rifugiati\". Il 9 giugno il ministro dell'interno Georges Mandel regolarizz\u00f2 la situazione. Il 10 giugno l'Italia dichiar\u00f2 guerra alla Francia. Il 21 giugno, il giorno dopo l'annuncio dell'armistizio, tre padri ripresero ufficialmente possesso degli edifici.\nL'orientamento del nuovo governo, favorevole alla Chiesa cattolica, cre\u00f2 una situazione favorevole. Una legge del governo di Vichy del 21 febbraio 1941 concesse ai certosini il riconoscimento legale. In questi anni difficili, la comunit\u00e0 apr\u00ec le porte a ebrei e perseguitati. Una convenzione dell'11 marzo 1941 tra la Grande Chartreuse e l'amministrazione delle Belle Arti permise un rapido restauro degli edifici. La comunit\u00e0 continua tuttora ad affittare gli edifici dallo stato francese, con un canone modico e l'addebito della manutenzione corrente. A partire dal 1947 alla Grande Chartreuse si riunisce di nuovo ogni due anni il capitolo generale dell'ordine.\nNei due decenni seguiti alla seconda guerra mondiale lo sviluppo del turismo e della rete stradale furono causa di sempre maggiore disturbo. I superiori presero in considerazione l'idea di trasferire l'intera comunit\u00e0 in un luogo pi\u00f9 isolato. Infine ottennero che il monastero fosse classificato come sito storico e naturale, sul quale era proibito il sorvolo con mezzi aerei e la circolazione di mezzi a motore. Alla Correrie, qualche chilometro pi\u00f9 a valle, nel 1957 fu creato un museo che ricostruisce per i turisti il modo di vita certosino. La flotta di automobili si ferma laggi\u00f9, a un chilometro e mezzo dal monastero, e ci\u00f2 permette ai certosini di vivere nella solitudine che essi considerano conforme alla loro vocazione. Essi sperano che cos\u00ec il luogo continui ad essere un \"deserto\" immerso nel silenzio, ora ufficialmente protetto dai pubblici poteri.\nColpo d'occhio sul monastero.\nAiutandosi con una vista generale e una pianta si possono identificare i diversi edifici riuniti nella cittadella monastica.\nA sinistra, verso nord, si erge la cappella esterna dedicata a Notre-Dame de la Salette; solidamente assisa su grandi contrafforti, essa domina l'ingresso al monastero. Al di l\u00e0, verso est, si scorge un vasto complesso di edifici risalenti anch'essi al XIX secolo: \u00e8 la vecchia lavanderia, che ora ospita le celle dei fratelli. Una ventina di metri a destra del portale d'ingresso un'altra cappella, detta della Resurrezione, \u00e8 aperta al pubblico.\nIn primo piano a sinistra, sul cortile d'onore, una costruzione imponente attrae l'attenzione. Con le sue quattro massicce ali in pietra, essa \u00e8 la foresteria in cui vengono ospitati i priori certosini durante i capitoli generali. I sette padiglioni a due piani che si allineano accanto sono occupati dalle celle dei monaci che si occupano dell'amministrazione dell'ordine e del monastero: procuratore, scriba (segretario del Padre Generale, con funzioni analoghe a quelle di un cancelliere), sotto-procuratore, ecc. L'ultimo padiglione, un po' pi\u00f9 grande degli altri, \u00e8 abitato dal Padre Generale. Questi edifici sono collegati da tre passaggi sovrapposti: un corridoio parzialmente interrato; sopra di esso il \"chiostro degli ufficiali\"; e al piano superiore la \"galleria delle Carte\" (che raccoglie dipinti raffiguranti conventi certosini). La struttura di questo gruppo di edifici si deve a Dom Le Masson.\nSul lato posteriore \u00e8 visibile un grande rettangolo allungato. Esso \u00e8 affiancato lungo il suo perimetro da piccoli edifici disposti a intervalli regolari, di cui di solito solo il tetto \u00e8 visibile. Questo \u00e8 il grande chiostro con le 35 celle dei monaci, parte essenziale e caratteristica della certosa.\nI porticati del chiostro misurano 216 metri in direzione nord-sud e 23 metri da est a ovest, disegnando un quadrilatero di 478 metri di perimetro. La parte settentrionale, a sinistra, \u00e8 la pi\u00f9 antica: il vecchio chiostro gotico del XIV secolo, le cui fondamenta risalgono al XII secolo. La parte meridionale risale invece al XVI secolo. I lati lunghi del chiostro sono collegati da due bracci trasversali che limitano un cortile interno che contiene il cimitero. Il braccio di sinistra fiancheggia la cappella dei Morti, quello di sinistra passa sotto la biblioteca. Di solito i monaci si muovono nel chiostro soltanto per andare o tornare dalla chiesa; vi regna sempre un profondo silenzio.\nDiverse altre costruzioni, disposte parallelamente alla foresteria, si trovano tra il chiostro grande e il chiostro degli ufficiali. Esse sono, da sinistra a destra:\nIn basso a destra in pianta si trova un vasto insieme di costruzioni raggruppate intorno a un cortile. Si tratta delle \"obbedienze\": mulino, rimessa, stalle, falegnameria, fucina, ecc. Si \u00e8 avuta cura di collocarle lontano dal chiostro per non turbare il silenzio e il raccoglimento dei monaci solitari nelle loro celle.\nVita economica.\nAlle origini la comunit\u00e0 si sostentava con l'allevamento ovino e la coltivazione di legumi e cereali poveri. A lungo i monaci furono riluttanti ad accettare doni dall'esterno. A partire dal XII secolo, lo sfruttamento diretto o indiretto di miniere di ferro, in particolare al col de Bovinant, permise ai certosini di sviluppare un'attivit\u00e0 metallurgica che dur\u00f2 fino alla rivoluzione e provoc\u00f2 qualche contrasto con il duca d'Entremont che voleva impadronirsi delle miniere.\nA partire dal XIX secolo il successo del liquore prodotto nel monastero assicur\u00f2 alla comunit\u00e0, e poi all'intero ordine, ricavi rilevanti."}
{"id": "2154393", "revid": "1305772", "url": "https://it.wikipedia.org/wiki?curid=2154393", "title": "Johannes Mario Simmel", "text": "Il suo romanzo pi\u00f9 celebre, \"Non \u00e8 sempre caviale\" ha venduto 30 milioni di copie.\nBiografia.\nNato a Vienna nel 1924 da Walter, un chimico ebreo tedesco e da Lisa Simmel, lettrice per gli studi cinematografici Wien-Film, crebbe in Austria ed in Inghilterra.\nInizi\u00f2 a lavorare nella ricerca nel campo come ingegnere chimico dal 1943 sino al termine del secondo conflitto mondiale, per poi passare all'attivit\u00e0 di traduttore per il governo militare americano con la pubblicazione di riviste e racconti. Dal 1950 lavor\u00f2 come reporter per un giornale illustrato di Monaco di Baviera\nScrisse numerose novelle e sceneggiature da cui furono tratti alcuni film sino agli anni '70.\nIn letteratura esord\u00ec nel 1948 con \"Mi meraviglio di essere tanto felice\", conseguendo nel 1960 un enorme successo con \"Non \u00e8 sempre festa\" (titolo originale \"Es muss nicht immer Kaviar sein\"), romanzo che ha venduto 30 milioni di copie.\nVinse numerosi premi letterari per i suoi libri alcuni dei quali divennero best seller mondiali.\n\u00c8 morto a Zugo, citt\u00e0 della Svizzera dove risiedeva, il 1\u00ba gennaio 2009, all'et\u00e0 di 84 anni."}
{"id": "2154395", "revid": "1632387", "url": "https://it.wikipedia.org/wiki?curid=2154395", "title": "Sinfonia n. 45 (Haydn)", "text": "La Sinfonia n. 45 in Fa diesis minore, nota anche come \"Sinfonia degli addii\", \u00e8 stata scritta dal compositore austriaco Franz Joseph Haydn nel 1772. \u00c8 stata composta per il mecenate di Haydn, il principe Nikolaus Esterh\u00e1zy, quando la corte si trovava nella residenza estiva di Eszterhaza. Il primo movimento della Sinfonia n. 85 contiene dei riferimenti a quest'opera.\n\u00c8 detta \"sinfonia degli addii\" perch\u00e9 nell'esecuzione dell'adagio finale i musicisti a turno smisero di suonare, spensero la candela del loro leggio e lasciarono la sala, e l'esecuzione venne portata a conclusione solo da due violini con sordina, suonati da Haydn stesso e dal primo violino, Luigi Tomasini. Il soggiorno ad Eszterhaza fu infatti pi\u00f9 lungo del previsto, e con questo finale il compositore indicava in maniera allusiva al principe il desiderio dei musicisti di ritornare a casa ad Eisenstadt, dov'erano rimaste molte delle loro famiglie.\nMovimenti.\nAllegro assai.\nIl primo movimento \u00e8 in fa diesis minore, tonalit\u00e0 inusuale in quel periodo. Il movimento si apre in una maniera tipica dell'epoca \"Sturm und Drang\" in cui visse Haydn, con arpeggi minori discendenti dei primi violini, note sincopate dei secondi violini e note tenute dei fiati. Il movimento segue la forma sonata, ma si allontana dal modello standard in vari modi. Ad esempio, appena prima della ripresa, viene introdotto nuovo materiale musicale, che avrebbe potuto essere usato come secondo soggetto nell'esposizione in un lavoro pi\u00f9 convenzionale. A parte questi discostamenti dai canoni, il primo movimento \u00e8 \"difficilmente percepibile come rivoluzionario\"\nAdagio.\nIl secondo movimento, lento, in la maggiore \u00e8 anch'esso in forma sonata. Inizia con una melodia rilassata suonata dai violini con la sordina, presentando un motivo \"singhiozzante\". Il carattere diviene pi\u00f9 scuro e meditativo con un'alternanza fra modi maggiore e minore, somigliante a molti passaggi simili nelle opere tardive di Franz Schubert. Segue una serie di sospensioni dissonanti che attraversano le linee di demarcazione delle battute, estese per lunghezze straordinarie da Haydn quando lo stesso materiale appare nella ripresa. James Webster la indica come musica a programma esprimente il desiderio di tornare a casa.\nMinuetto: allegretto.\nIl minuetto, in fa diesis maggiore, ha come peculiarit\u00e0 il fatto che la cadenza finale di ogni sezione \u00e8 molto debole, risolvendo nel terzo movimento, creando un senso d'incompiutezza.\nFinale: Presto - Adagio.\nL'ultimo movimento inizia con un tempo veloce, nel tipico stile di Haydn, scritto in forma sonata nella tonalit\u00e0 di fa diesis minore. L'intensit\u00e0 ritmica aumenta ad un certo punto con l'uso del bariolage nella parte dei primi violini. La musica arriva finalmente alla fine della ripresa in un passaggio che sembra essere la fine della sinfonia, ma improvvisamente irrompe in una cadenza di dominante. Quello che poi segue \u00e8 una lunga coda, come un secondo movimento lento, estremamente raro nelle sinfonie classiche e che probabilmente lasci\u00f2 stupito il principe. Tale coda \u00e8 scritta in 3/8 e modula da la maggiore a fa diesis maggiore. Nella coda molti degli strumenti suonano un piccolo solo appena prima di \"congedarsi\", e il finale \u00e8 un anticlimax che finisce in un pianissimo. L'ordine con cui gli strumenti abbandonano l'esecuzione \u00e8 il seguente: primo oboe e secondo corno, fagotto, secondo oboe e primo corno, contrabbasso, violoncelli, violini di fila (restano solo i violini del primo leggio con sordina), viole. I violini del primo leggio, con la sordina, completano l'esecuzione."}
{"id": "2154396", "revid": "729019", "url": "https://it.wikipedia.org/wiki?curid=2154396", "title": "Na\u00efve Records", "text": "La Na\u00efve Records \u00e8 un'etichetta indipendente francese con sede a Parigi e attiva nella distribuzione e nella produzione di dischi di musica classica, jazz, musica pop e chanson francesi.\nStoria.\n\u00c8 stata fondata nel 1997 da Patrick Zelnik, Gilles Paires e Eric Tong Cuong.\nNel corso degli anni la casa discografica ha acquisito altre etichette discografiche.\nNel 1998 \u00e8 entrata a far parte della Na\u00efve la etichetta Auvidis, fondata da Michel Bernstein e detentrice di un ricco catalogo di dischi di musica classica presenti nella serie Auvidis Astr\u00e9e, successivamente ribattezzata Na\u00efve Atre\u00e9e.\nSuccessivamente, nel 2000, viene acquisita la Opus 111, etichetta specializzata in dischi di musica antica fondata nel 1990 da Yolanta Skura.\nInfine \u00e8 la volta delle etichette Ambroisie (specializzata in registrazioni di artisti emergenti della musica classica) e Montaigne (specializzata nella musica contemporanea)."}
{"id": "2154405", "revid": "1573940", "url": "https://it.wikipedia.org/wiki?curid=2154405", "title": "Charadrius thoracicus", "text": "Il corriere fasciato o corriere del Madagascar (Charadrius thoracicus ()) \u00e8 un uccello della famiglia Charadriidae, endemico del Madagascar.\nDistribuzione e habitat.\nQuesto uccello vive e nidifica esclusivamente in Madagascar, in una fascia che va da nordovest (Mahajanga) a sudest (Tolagnaro), sebbene la ridotta popolazione (ca. 3000 individui) lo renda difficile da osservare."}
{"id": "2154408", "revid": "30445", "url": "https://it.wikipedia.org/wiki?curid=2154408", "title": "Pterofite", "text": ""}
{"id": "2154413", "revid": "1573940", "url": "https://it.wikipedia.org/wiki?curid=2154413", "title": "Bolitophila", "text": "Bolitophila , \u00e8 un genere di insetti dell'ordine dei Ditteri (Nematocera: Bibionomorpha) comprendente circa 60 specie. \u00c8 l'unico genere attualmente esistente della famiglia Bolitophilidae , che comprende anche il genere fossile \"Mangas\".\nDescrizione.\nL'adulto \u00e8 un moscerino dal corpo esile e delicato, lungo 5-9 mm, generalmente di colore bruno o grigio. Il capo \u00e8 provvisto di 3 ocelli e di occhi ben sviluppati, ha antenne lunghe e filiformi, composte da 16 articoli sottili e allungati, a volte pubescenti. Il torace \u00e8 corto e marcatamente convesso. Le zampe sono relativamente lunghe, hanno coxe particolarmente allungate e tibie terminanti con uno sperone.\nLe ali sono strette e leggermente annerite, con uno pterostigma ubicato in corrispondenza della fine di R4 e R5. In alcune specie \u00e8 presente una seconda macchia in corrispondenza della nervatura trasversa radio-mediale. La costa si estende lungo tutto il margine anteriore, fino all'apice, in corrispondenza della confluenza del ramo R5 della radio. La venatura \u00e8 caratterizzata da un particolare irrobustimento delle nervature anteriori. La subcosta \u00e8 strettamente appressata alla radio, da cui diverge per confluire sulla costa. La radio si suddivide in R1 e Rs, che a sua volta si biforca in due rami, R4 e R5. Il ramo R4 confluisce su R1 nelle specie del sottogenere \"Bolitophila\" e sulla costa nelle specie del sottogenere \"Cliopisa\". La media presenta generalmente il tratto basale poco evidente e si suddivide in tre rami (M1, M2 e M3+4), non sempre ben delineati; si collega alla cubito con una breve nervatura trasversa (m-cu) alla base di CuA1, nella zona prossimale dell'ala. La prima anale (A1) \u00e8 ben sviluppata e confluisce nel margine posteriore.\nLa larva \u00e8 apoda ed eucefala, con capo nerastro e il resto del corpo bianco. L'apparato respiratorio polipneustico, con un paio di stigmi nel protorace e altre sette paia addominali. La pupa \u00e8 libera, non avvolta da un involucro setoso come in altri Sciaroidei.\nBiologia.\nLe larve dei Bolitophila sono tipicamente micetofaghe e si sviluppano sul legno in decomposizione o altri substrati vegetali invasi dai funghi. L'impupamento avviene all'interno del micelio fungino oppure nella lettiera del suolo.\nCome nella generalit\u00e0 degli Sciaroidei micetofagi, gli adulti prediligono ambienti ombrosi e umidi; si rinvengono nel sottobosco di foreste miste, generalmente montane, spesso in prossimit\u00e0 di corsi d'acqua.\nDistribuzione.\nLa famiglia \u00e8 rappresentata esclusivamente nell'emisfero boreale. Tipicamente oloartica, \u00e8 per la maggior parte rappresentata nella regione paleartica e, con un minor numero di specie, nella regione neartica. Solo due specie sono state di recente descritte per la regione orientale, nell'isola di Taiwan.\nIn Italia sono segnalate sette specie, tutte presenti nel nord:\nSistematica.\nIl genere \"Bolitophila\" ha subito differenti collocazioni nel corso dei tentativi di revisione della sistematica dei Nematoceri. Secondo gli Autori, infatti, il genere \u00e8 stato inquadrato storicamente nei Mycetophilidae nell'ambito della sottofamiglia Bolitophilinae, nei Bibionomorpha nell'ambito della superfamiglia Bolitophilidea e, infine, negli Sciaroidea nell'ambito della famiglia Bolitophilidae. Quest'ultima collocazione, che deriva dal recente scorporo di vari raggruppamenti dai Mycetophilidae, \u00e8 quella che trova il pi\u00f9 largo supporto allo stato attuale."}
{"id": "2154414", "revid": "275845", "url": "https://it.wikipedia.org/wiki?curid=2154414", "title": "Elisabetta Carlotta di Baviera", "text": ""}
{"id": "2154417", "revid": "36426", "url": "https://it.wikipedia.org/wiki?curid=2154417", "title": "Villa Martini", "text": "Villa Martini si trova a Prato in via dell'Agio, nella parte pi\u00f9 antica del sobborgo di Mezzana, vicino alla chiesa di San Pietro a Mezzana.\nStoria e descrizione.\nSi tratta di un edificio dal rustico aspetto fortificato, evidenziato dalla merlatura, di epoca neogotica. Risale originariamente al Trecento ed appartenne a lungo alla famiglia Martini, la quale lo ristruttur\u00f2 alla fine del XV secolo. Restano di quell'epoca il cortile e alcune sale. \nIn seguito pass\u00f2 ai Paselli. Una targa sulla facciata ricorda le vittime italiane nella guerra di Abissinia del 1894."}
{"id": "2154426", "revid": "1934238", "url": "https://it.wikipedia.org/wiki?curid=2154426", "title": "Charadrius pecuarius", "text": "Il corriere di Kittlitz (Charadrius pecuarius, Temminck 1823) \u00e8 un uccello della famiglia dei Charadriidae.\nSistematica.\n\"Charadrius pecuarius\" ha tre sottospecie:\nDistribuzione e habitat.\nQuesto uccello vive in quasi tutta l'Africa con l'esclusione della fascia atlantico-mediterranea che va dal Sahara Occidentale alla Libia. \u00c8 di passo in Lesotho, Bahrein, Emirati Arabi Uniti, Israele, Cipro, Francia, Spagna e Grecia."}
{"id": "2154432", "revid": "1522738", "url": "https://it.wikipedia.org/wiki?curid=2154432", "title": "Charadrius sanctaehelenae", "text": "Il corriere di Sant'Elena (Charadrius sanctaehelenae, Harting 1873) \u00e8 un uccello della famiglia dei Charadriidae.\nSistematica.\n\"Charadrius sanctaehelenae\" non ha sottospecie, \u00e8 monotipico.\nDistribuzione e habitat.\nIl corriere di Sant'Elena \u00e8 l'unico uccello endemico e ad habitat terrestre che ancora sopravvive esclusivamente sull'Isola di Sant'Elena. In passato condivideva il suo habitat con altri uccelli endemici che a causa dell'uomo si sono estinti ."}
{"id": "2154434", "revid": "62221", "url": "https://it.wikipedia.org/wiki?curid=2154434", "title": "Bolitophilidae", "text": ""}
{"id": "2154438", "revid": "203463", "url": "https://it.wikipedia.org/wiki?curid=2154438", "title": "Scipione Breislak", "text": "Biografia.\nSi form\u00f2 su studi filosofici e teologi. Distintosi presto anche negli studi matematici, divenne professore di matematica e fisica al collegio scolopio di Ragusa. Tornato a Roma, divenne docente di fisica al Collegio Nazareno, sempre tenuto dai padri scolopi e membro dell'Accademia degli Incolti.\nCon la sua collezione di minerali, cre\u00f2 il primo museo di minerali di Roma (collezione tuttora esistente e visitabile).\nIn seguito insegn\u00f2 filosofia al seminario di Nola e di nuovo fisica all'Accademia militare della Nunziatella di Napoli. Nel frattempo approfond\u00ec i suoi interessi per la mineralogia, studiando i terreni vulcanici della Campania, come ben testimoniato dalla sua opera \"Topografia Fisica della Campania\" (1798).\nNei dintorni di Napoli ritrov\u00f2 diversi cristalli e minerali di zolfo, dando ad uno di questi il proprio nome, la Breislakite.\nNel 1798, dopo la caduta della Repubblica Romana a cui aveva partecipato attivamente, dovette fuggire in Francia. Tornato in Italia nel 1802 entr\u00f2 nell'amministrazione napoleonica come Ispettore delle polveri e dei salnitri. Negli anni seguenti condusse ricerche geologiche e mineralogiche in Lombardia.\nIl 18 novembre 1803 divenne socio dell'Accademia delle scienze di Torino.\nDal 1815 fu tra i compilatori del periodico \"Biblioteca Italiana\", sponsorizzato dal governo del Lombardo-Veneto.\nIl nome del genere del primo dinosauro italiano, lo \"Scipionyx samniticus\", \u00e8 un omaggio a Breislak.\nIl cratere lunare Breislak porta il suo nome.\nTrov\u00f2 sepoltura nel Cimitero della Mojazza, a Milano, fuori Porta Comasina."}
{"id": "2154441", "revid": "767487", "url": "https://it.wikipedia.org/wiki?curid=2154441", "title": "Frock coat", "text": "Il frock coat o redingotte (inglese: \"cappotto a tunica\") \u00e8 un cappotto da uomo abbastanza aderente che scende fino alle ginocchia con spacco singolo.\n\u00c8 dotato di un colletto e di due risvolti, baveri o revers (doppiopetto). \nPresenta un taglio sulla vita che divide il corpino dalla gonna (o coda) pi\u00f9 o meno svasata secondo la moda del tempo. \nIn alcuni Frock coat, soprattutto dal 1830, si possono trovare delle mantelle cucite allo scollo (simili alla redingotte)\nIn francese il termine \"redingote\" veniva utilizzato abitualmente per descrivere un \"frock coat\" attillato e ci\u00f2 potrebbe spiegare le origini del termine \"redingotte\" ovvero i lemmi inglesi \"riding-coat\" o \"raining-coat\" che indicavano un soprabito che svolgeva la funzione di \"impermeabile\" e che montava una o pi\u00f9 mantelline, le stesse che si possono trovare in alcuni frock coat.\nStoria.\nI frock coat apparvero circa nel 1816 ed erano probabilmente di origine inglese e militare. Venivano indossati come abiti informali durante i primi decenni del diciannovesimo secolo, diventando sempre pi\u00f9 popolari dal 1830 in poi."}
{"id": "2154446", "revid": "1934238", "url": "https://it.wikipedia.org/wiki?curid=2154446", "title": "Charadrius tricollaris", "text": "Il corriere dai tre collari (Charadrius tricollaris, Vieillot 1818) \u00e8 un uccello della famiglia dei Charadriidae.\nSistematica.\n\"Charadrius tricollaris\" ha due sottospecie:\nDistribuzione e habitat.\nQuesto uccello vive in Africa, dal Niger e dal Sudan fino al Sudafrica, compreso il Madagascar. \u00c8 di passo in Egitto, Costa d'Avorio, Ghana e Camerun."}
{"id": "2154450", "revid": "767487", "url": "https://it.wikipedia.org/wiki?curid=2154450", "title": "Angelica e il gran sultano", "text": "Angelica e il gran sultano (\"Ang\u00e9lique et le Sultan\") \u00e8 un film del 1968, diretto da Bernard Borderie.\n\u00c8 il quinto e ultimo film della serie sul personaggio letterario di Angelica, marchesa degli angeli, ed \u00e8 tratto dal romanzo \"Angelica schiava d'Oriente\" di Anne e Serge Golon.\nIl film usc\u00ec nei cinema francesi il 21 agosto 1968, mentre in Italia fu distribuito il 13 marzo.\nTrama.\nAngelica, rapita dai pirati e portata ad Algeri dopo un viaggio in nave, viene imprigionata in un harem del re di Algeria; il marito far\u00e0 di tutto per salvarla, mettendosi poi con lei alla ricerca dei loro due figli."}
{"id": "2154454", "revid": "339392", "url": "https://it.wikipedia.org/wiki?curid=2154454", "title": "Maddalena di Francia", "text": ""}
{"id": "2154455", "revid": "1934238", "url": "https://it.wikipedia.org/wiki?curid=2154455", "title": "Charadrius forbesi", "text": "Il corriere di Forbes (Charadrius forbesi, Shelley 1883) \u00e8 un uccello della famiglia dei Charadriidae.\nSistematica.\n\"Charadrius forbesi\" non ha sottospecie, \u00e8 monotipico.\nDistribuzione e habitat.\nQuesto uccello vive in Africa centrale, dal Sudan fino a Zambia ed Angola, lungo il Golfo di Guinea e a nord fino al Senegal. \u00c8 di passo in Niger."}
{"id": "2154456", "revid": "339392", "url": "https://it.wikipedia.org/wiki?curid=2154456", "title": "Maddalena d'Orleans", "text": ""}
{"id": "2154459", "revid": "438678", "url": "https://it.wikipedia.org/wiki?curid=2154459", "title": "La bottega che vendeva la morte", "text": "La bottega che vendeva la morte (\"From Beyond the Grave\") \u00e8 un film del 1973 diretto da Kevin Connor e diviso in quattro episodi. \u00c8 uno degli ultimi film prodotti dalla Amicus Productions ed \u00e8 considerato uno dei migliori.\nTrama.\nUn bottegaio \u00e8 alle prese con alcuni clienti disonesti, i quali, dopo aver comprato o rubato qualcosa nella bottega, faranno quasi tutti una brutta fine.\nEpisodio 1 \"The Gate Crasher\".\nEdward Charlton riesce a raggirare il bottegaio, comprando per poche sterline uno specchio di enorme valore. L'oggetto acquistato per\u00f2 \u00e8 maledetto e al suo interno \u00e8 rinchiusa un'entit\u00e0 che manipoler\u00e0 a suo piacimento la mente di Charlton. Lo stesso incauto cliente diverr\u00e0 prigioniero dello specchio.\nEpisodio 2 \"An Act of Kindness\".\nChristopher Lowe, dopo aver rubato una medaglia dalla bottega, la spaccia per sua e la mostra ad Underwood, un veterano di guerra ed ora venditore ambulante; Underwood, per riconoscenza, lo invita a casa sua e gli presenta la figlia Angela. Lowe, quasi sotto un incantesimo, si innamora della ragazza e si lascia convincere ad eliminare la sua odiata moglie con un rito Vud\u00f9. Lo stesso Lowe cadr\u00e0 vittima degli Underwood, in realt\u00e0 due temibili stregoni.\nEpisodio 3 \"The Elemental\".\nReginald Warren truffa il bottegaio, sostituendo l'elevato prezzo di una scatola d'argento con un altro irrisorio. Sul treno che lo riconduce a casa, la sensitiva Madame Orloff fa notare a Warren di vedere sulla sua spalla un Elementario, una piccola creatura mitologica assassina, invisibile ai pi\u00f9. Warren naturalmente non d\u00e0 peso a ci\u00f2 che si \u00e8 sentito dire, ma tornato a casa, lui e sua moglie dovranno ricredersi e invocheranno l'aiuto delle sensitiva. La Orloff riesce a scacciare l'Elementario da Reginald, ma resta il dubbio che la creatura non sia morta. Infatti, la sera stessa, Reginald viene ucciso dalla moglie Susan, posseduta dall'Elementario...\nEpisodio 4 \"The Door\".\nIl giovane William Seaton acquista dal bottegaio un enorme e pesante portone; il pagamento della somma di quaranta sterline viene effettuato in banconote da una sterlina. Sistemato l'oggetto in una stanza di casa, William e la moglie Rosemary scoprono che, durante la notte, dietro il portone si apre una stanza maledetta in cui vive Michael Sinclair, un sanguinario assassino. Sinclair rapisce Rosemary ma William riesce a salvare la moglie ed a sconfiggerlo, distruggendo la porta.\nIl bottegaio finisce di contare le banconote: quaranta precise. William Seaton \u00e8 stato l'unico cliente onesto...\nCritica.\nPaolo Mereghetti assegna al film due stelle su quattro e scrive\u00ab...non usa tutte le potenzialit\u00e0 (anche ironiche) della sua storia. Ottima Leighton."}
{"id": "2154463", "revid": "767487", "url": "https://it.wikipedia.org/wiki?curid=2154463", "title": "Hacking jacket", "text": "La Hacking jacket (Giacca da cavallerizio) \u00e8 un completo costituito da una giacca di lana con ventilazione laterale o da dietro e da una gonna, indossati soprattutto per equitazione."}
{"id": "2154464", "revid": "2117580", "url": "https://it.wikipedia.org/wiki?curid=2154464", "title": "Edwin Austin Abbey", "text": "Biografia.\nStudi\u00f2 all'Accademia di Filadelfia e dal 1883 divise la sua attivit\u00e0 fra gli Stati Uniti e l'Inghilterra. Da illustratore di riviste e libri pass\u00f2 alla pittura di quadri di storia e alla decorazione murale.\nLa sua opera pi\u00f9 conosciuta \u00e8 il fregio nella Public Library di Boston, sul quale ci lavorarono anche John Singer Sargent e Pierre Puvis de Chavannes."}
{"id": "2154467", "revid": "1934238", "url": "https://it.wikipedia.org/wiki?curid=2154467", "title": "Charadrius javanicus", "text": "Il corriere di Giava (Charadrius javanicus, Chasen 1938) \u00e8 un uccello della famiglia dei Charadriidae.\nSistematica.\n\"Charadrius javanicus\" non ha sottospecie, \u00e8 monotipico. Talvolta viene considerato sottospecie di \"Charadrius alexandrinus\" (\"C. alexandrinus javanicus\")\nDistribuzione e habitat.\nQuesto uccello \u00e8 endemico dell'isola di Giava e delle Isole Kangean in Indonesia."}
{"id": "2154468", "revid": "21092726", "url": "https://it.wikipedia.org/wiki?curid=2154468", "title": "United States of America", "text": ""}
{"id": "2154471", "revid": "92723", "url": "https://it.wikipedia.org/wiki?curid=2154471", "title": "Aldo Centolani", "text": "Biografia.\nOperaio, comandante durante la Resistenza del Distaccamento \"Aurelio Tarroni\" della 28\u00aa Brigata GAP \"Mario Gordini\" operante nel ravennate.\nIl 12 agosto 1944, presso la frazione di Savarna (Ravenna), durante un'operazione gappista di disarmo di un milite tedesco, l'inaspettato arrivo di un camion carico di commilitoni costrinse il piccolo gruppo di partigiani ad ingaggiare battaglia: durante lo sganciamento, Centolani fu colpito e ferito gravemente. Catturato, venne ricoverato in fin di vita all'ospedale di Alfonsine.\nSottoposto a pressanti interrogatori, prima blandito poi torturato, rifiut\u00f2 di rispondere, evitando anche di rivelare il suo nome per non compromettere i compagni di lotta ed i famigliari. \"\"Ai tedeschi, che cercarono di avvelenargli gli ultimi istanti di vita con grossolane frasi di scherno, rispose prima di spirare gridando tutto il suo disprezzo e predicendo l'immancabile rovina del nazismo.\"\n\"Ma la cosa grande \u00e8 stata che i tedeschi hanno chiamato sua madre, all'obitorio dell'ospedale di Alfonsine, per l'identificazione del cadavere, non erano sicuri chi fosse, e lei ha detto \"No, non \u00e8 mio figlio\", non l'ha voluto riconoscere per evitare le rappresaglie dei fascisti alla propria famiglia. Disse tranquilla \"No, non \u00e8 mio figlio\", ha avuto una grande forza.\"\""}
{"id": "2154472", "revid": "1305772", "url": "https://it.wikipedia.org/wiki?curid=2154472", "title": "Defiance", "text": ""}
{"id": "2154475", "revid": "287204", "url": "https://it.wikipedia.org/wiki?curid=2154475", "title": "Edward Allen Sydenham", "text": "Biografia.\nComp\u00ec i primi studi in una minuscola scuola a Jevington, un piccolo villaggio nel Sussex, poco a nord di Eastbourne.\nSi avvi\u00f2 agli studi accademici presso il Merton College dell'Universit\u00e0 di Oxford; in seguito attese anche a studi di Teologia, completati nel 1896, dopo i quali fu applicato alla funzione di curato a Oldham. L'anno successivo, nel 1897, fu ordinato diacono nella cattedrale di Manchester.\nNel 1911 spos\u00f2 la diciassettenne Ada Lilian Stone da cui avr\u00e0 un figlio e che morir\u00e0 solo tre anni pi\u00f9 tardi per gli esiti di una peritonite.\nNel 1919 spos\u00f2 in seconde nozze Althea Josephine (Jo) Walker, di trent'anni, da cui avr\u00e0 un secondo figlio l'anno successivo.\nStudi numismatici.\nIn aggiunta al ministero religioso, fu uomo che accarezz\u00f2 disparati interessi, tra i quali predilesse quello per la numismatica romana, repubblicana e imperiale, in cui avrebbe raggiunto il pi\u00f9 alto livello: nel 1930 gli fu assegnata la medaglia della Royal Numismatic Society.\nDella Royal Numismatic Society fu in seguito presidente dal 1937 fino al pensionamento, avvenuto nel 1942. \nLe sue opere numismatiche, scritte da solo o in collaborazione con altri specialisti, come \u00e8 il caso di Harold Mattingly, sono tuttora utilizzate e citate nella moderna ricerca numismatica.\nDopo il pensionamento segu\u00ec ancora i suoi interessi storici dedicandosi, come assistente curatore, al Museo del castello di Carisbrooke, sull'Isola di Wight.\nInteressi diversi.\nVariegato \u00e8 il ventaglio degli altri interessi coltivati da Sydenham.\nDotato nel disegno e nella pittura, realizz\u00f2 un gran numero di studi e di lavori a tempera o a olio: i suoi paesaggi furono probabilmente esposti alla anche Royal Society. \nSi dedicava anche alla musica e alla composizione, con la produzione di numerosi \"anthem\" religiosi, uno dei quali fu anche pubblicato. Fra i suoi svariati interessi vi fu anche l'ingegneria e il ferromodellismo: costru\u00ec un modellino di ferrovia il cui percorso correva intorno al giardino del vicariato. \nSi dilettava anche di comporre scritti in versi e prosa, incluse alcune commedie di cui sopravvive unicamente un'opera in unico atto."}
{"id": "2154476", "revid": "1325796", "url": "https://it.wikipedia.org/wiki?curid=2154476", "title": "Campionato sloveno di calcio a 5", "text": "Il Campionato sloveno di calcio a 5 \u00e8 la massima competizione slovena di calcio a 5 organizzata dalla Nogometna zveza Slovenije. La sua prima lega \u00e8 chiamata 1. SFL mentre la seconda divisione, composta da due gironi, \u00e8 chiamata 2. SFL.\nStoria.\nIl campionato si svolge dalla prima met\u00e0 degli anni ottanta quando la Slovenia faceva ancora parte della Jugoslavia, e nelle prime edizioni ha visto contendersi pi\u00f9 volte la palma di campione le due formazioni del Talci Maribor e del vincitori rispettivamente di cinque e quattro titoli. La fine degli anni novanta \u00e8 stato segnato dall'\"exploit\" del Litija che detiene tuttora il record di cinque campionati vinti di seguito, prima di cedere lo scettro al , vincitore dell'edizione 2005-06."}
{"id": "2154477", "revid": "21092827", "url": "https://it.wikipedia.org/wiki?curid=2154477", "title": "Edward A. Sydenham", "text": ""}
{"id": "2154480", "revid": "767487", "url": "https://it.wikipedia.org/wiki?curid=2154480", "title": "La morte dietro il cancello", "text": "La morte dietro il cancello \u00e8 un film del 1972, diretto da Roy Ward Baker diviso in quattro episodi: \"Frozen Fear\", \"The Weird Tailor\", \"Lucy Comes To Stay\", \"Mannequins Of Horror\"."}
{"id": "2154481", "revid": "287204", "url": "https://it.wikipedia.org/wiki?curid=2154481", "title": "Mammillaria paulii", "text": "la Mammillaria paulii \u00e8 una pianta succulenta delle famiglia delle Cactaceae sottofamiglia Cactoideae originaria del Messico scoperta e descritta solo di recente.\nDescrizione.\n\u00c8 una pianta di forma depresso-globosa o globosa, che qualche volta pu\u00f2 emettere rami laterali ma in genere \u00e8 singola. Ha un diametro di 4\u20138\u00a0cm e un'altezza di 3\u20138\u00a0cm. Il corpo, come in tutte le altre Mammillaria \u00e8 ricoperto da tubercoli, nella \"M.paulii\" questi sono di forma conico cilindrica, un poco schiacciati su due lati e troncati in cima, lunghi 15-20mm e larghi 8-12mm. Il colore dei fusti \u00e8 verde scuro. Le ascelle dei tubercoli sono nude.\nHa radici grosse e carnose.\nOgni areola porta 7-11 spine radiali lunghe dai 6 ai 16mm, di colore bianco-giallastro e punta marrone scuro, che con il tempo diventano grigie. Non sono presenti invece spine centrali.\nIl fiore \u00e8 di colore giallo zolfo, imbutiforme, lungo fino a 5\u00a0cm e largo anche 6\u00a0cm.\nIl frutto \u00e8 globoso o ovale di 6\u20138\u00a0mm di diametro, verde giallastro a maturit\u00e0.\nI semi sono neri somiglianti a piccole goccioline di 2mm di lunghezza circa.\nParentele e diffusione in natura.\nLa \"M.paulii\" \u00e8 stata scoperta nel 1997 nella regione di Guadalcazar nello stato di San Luis Potos\u00ed ed \u00e8 stata descritta per la prima volta da Thomas Linzen sul numero del marzo 2005 della rivista tedesca \"Mitteilungsblatt des Arbeitskreis f\u00fcr Mammillarienfreunde \".\nLa pianta ha evidenti somiglianze con \"Mammillaria sphaerica\" e con \"Mammillaria melaleuca\" e viene posta nel sottogenere \"Dolichothele\".\nSi distingue dalle altre specie di questo gruppo per l'assenza di spine centrali, la forma arrotondata dei boccioli, una doppia fila di petali interni, frutti globosi e semi pi\u00f9 grandi. Anche l'habitat \u00e8 diverso, infatti \u00e8 caratterizzato da un clima molto pi\u00f9 piovoso rispetto a quello in cui crescono le altre \"Dolichothele\"."}
{"id": "2154485", "revid": "21092918", "url": "https://it.wikipedia.org/wiki?curid=2154485", "title": "Mago Sales", "text": ""}
{"id": "2154487", "revid": "144796", "url": "https://it.wikipedia.org/wiki?curid=2154487", "title": "Leopold Berchtold", "text": "Conte (in tedesco: \"Graf\"), fu ministro degli esteri dell'Austria-Ungheria dal 1912 al 1915. \u00c8 considerato uno dei maggiori responsabili del conflitto austro-serbo che port\u00f2 allo scoppio della prima guerra mondiale.\nL'uomo privato e il diplomatico.\nOriundo di una famiglia baronale austriaca, Leopold Berchtold, era naturalizzato ungherese. Nelle sue vene scorreva sangue polacco, ceco, italiano, ruteno, slavo, ungherese e austro-tedesco. Molto ricco, fu uno dei pi\u00f9 grandi proprietari terrieri dell'Impero austriaco. Appassionato giocatore di golf, patrocinatore di gare automobilistiche e di aviazione, proprietario di una scuderia di cavalli da corsa, non mancava mai alle manifestazioni ippiche, nemmeno nelle pi\u00f9 gravi congiunture politiche.\nInizi\u00f2 la carriera diplomatica nel 1883, a venti anni, e la concluse, per sua richiesta, nel 1911 dopo un incarico di cinque anni come ambasciatore a San Pietroburgo. Durante questo periodo, nel 1908, mise a disposizione il suo castello di Buchlau (oggi Buchlovice) in Moravia per l'incontro fra l'allora Ministro degli Esteri austriaco Alois Lexa von Aehrenthal e il suo omologo russo Aleksandr Petrovi\u010d Izvol'skij, incontro che diede origine alla Crisi bosniaca.\nLa nomina a Ministro degli Esteri.\nBerchtold subentr\u00f2 alla \"Ballplatz\" ad Aehrenthal, la cui salute malferma si aggravava, alla fine di gennaio del 1912. Il nuovo ministro fu designato, grazie alla sua familiarit\u00e0 con la Russia, da Francesco Giuseppe per suggerimento dello stesso Aehrenthal (anch'egli ex ambasciatore a San Pietroburgo). Si contava sull'esperienza di Berchtold e sulle sue conoscenze per un miglioramento dei rapporti e per diminuire le animosit\u00e0 fra Austria e Russia.\nBerchtold, invece, avrebbe volentieri fatto a meno della nomina, ma un forte senso del dovere lo port\u00f2, infine, ad accettare. Le alte cariche della societ\u00e0 russa salutarono con soddisfazione l'incarico; non cos\u00ec quelle tedesche che diffidavano del nuovo ministro, il quale non aveva mai avuto nomine a Berlino e veniva considerata persona \u00abimbevuta di idee e simpatie russe\u00bb.\nLa guerra italo-turca (1911-1912).\nLa nomina di Berchtold capit\u00f2 nel mezzo della Guerra italo-turca durante la quale il neo Ministro degli Esteri, interpretando a favore dell'Italia l'articolo 7 della Triplice alleanza, consent\u00ec a quest'ultima l'occupazione delle isole turche di Rodi, Scarpanto e Stampalia. Ma le operazioni navali che seguirono portarono alla conquista di ben dodici isole, con la richiesta di poter occupare anche Chio, sulla rotta per i Dardanelli. Il 31 maggio 1912, Berchtold rifiut\u00f2 la richiesta per Chio e per qualsiasi altra isola turca, pena il disimpegno dell'Austria ad accordarsi con l'Italia per qualsiasi futuro eventuale ampliamento territoriale di Vienna nei Balcani. Il governo italiano, nella persona di Giovanni Giolitti, accett\u00f2 l'avvertimento e mise fine alle conquiste nel Mar Egeo.\nLa Crisi nei Balcani (1912-1913).\nConseguenza della guerra italo-turca fu la prima guerra balcanica, durante la quale la Serbia, considerata un pericolo per il precario equilibrio interno dell'Austria, riport\u00f2 importanti successi sulla Turchia. Un mese dopo l'inizio delle ostilit\u00e0 Berchtold dichiar\u00f2 che non sarebbe stato concesso alla Serbia di raggiungere l'Adriatico, avvertimento che trov\u00f2 d'accordo l'Italia.\nIl rinnovo della Triplice Alleanza.\nIn questa situazione, Berchtold dovette affrontare il problema del rinnovo o meno della Triplice alleanza, per il quale Roma avanz\u00f2 la richiesta del riconoscimento ufficiale delle sue conquiste in Africa nella guerra italo-turca. Il grave momento internazionale port\u00f2 Berchtold ad acconsentire e, nonostante il forte partito italofobo a Vienna, l'alleanza fu rinnovata il 5 dicembre 1912.\nL'assedio di Scutari.\nDurante la prima guerra balcanica l'esercito del Montenegro (alleato della Serbia) pose l'assedio alla piazzaforte strategica turca di Scutari (oggi in Albania). Le potenze europee, e prima fra tutte l'Austria, avevano deciso che tale localit\u00e0 dovesse essere assegnata alla nascente Albania. Esse intimarono quindi il Montenegro di ritirarsi. Berchtold, che temeva un passaggio della piazzaforte con il vicino porto di San Giovanni di Medua alla Serbia, cominci\u00f2 il 22 marzo 1913 a minacciare re Nicola del Montenegro di ricorrere alla forza. Ma questi, per nulla intimorito, prosegu\u00ec l'assedio alla piazzaforte turca che si arrese nella notte fra il 22 e il 23 aprile.\nIl piccolo Montenegro, alleato della Serbia e amico della Russia, teneva testa all'Austria. Appresa la caduta della piazzaforte, Berchtold, sostenuto dalla Germania, invit\u00f2 le potenze ad occupare i porti montenegrini o a bombardarli, avvertendole che in alternativa l'Austria avrebbe deciso di \u00abottenere con la violenza lo sgombero di Scutari\u00bb. Il 3 maggio 1913 re Nicola, impaurito, decise di fare marcia indietro e ritirarsi incondizionatamente da Scutari.\nLa pace di Bucarest.\nAl termine della seconda guerra balcanica che aveva visto la Bulgaria attaccare la Serbia e perdere catastroficamente il conflitto, Berchtold fece di tutto per limitare gli acquisti territoriali della Serbia e difendere la Bulgaria. In questa azione si trov\u00f2 affiancato debolmente solo dalla Russia, mentre la Germania, che voleva attrarre nella sua sfera d'influenza la Grecia, gli volt\u00f2 completamente le spalle. Tale atteggiamento fer\u00ec Berchtold che in un ampio memoriale dimostr\u00f2, dal suo punto di vista, l'inevitabilit\u00e0 di un conflitto austro-serbo e la necessit\u00e0 di allearsi alla naturale nemica della Serbia, la Bulgaria.\nI delegati bulgari, nella speranza di una revisione, ravvisata da Berchtold, delle pesanti condizioni di pace, firmarono il 10 agosto 1913 il trattato. Ma al momento buono la richiesta della revisione fu fatta solo dall'Austria e dalla Russia (contraria agli ampliamenti territoriali greci) e anche questa, il 14 agosto si ritir\u00f2 dal tavolo delle trattative. Per Berchtold fu una disfatta, aggravata dall'omaggio del bastone di maresciallo da parte dell'imperatore tedesco Guglielmo II ad uno dei pi\u00f9 grandi avversari della Bulgaria: Re Costantino di Grecia.\nL'ultimatum alla Serbia del 1913.\nTerminata la prima guerra balcanica, la Conferenza di Londra stabil\u00ec i confini dell'Albania che la Serbia, vincitrice, sembrava non voler rispettare, stanziando truppe all'interno dello Stato appena costituito. Messo alle strette da Berchtold, il governo serbo, presieduto da Nikola Pa\u0161i\u0107 comunic\u00f2 il 16 ottobre 1913 la volont\u00e0 a non avanzare ulteriormente in territorio albanese e attendere la definitiva delimitazione delle frontiere.\nPer nulla appagato, Berchtold invi\u00f2 il giorno dopo al suo ambasciatore a Belgrado, Wilhelm Ritter von Storck, un comunicato che questi consegn\u00f2 al governo serbo il 18. Nel comunicato si intimava la Serbia a richiamare immediatamente le truppe che avevano oltrepassato il confine albanese e a completare lo sgombero entro otto giorni, \u00abin caso contrario il governo Imperiale e Regio si vedrebbe con suo grande dispiacere nella necessit\u00e0 di ricorrere ai mezzi adatti ad assicurare il compimento della sua richiesta\u00bb.\nSi trattava di un \"ultimatum\": per la prima volta Berchtold, in accordo con il Consiglio dei ministri, lo Stato Maggiore e l'imperatore Francesco Giuseppe, considerava seriamente l'opzione militare. Il 19 ottobre, il governo serbo dava ordine alle sue truppe di ritirarsi, e un giorno prima della scadenza dell\u2019\"ultimatum\", il 25, lo sgombero era stato completato.\nLa crisi del luglio 1914.\nIl 28 giugno 1914, con l'assassinio di Francesco Ferdinando per mano del serbo Gavrilo Princip, lo scontro fra Austria e Serbia divenne per Berchtold, almeno inizialmente, inevitabile; tanto pi\u00f9 che in questa convinzione era sostenuto dalla Germania. L'ambasciatore tedesco a Vienna Heinrich von Tschirschky sugger\u00ec, infatti, \u00abun'azione energica\u00bb contro la Serbia.\nIl contrasto con Tisza.\nL'8 luglio, stabiliti e definiti i contatti con l'alleata Germania sulla questione, Berchtold scriveva al Presidente del Consiglio d'Ungheria Istv\u00e1n Tisza, apertamente contrario ad un intervento armato: \u00abTschirschky mi ha informato che [...] a Berlino si attende un'azione della Monarchia contro la Serbia e che in Germania non si comprenderebbe che noi lasciassimo passare l'occasione senza menare un colpo... Da altre dichiarazioni dell'ambasciatore ho potuto trarre l'impressione che in Germania si interpreterebbe una transazione da parte nostra con la Serbia come una confessione di debolezza la quale non potrebbe rimanere senza ripercussioni sulla nostra posizione nella Triplice alleanza e sulla politica avvenire della Germania\u00bb. Pressioni che Berchtold conferm\u00f2 alla \"Neue Freie Presse\" il 28 settembre 1919: \u00abMai avremmo agito cos\u00ec se la Germania non ci avesse spinti\u00bb.\nFatto sta che Berchtold contrast\u00f2 fermamente il punto di vista pacifista di Tisza. Nel verbale del Consiglio dei ministri del 7 luglio 1914 il redattore riporta che Berchtold osservava che le vittorie diplomatiche sulla Serbia non avevano che aggravato la tensione fra i due Paesi, e che \u00abuna soluzione radicale del problema sollevato dalla propaganda [...] di Belgrado per una Grande Serbia, e di cui le ripercussioni sovversive si avvertivano da Zagabria a Zara, non era possibile se non mediante un intervento armato\u00bb.\nLe conclusioni del Consiglio dei ministri determinarono l'isolamento di Tisza.\nL'Italia all'oscuro.\nL'altra alleata dell'Austria, l'Italia, venne volutamente tenuta all'oscuro dei preparativi bellici. Berchtold riteneva che se si fosse posta la questione, il governo di Roma (allora presieduto da Antonio Salandra) avrebbe richiesto compensi come Valona, ci\u00f2 che non gli si poteva accordare. Berchtold, inoltre, riteneva che nel caso di una guerra europea, l'Italia si sarebbe schierata con la Triplice alleanza ma soprattutto stava giungendo alla conclusione che, dopo tutto, una guerra su vasta scala si poteva evitare e che le cose con la Serbia avrebbero finito con l'accomodarsi.\nQuando per\u00f2 l'ambasciatore Tschirschky pose seriamente la questione del futuro atteggiamento dell'Italia, il 20 luglio, Berchtold rispose che l'Austria non si sarebbe fatta intimidire dall'Italia che, in conseguenza della campagna di Libia, non era affatto bellicosa e che avrebbe manifestato il suo malumore con delle parole, non con degli atti.\nL'ultimatum alla Serbia del 1914.\nL'idea di un \"ultimatum\" alla Serbia si present\u00f2 a Berchtold per non mettere l'Europa di fronte al fatto compiuto dell'aggressione e per vincere l'azione pacifista di Tisza. Ma le condizioni, per la Serbia, dovevano risultare inaccettabili. Per questo Berchtold escogit\u00f2 di chiedere, fra l'altro, l'accoglimento a Belgrado di un organo di controllo del governo austriaco, che avesse il compito ufficiale di sorvegliare le agitazioni panserbe.\nL\u2019\"ultimatum\" fu consegnato alla Serbia il 23 luglio 1914. Tre giorni prima Berchtold aveva inviato le istruzioni all'ambasciatore Wladimir Giesl Freiherr von Gieslingen sul modo di accogliere la risposta serba. Il ministro aveva disposto che l'Austria non poteva in alcun modo, n\u00e9 consentire ad un prolungamento del termine concesso (48 ore) n\u00e9 prestarsi a negoziati con la Serbia sulle richieste presentatele. Solo la loro accettazione senza riserve e nel termine previsto sarebbe bastata a distogliere il governo austriaco dal trarre pi\u00f9 ampie conseguenze.\nIl 25, passata quasi un'ora dalla scadenza dell\u2019\"ultimatum\", Pa\u0161i\u0107 consegn\u00f2 la risposta serba dicendo: \u00ababbiamo accettato parte delle domande...\u00bb. Giesl, obbedendo alle istruzioni ricevute da Berchtold, lesse in fretta il documento e comunic\u00f2 al governo serbo che non aveva ricevuto una risposta soddisfacente e che quindi abbandonava Belgrado con la delegazione austriaca.\nIl decisionismo tedesco.\nInterpellato sulla crisi del luglio 1914, nel 1933 Berchtold scrisse che: \u00abFino a quando eravamo in contatto con la Russia credevo nella possibilit\u00e0 che una guerra europea potesse essere evitata. [...] I miei sforzi tendevano ad evitare tutto ci\u00f2 che potesse coinvolgere la Russia nel conflitto.\u00bb Il ministro austriaco valut\u00f2 anche la remota possibilit\u00e0 che la Serbia accettasse le pesanti condizioni dell'ultimatum. In una lettera del 21 luglio all'ambasciatore a Roma, Kajetan M\u00e9rey von Kaposm\u00e9re, scriveva: \u00abNon ci teniamo ad umiliare la Serbia, ma [...] ad ottenere un risultato pratico (mediante un fondamentale processo di ripulitura in Serbia con la nostra collaborazione, qualora le nostre pretese vengano accettate; o mediante un conflitto bellico e [...] una paralisi della Serbia qualora le nostre pretese siano respinte)\u00bb.\nIl telegramma per Grey.\nUn ulteriore elemento che fece sorgere in Germania il sospetto che l'Austria non fosse decisa completamente alla guerra era costituito da un telegramma del 24 luglio di Berchtold al suo ambasciatore a Londra, Albert Mensdorff-Pouilly, nel quale disponeva di dichiarare al Ministro degli Esteri britannico Edward Grey che il passo diplomatico a Belgrado non si doveva considerare come un \"ultimatum\" vero e proprio e che se il termine fosse scaduto, sarebbe stato seguito \u00absolo dalla rottura delle relazioni diplomatiche e dall'inizio dei preparativi militari\u00bb, cio\u00e8 non dalla guerra.\nIl giorno dopo (lo stesso della rottura delle relazioni fra Austria e Serbia) a Berlino fu convocato l'ambasciatore austriaco Laszlo Sz\u00f6gyeny-Marich, il quale riport\u00f2 a Berchtold: \u00abQui [a Berlino] si considera come certo che ad un eventuale rifiuto della Serbia, noi [austriaci] risponderemo immediatamente con una dichiarazione di guerra seguita da operazioni militari. [...] Ci si consiglia vivamente di agire immediatamente e di porre il mondo davanti ad un \"fait accompli\"\u00bb. Il 28 luglio 1914, l'Austria dichiarava guerra alla Serbia.\nMinistro in guerra (1914-1915).\nTuttavia, nel timore di un allargamento del conflitto che avrebbe visto sicuramente l'entrata in guerra di Russia e Francia e probabilmente della Gran Bretagna, il Cancelliere tedesco Theobald von Bethmann-Hollweg fece pressioni sull'Austria affinch\u00e9 si accontentasse di occupare la sola Belgrado.\nLa mobilitazione generale.\nDi fronte ad una richiesta del genere, Berchtold, per rompere ogni indugio ed evitare un umiliante dietro front diplomatico, il 30 luglio decise di proporre all'Imperatore la mobilitazione generale. Di modo anche da rispondere adeguatamente alla mobilitazione parziale russa avviata due giorni prima. Contemporaneamente convocava l'ambasciatore russo Nikolaj Nikolaevi\u010d \u0160ebeko per comunicargli che l'Austria non aveva intenzione di operare annessioni territoriali ma solo un'occupazione temporanea per costringere la Serbia a darle maggiori garanzie per l'avvenire.\nTranquillizzato da un telegramma del Capo di Stato Maggiore tedesco Helmuth von Moltke che in contrasto con il suo Cancelliere incitava l'Austria alla mobilitazione generale, il 31 luglio Berchtold sottopose all'Imperatore l'ordine di mobilitazione che fu firmato la mattina stessa.\nLa crisi precipita.\nDopo la mobilitazione austriaca, il 1\u00ba agosto 1914, di fronte al proseguire della mobilitazione dell'esercito dello Zar, la Germania dichiarava guerra alla Russia. Il 2 agosto la Francia, alleata della Russia, ordinava la mobilitazione e il giorno dopo la Germania le dichiarava guerra, mentre l'Italia proclamava la sua neutralit\u00e0. Il 3 agosto, entrato l'esercito tedesco in Belgio, la Gran Bretagna dichiarava guerra alla Germania.\nA questo punto la Germania si trovava a combattere contro Russia, Francia e Gran Bretagna, mentre l'alleata Austria era impegnata con la sola Serbia. Il ministro degli Esteri austriaco era attonito dal precipitare degli eventi che egli stesso aveva in parte provocato.\nL'Austria contro la Russia.\nDopo l'entrata in guerra della Germania, Berchtold fu pesantemente pressato affinch\u00e9 l'Austria attaccasse subito la Russia con forze ingenti. Ma, a parte il concentramento di truppe in Galizia che ancora doveva essere eseguito, Berchtold pose il problema che Vienna desiderava \u00abdi evitare di assumere, con l'iniziativa di una dichiarazione di guerra alla Russia, l'odiosit\u00e0 di un'aggressione\u00bb e si domandava se l'Austria non avrebbe potuto motivare quella dichiarazione con un attacco della Russia alla Germania.\nSi trattava di una domanda posta per mettere in difficolt\u00e0 la Germania e prendere tempo. Ma il Cancelliere tedesco Bethmann-Hollweg aggir\u00f2 l'ostacolo e comunic\u00f2 a Berchtold che la Germania era stata obbligata alla guerra dall'azione dell'Austria contro la Serbia e che l'Austria era motivata a dichiarare guerra alla Russia per la mobilitazione di quest'ultima.\nPreso ancora qualche prezioso giorno di tempo per far organizzare e riunire le truppe, Berchtold, il pomeriggio del 6 agosto 1914 fece consegnare la dichiarazione di guerra che, da lui proposta nella forma, indicava che il passo dell'Austria scaturiva soprattutto da una comunicazione dell'alleata:\u00ab[...] Dato l'atteggiamento minaccioso assunto dalla Russia nel conflitto che \u00e8 scoppiato fra la Monarchia austro-ungarica e la Serbia e dato il fatto che, secondo una comunicazione del governo di Berlino la Russia [...] ha giudicato conveniente aprire le ostilit\u00e0 contro la Germania e che per conseguenza questa si trova in stato di guerra con quella potenza, l'Austria-Ungheria si considera egualmente in stato di guerra con la Russia\u00bb.\nL'Austria contro Francia e Gran Bretagna.\nBerchtold era riuscito, invece, ad ottenere dalla Germania una dilazione alla dichiarazione di guerra dell'Austria a Francia e Gran Bretagna, sostenendo la motivazione che la flotta austriaca non avrebbe fatto in tempo a rifornirsi e salpare prima di essere intrappolata alle Bocche di Cattaro dalla pi\u00f9 numerosa flotta anglo-francese del Mediterraneo. Le unit\u00e0 austriache, prima della dichiarazione di guerra a Francia e Gran Bretagna, avrebbero dovuto raggiungere il Mar Nero e l\u00ec, dopo la dichiarazione, entrare in azione e colpire i porti russi con le navi tedesche.\nTali preparativi furono per\u00f2 interrotti il 12 agosto 1914, quando la Francia e di conseguenza la Gran Bretagna dichiararono guerra all'Austria. Le motivazioni del passo si basavano sul fatto che la Russia, alleata della Francia, era gi\u00e0 in guerra con l'Austria e che \u00absecondo numerose informazioni degne di fede l'Austria ha mandato truppe alla frontiera tedesca, in condizioni che costituiscono una minaccia diretta nei riguardi della Francia\u00bb.\nQuest'ultima circostanza fu smentita categoricamente da Berchtold e risult\u00f2 poi infondata, ma la diplomazia francese non attese ulteriori prove e chiarimenti.\nLa neutralit\u00e0 italiana.\nDopo le sconfitte militari subite in Serbia dell'agosto e dell'autunno 1914, l'Austria attravers\u00f2 una grave crisi politica nella quale il problema dei rapporti con l'Italia ebbe un peso notevole. Roma conservava la sua neutralit\u00e0, ma le probabilit\u00e0 che rompesse ogni accordo con Vienna per poi dichiarale guerra aumentavano ogni giorno di pi\u00f9.\nIl contrasto con il governo.\nBerchtold, inizialmente contrario ad importanti concessioni all'Italia, il 30 dicembre 1914 si rec\u00f2 al Quartier generale austriaco, a Teschen (oggi Cieszyn), per rendersi conto delle condizioni e delle prospettive militari. L\u00ec trov\u00f2 gravi preoccupazioni per lo sviluppo delle operazioni e, insieme alla richiesta di ulteriori aiuti tedeschi, recep\u00ec accenni alla possibilit\u00e0 di giungere a sacrifici con l'Italia pur di non farla scendere in guerra contro l'Austria-Ungheria.\nRientrato a Vienna, ebbe una serie di contatti con i personaggi pi\u00f9 influenti della politica estera, ottenendone consigli contrastanti. Erano avversi ad una cessione del Trentino all'Italia: il Presidente del Consiglio dell'Austria Karl St\u00fcrgkh, il Presidente del Consiglio d'Ungheria Tisza e il Ministro della Casa imperiale Stephan Buri\u00e1n von Rajecz. Il 4 gennaio 1915, l'ambasciatore tedesco Tschirschky insistette, invece, presso Berchtold sull'importanza di proseguire le trattative con l'Italia e di giungere ad un risultato. Cos\u00ec Berchtold fin\u00ec per rendersi conto della necessit\u00e0 di sacrificare il Trentino in cambio della neutralit\u00e0 di Roma, ma era anche consapevole della debolezza di questa posizione all'interno del governo austriaco.\nPer imposizione di Tisza, infatti, Berchtold dovette dirigere al governo tedesco una risposta chiaramente negativa circa la proposta di Tschirschky di considerare le aspirazioni italiane. Nonostante questo il giorno dopo, il 9 gennaio, Berchtold fece un ultimo tentativo e si rec\u00f2 da Francesco Giuseppe per prospettargli la necessit\u00e0 di cedere il Trentino ed evitare il pericolo di una guerra contro l'Italia. L'imperatore rispose di non poter cedere spontaneamente la regione.\nLe dimissioni.\nIl 10 gennaio, in un confronto con tutte le cariche del governo, Berchtold fu messo in minoranza sulla questione dell'Italia e Tisza chiese le sue dimissioni, che il ministro degli Esteri accett\u00f2. Le dimissioni furono rese il 13 gennaio, ma l'11, nel suo ultimo colloquio con l'ambasciatore italiano Giuseppe Avarna di Gualtieri, Berchtold segu\u00ec l'orientamento politico del nuovo corso: alla richiesta italiana sulla disponibilit\u00e0 austriaca di cedere zone del territorio imperiale, egli rispose in termini decisamente negativi. Gli succedette Stephan Buri\u00e1n.\nDopo le dimissioni (1915-1942).\nAl termine della guerra, Berchtold riprese lo stile di vita che aveva, in parte, abbandonato nel 1912. Stigmatizzando il suo comportamento, l'ex Cancelliere tedesco Bernhard von B\u00fclow riporta nelle memorie: \u00abIl Conte Leopold Berchtold, che nell'estate 1914 fece scivolare l'Austria-Ungheria nella guerra mondiale, trascorse il primo inverno dopo la caduta della Monarchia in un elegante albergo svizzero, dove, sotto gli sguardi curiosi degli ospiti stranieri e con stupore dei bravi svizzeri, ballava con zelo l\u2019\"one step\" e il \"boston\".\u00bb\nAccett\u00f2 varie interviste e scrisse l'articolo \u201c\"Russia, Austria and the World War\"\u201d per la \"Contemporary Review\" di Londra, pubblicato nel 1928. Mor\u00ec il 21 novembre 1942 nella sua tenuta di Peresznye, presso Sopron, in Ungheria."}
{"id": "2154489", "revid": "21093009", "url": "https://it.wikipedia.org/wiki?curid=2154489", "title": "Edward Sydenham", "text": ""}
{"id": "2154490", "revid": "161374", "url": "https://it.wikipedia.org/wiki?curid=2154490", "title": "Emeritus Professor", "text": ""}
{"id": "2154498", "revid": "1305772", "url": "https://it.wikipedia.org/wiki?curid=2154498", "title": "The Seekers (disambigua)", "text": ""}
{"id": "2154499", "revid": "1226", "url": "https://it.wikipedia.org/wiki?curid=2154499", "title": "Royal Botanic Gardens Kew", "text": ""}
{"id": "2154504", "revid": "21093104", "url": "https://it.wikipedia.org/wiki?curid=2154504", "title": "Albero della china", "text": ""}
{"id": "2154505", "revid": "1934238", "url": "https://it.wikipedia.org/wiki?curid=2154505", "title": "Charadrius marginatus", "text": "Il corriere marginato (Charadrius marginatus, Vieillot 1818) \u00e8 un uccello della famiglia dei Charadriidae.\nSistematica.\n\"Charadrius marginatus\" ha quattro sottospecie:\nDistribuzione e habitat.\nQuesto uccello vive in Africa a sud del Sahara. Saltuario in Swaziland."}
{"id": "2154506", "revid": "666668", "url": "https://it.wikipedia.org/wiki?curid=2154506", "title": "Futsal Club Litija", "text": "Il Klub Malega Nogometa Futsal Club Litija \u00e8 una societ\u00e0 slovena di calcio a 5 con sede a Litija.\nStoria.\nGioca nella prima lega slovena dove ha gi\u00e0 vinto sette titoli nazionali che ne fanno la societ\u00e0 pi\u00f9 titolata di Slovenia; per ragioni di sponsorizzazione \u00e8 conosciuta con i nome di Assaloni Cosmos Litija e Lesna Litija."}
{"id": "2154507", "revid": "1543377", "url": "https://it.wikipedia.org/wiki?curid=2154507", "title": "AFI's 100 Years... 100 Heroes and Villains", "text": "AFI's 100 Years... 100 Heroes and Villains \u00e8 la lista dei 100 (50 per ciascuna categoria) \"villains\" (o \"cattivi\") ed \"eroi\" scelti dalla American Film Institute nel giugno 2003. La lista fu presentata da Arnold Schwarzenegger in uno spettacolo appositamente trasmesso dalla rete televisiva statunitense CBS.\nIn taluni casi il personaggio \u00e8 comparso in pi\u00f9 film della stessa serie, ma si fa riferimento solo a uno dei film del franchise. Curiosamente uno stesso personaggio, proprio il Terminator del presentatore della serata, compare sia nella classifica degli \"eroi\" (cos\u00ec \u00e8 nel secondo capitolo della serie), che in quella dei \"cattivi\" (come in effetti \u00e8 nel primo episodio).\nI 50 eroi.\nIn questa lista Gary Cooper compare con tre personaggi. Harrison Ford, Humphrey Bogart, James Stewart, Henry Fonda, Robert Redford, Paul Newman compaiono con due personaggi ciascuno. Il Terminator T-800 compare sia nella lista degli eroi che dei cattivi.\nI 50 cattivi.\nIn questa lista Jack Nicholson, James Cagney, Robert Mitchum, Faye Dunaway e Bette Davis compaiono con due personaggi."}
{"id": "2154509", "revid": "643494", "url": "https://it.wikipedia.org/wiki?curid=2154509", "title": "Domani \u00e8 un'altra truffa", "text": "Domani \u00e8 un'altra truffa \u00e8 un film per la televisione del 2006 diretto da Pier Francesco Pingitore, andato in onda su Canale 5 il 22 gennaio 2006.\n\u00c8 ispirato al film italiano \"Ladri si nasce\".\nTrama.\nSiamo in Italia e il film \u00e8 una farsa sulla truffa all'italiana, dove i truffatori diventano a loro volta truffati. La posta in gioco, ovvero i soldi truffati, aumentano ogni volta che avviene una nuova truffa. Da 1.000 \u20ac iniziali la somma di denaro lievita in maniera esponenziale ad ogni nuova truffa. Alla fine la somma raggiunge la favolosa cifra di 2.000.000 \u20ac.\nLe truffe.\nLa storia inizia con Nicola Filippelli (Leo Gullotta), un modesto pensionato che si reca all'ASL per prenotare una visita per il ginocchio dolorante. Ma scopre che la visita avverr\u00e0 con grande ritardo (circa 13-16 mesi dopo) cos\u00ec, arrabbiato, si avvia all'uscita. Qui, viene fermato da un avido infermiere (Enzo Salvi) che lo convince a prenotare subito l'intervento al ginocchio in una clinica privata. L'operazione costa 14.000 \u20ac, di cui 1000\u20ac (tutti i suoi risparmi) di acconto subito. Scatta in questo modo la prima truffa. \nDopo la prima truffa, lo stesso infermiere viene raggirato da un tour operator (Antonio Giuliani) che lo truffa con un finto pacchetto-vacanze per 2000\u20ac. A sua volta il tour operator viene truffato da un direttore di banca (Paolo Triestino) nell'acquisto di azioni \"spazzatura\" di una compagnia che fallisce. Il direttore viene anch'esso truffato da un finto poliziotto (Pier Maria Cecchini) che lo inganna e lo deruba dell'auto con un finto sequestro. Il finto poliziotto viene raggirato da un impiegato dell'Ufficio Imposte (Alvaro Vitali) che distrugge la ricevuta di pagamento di una vecchia tassa sulla spazzatura . L'impiegato partecipa alla riunione condominiale dove i condomini tentano di allontanare una residente prostituta, Consuelo (A\u00edda Y\u00e9spica).\nLa bella Consuelo viene a sua volta truffata dal suo ragazzo (uno spogliarellista), che le fa credere di essersi indebitato con un mafioso durante una partita di poker e di essere in debito di 50.000 \u20ac pena la morte. L'arrivo (nonch\u00e9 la sceneggiata) del finto boss (con tanto di pistola e guardaspalle) convince Consuelo a tirar fuori i 50.000 \u20ac. Lo spogliarellista viene anch'egli truffato, insieme ad un suo amico, da un ex ristoratore (Maurizio Mattioli) intento a vendere il suo ristorante. Il ristoratore infatti vende il ristorante, oltre che ai due soci, contemporaneamente anche a numerose altre persone.\nFatto questo, il ristoratore si appresta a partire in aereo per i tropici insieme alla sua amante, un'aspirante attrice (Eva Grimaldi). A causa di un contrattempo, l'aereo parte in ritardo, i passeggeri devono scendere e vedendo dei poliziotti avvicinarsi, il ristoratore pensa che siano venuti per lui. Quindi cede la borsa col denaro alla ragazza e scappa. Si scopre poi che era tutto un equivoco, ma quando finalmente parte con l'aereo, il ristoratore si accorge che la ragazza \u00e8 scappata coi soldi, fregandolo. L'attrice per\u00f2 verr\u00e0 poi truffata da un sedicente produttore televisivo (Biagio Izzo) e dal suo complice (Gianluca Ramazzotti) agente di star. Il produttore fa credere di non aver i fondi da dare in garanzia alla banca per girare il film. L'attrice abbocca (credendo di girare una fiction con Paolo Bonolis) e versa il 1.000.000 \u20ac truffato in precedenza. Ma la fiction e il produttore si rivelano inesistenti e viene truffata anche lei.\nIl produttore verr\u00e0 per\u00f2 truffato insieme al suo socio (Stefano Antonucci) nell'acquisto di una licenza edilizia per la costruzione di un resort turistico, da un politico (Giuseppe De Rosa) che gli garantisce di far ottenere loro la licenza. Ma con un abile inganno e un finto arresto operato da complici del politico travestiti da uomini della Guardia di Finanza, e guidati da un altrettanto falso maresciallo (Stefano Fabrizi), il politico si libera del produttore e del suo socio e ruba i 2.000.000 \u20ac che sarebbero dovuti servire per la licenza. Cos\u00ec si avvia con i soldi verso la banca che \u00e8 la stessa dell'inizio del film. Sembra fatta per il pi\u00f9 \"furbo\" della storia, che ha fregato senza essere stato fregato, ma...\nEpilogo.\nSiamo all'epilogo della vicenda. Il politico si reca in banca per versare i due milioni di euro. Qui ricompare il buon Nicola, che si reca nella stessa banca per chiedere un prestito per quel \"famoso\" intervento. Ma poco prima che il politico versi i soldi, tre rapinatori irrompono nella banca e compiono una rapina. Messi alle strette dalla sirena della banca e dall'imminente arrivo della polizia, i rapinatori prelevano due ostaggi. Caso vuole che siano proprio il politico (con la borsa piena di soldi) e lo sfortunato Nicola. Presi dalla frenesia della fuga, riescono a far salire sulla loro macchina il politico ma non Nicola, che cade per terra assieme alla borsa piena di soldi.\nI rapinatori scappano. La gente aiuta un traumatizzato Nicola a rialzarsi e gli d\u00e0 la borsa, credendo che sia la sua. Nicola torna quindi a casa e con somma sorpresa, scopre il contenuto della borsa: ben 2.000.000 \u20ac davanti ai suoi occhi. E potrebbe anche tenerseli, visto che quella era stata la sua prima volta in quella banca, e perci\u00f2 nessuno pu\u00f2 risalire a lui. Viene per\u00f2 preso da un dubbio amletico: ascoltare la sua coscienza di uomo onesto e restituire i soldi o tenersi tutto e riscattare una vita piena di sofferenze? Rivolgendosi agli spettatori, pone loro questa domanda: \"Voi che avreste fatto\"? e conclude: \"...io ci dormir\u00f2 su...\"\nIl Finale.\nPer questo film TV, Pier Francesco Pingitore propone il cosiddetto \"finale interattivo\", ovvero gli spettatori da casa possono decidere, attraverso un televoto, il finale della fiction. Il 22 gennaio 2006, durante l'ultimo break pubblicitario, il pubblico ha votato il seguente finale: Nicola decide di tenersi i soldi e dopo averli nascosti si mette a letto e rivolgendosi nuovamente agli spettatori conclude (definitivamente): \"... avete deciso che mi devo tenere i soldi, e vabb\u00e8, far\u00f2 questo sacrificio...\""}
{"id": "2154511", "revid": "1934238", "url": "https://it.wikipedia.org/wiki?curid=2154511", "title": "Charadrius ruficapillus", "text": "Il corriere caporosso (Charadrius ruficapillus, Temminck 1822) \u00e8 un uccello della famiglia dei Charadriidae.\nSistematica.\n\"Charadrius ruficapillus\" non ha sottospecie, \u00e8 monotipico.\nDistribuzione e habitat.\nQuesto uccello vive in Australia e Indonesia. \u00c8 di passo in Nuova Zelanda."}
{"id": "2154514", "revid": "21093253", "url": "https://it.wikipedia.org/wiki?curid=2154514", "title": "Ken Shiro", "text": ""}
{"id": "2154515", "revid": "6923", "url": "https://it.wikipedia.org/wiki?curid=2154515", "title": "Francesco Barzaghi", "text": "Biografia.\nNato a Milano nel 1839, frequenta gli studi di Tantardini e di Alessandro Puttinati. S'iscrive poi all'Accademia di Brera dove segue i corsi di Cacciatori. \u00c8 compagno di studi di Vincenzo Vela a cui \u00e8 stilisticamente vicino nei modi del Realismo.\nTra le sue opere spiccano quella che viene considerata il suo capolavoro, la statua equestre di Napoleone III, oggi al Parco Sempione\"; Frine\", del 1867, presentata a Parigi nello stesso anno e oggi alla Galleria d'Arte Moderna di Milano; \"Dea dei fiori\" (post 1878), anch'essa nella stessa Galleria.\nEsegue opere di carattere sacro per il Duomo di Milano: i santi \"Ilario\", \"Venceslao\" (1865) e \"Adelaide\" e per quello di Bergamo: santi \"Bartolomeo\" e \"Tommaso\" (1870).\nSue opere celebrative risorgimentali sono il \"Verdi\" per l'atrio del Teatro alla Scala, il \"Monumento ad Alessandro Manzoni\" in piazza San Fedele a Milano (1883), il monumento a \"Luciano Manara\" ai giardini pubblici di Porta Venezia e a Francesco Hayez (1890) in piazza Brera. Presso il palazzo dell'Accademia di Brera scolp\u00ec nel 1874 il monumento al conte Pompeo Litta Biumi, inaugurato in occasione della commemorazione dello storico milanese.\nAltre sue statue sono dedicate a \"Vittorio Emanuele II\" a Bergamo (1884), Lodi (1883) e Genova (1886) e a \"Garibaldi\" a Crema e a Soresina, entrambi del 1885. Per Venezia esegue il monumento a \"Niccol\u00f2 Tommaseo\" (1882).\nNel 1880 riceve l'incarico di insegnamento di scultura a Brera, incarico che conserva fino al 1892, anno della sua morte.\nOpere.\nElenco incompleto."}
{"id": "2154519", "revid": "131358", "url": "https://it.wikipedia.org/wiki?curid=2154519", "title": "Nightmare dal profondo della notte", "text": ""}
{"id": "2154524", "revid": "1934238", "url": "https://it.wikipedia.org/wiki?curid=2154524", "title": "Charadrius peronii", "text": "Il corriere della Malesia (Charadrius peronii, Schlegel 1865) \u00e8 un uccello della famiglia dei Charadriidae.\nSistematica.\n\"Charadrius peronii\" ha una sottospecie:\nDistribuzione e habitat.\nQuesto uccello vive in Vietnam (Cocincina), Cambogia, Thailandia peninsulare, Malaysia peninsulare e Malaysia Orientale (Sabah e Sarawak), Singapore, Brunei, Filippine e Indonesia (soprattutto sulle isole attorno a Sumatra, al Borneo e a Sulawesi, e su Bali e Giava)."}
{"id": "2154530", "revid": "216538", "url": "https://it.wikipedia.org/wiki?curid=2154530", "title": "Il padrino - Parte seconda", "text": ""}
{"id": "2154534", "revid": "1305772", "url": "https://it.wikipedia.org/wiki?curid=2154534", "title": "Windischgr\u00e4tz", "text": ""}
{"id": "2154535", "revid": "216538", "url": "https://it.wikipedia.org/wiki?curid=2154535", "title": "V\u00e0 e uccidi", "text": ""}
{"id": "2154536", "revid": "466539", "url": "https://it.wikipedia.org/wiki?curid=2154536", "title": "Ursidae", "text": "Gli ursidi (Ursidae ) sono una famiglia di mammiferi\n(pur essendo la maggior parte delle specie onnivore) appartenenti al sottordine dei caniformi. Sebbene oggi siano rappresentati solo da otto specie, essi sono molto diffusi e sono presenti in un'ampia variet\u00e0 di \"habitat\" di tutto l'emisfero boreale e, in parte, di quello australe. Si trovano infatti in Nordamerica, Sudamerica, Europa e Asia. Caratteristiche comuni proprie degli orsi moderni sono il grande corpo sorretto da zampe tozze, il lungo muso, le piccole orecchie rotonde, la pelliccia ispida, le zampe plantigrade dotate di cinque artigli non retrattili e la coda corta.\nAnche se l'orso polare \u00e8 per lo pi\u00f9 carnivoro e il panda gigante si nutre quasi interamente di bamb\u00f9, le restanti sei specie sono onnivore e hanno una dieta molto varia. Fatta eccezione per le coppie durante il periodo del corteggiamento e delle madri con i propri piccoli, gli orsi sono in genere animali solitari. Possono avere abitudini diurne o notturne e possiedono un eccellente olfatto. Nonostante la loro corporatura pesante e l'andatura goffa, sono abili corridori, scalatori e nuotatori. Utilizzano come tane rifugi naturali quali caverne e alberi cavi; la maggior parte delle specie trascorre l'inverno all'interno della tana in un lungo periodo di ibernazione, che pu\u00f2 raggiungere anche i 100 giorni.\nGli orsi sono stati cacciati fin dai tempi preistorici per la carne e la pelliccia; sono stati utilizzati anche nei combattimenti e in altre forme di intrattenimento, basti pensare agli esemplari che venivano fatti ballare per strada. A causa della loro possente presenza fisica hanno sempre svolto un ruolo di primo piano nelle arti, nella mitologia e in altri aspetti culturali di varie societ\u00e0 umane. In epoca moderna gli orsi si sono ritrovati sempre pi\u00f9 minacciati dall'invasione dell'uomo nei loro \"habitat\" e dal commercio illegale di parti del loro corpo, in particolare della loro bile, molto richiesta sul mercato asiatico. La IUCN classifica sei specie come vulnerabili, e perfino quelle a rischio minimo, come l'orso bruno, rischiano di scomparire da alcuni paesi. Sebbene siano vietati, il bracconaggio e il commercio internazionale di queste popolazioni pi\u00f9 minacciate continuano tuttora.\nEtimologia.\n\u00abOrso\u00bb deriva dal latino \"ursus\"/\"ursa\", \u00aborso\u00bb/\u00aborsa\u00bb. Da questo, il nome proprio Orsola.\nAltri nomi correlati agli orsi, come quello dell'infraordine Arctoidea e del genere \"Helarctos\" derivano dall'antica parola greca \u1f04\u03c1\u03ba\u03c4\u03bf\u03c2 (\"arktos\"), \u00aborso, cos\u00ec come i termini \u00abartico\u00bb e \u00abantartico\u00bb, che derivano da quello della costellazione dell'Orsa Maggiore, \"Ursa Major\", particolarmente splendente nel cielo boreale.\nLa parola inglese \"bear\" deriva dall'inglese antico \"bera\" e appartiene a una famiglia di nomi indicanti l'orso nelle lingue germaniche, come lo svedese \"bj\u00f6rn\", usato anche come nome proprio, che derivano da un aggettivo che significa \u00abbruno\u00bb. Quindi \"bear\", originariamente, significava \u00abquello bruno\u00bb. Questa terminologia per indicare l'animale si deve al fatto che era tab\u00f9 pronunciarne il nome: le trib\u00f9 proto-germaniche sostituirono la loro parola originaria per indicare l'orso - \"arkto\" - con questa espressione eufemistica per paura che pronunciare il vero nome dell'animale potesse farlo apparire.\nTassonomia e filogenesi.\nLa famiglia degli Ursidi \u00e8 una delle nove famiglie che costituiscono il sottordine Caniformia dell'ordine dei Carnivori. I suoi pi\u00f9 stretti parenti viventi sono i pinnipedi, i canidi e i musteloidi. Gli orsi attuali appartengono ad otto specie appartenenti a tre sottofamiglie: Ailuropodinae (comprendente il solo panda gigante), Tremarctinae (comprendente il solo orso dagli occhiali) e Ursinae (comprendente sei specie suddivise in uno o tre generi, a seconda degli autori). L'analisi dei cromosomi nucleari ha dimostrato che il cariotipo delle sei specie di ursini \u00e8 quasi identico, essendo costituito in tutti i casi da 74 cromosomi, mentre il panda gigante ha 42 cromosomi e l'orso dagli occhiali 52. Il minor numero di cromosomi pu\u00f2 essere dovuto alla fusione di alcuni di essi; inoltre, lo schema a bande su di essi corrisponde a quello degli ursini, ma differisce da quello dei procionidi, il che supporta l'inclusione di queste due specie tra gli Ursidi piuttosto che tra i Procionidi, dove erano stati inseriti da alcuni tassonomisti del passato.\nEvoluzione.\nLe pi\u00f9 antiche specie ascrivibili alla famiglia degli Ursidi appartengono all'estinta sottofamiglia Amphicynodontinae, che comprendeva \"Parictis\" (vissuto tra l'Eocene superiore e il Miocene inferiore-medio, tra 38 e 18 milioni di anni fa) e il poco pi\u00f9 recente \"Allocyon\" (Oligocene inferiore, 34-30 milioni di anni fa), entrambi provenienti dal Nordamerica. Questi animali avevano un aspetto molto differente da quello degli orsi odierni: erano infatti pi\u00f9 piccoli e simili nell'aspetto al procione, e la loro dieta era forse simile a quella del tasso. Fu solamente nel Miocene che \"Parictis\" fece la sua comparsa in Eurasia e Africa. Non \u00e8 chiaro se vi fossero ursidi in Eurasia gi\u00e0 nell'Eocene superiore, ma uno scambio faunistico attraverso il ponte di terra di Bering sarebbe stato possibile grazie a un grande abbassamento del livello del mare avvenuto nell'Eocene superiore (circa 37 milioni di anni fa) e protrattosi fino all'Oligocene inferiore. Generi europei morfologicamente molto simili ad \"Allocyon\" e al pi\u00f9 recente e americano \"Kolponomos\" (circa 18 milioni di anni fa) erano tuttavia presenti nell'Oligocene; tra essi figurano \"Amphicticeps\" e \"Amphicynodon\". Numerose caratteristiche morfologiche collegano gli amficinodontini, creature semi-acquatiche simili alla lontra, ai pinnipedi. Oltre a tali somiglianze morfologiche, anche alcuni aspetti molecolari concorrono a supportare l'ipotesi che gli orsi siano i pi\u00f9 stretti parenti viventi dei pinnipedi.\n\"Cephalogale\", simile ad un cane e delle dimensioni di un procione, \u00e8 il pi\u00f9 antico membro conosciuto della sottofamiglia Hemicyoninae, comparsa per la prima volta in Eurasia durante l'Oligocene medio, circa 30 milioni di anni fa. La sottofamiglia comprende i pi\u00f9 recenti generi \"Phoberocyon\" (20-15 milioni di anni fa) e \"Plithocyon\" (15-7 milioni di anni fa). Una specie simile a \"Cephalogale\" dette origine al genere \"Ursavus\" durante l'Oligocene inferiore (30-28 milioni di anni fa): questo genere prolifer\u00f2 con molte specie in Asia ed \u00e8 il diretto antenato di tutte le specie viventi di orso. Successivamente, durante il Miocene inferiore (21-18 milioni di anni fa), alcune specie di \"Ursavus\" raggiunsero il Nordamerica, assieme ad \"Amphicynodon\" e \"Cephalogale\". I membri appartenenti alle linee evolutive di orsi esistenti si separarono da \"Ursavus\" tra 20 e 15 milioni di anni fa, probabilmente attraverso la specie \"Ursavus elmensis\". Basandosi sui dati genetici e morfologici, gli studiosi hanno stabilito che la linea evolutiva degli Ailuropodinae (i panda) sia stata la prima a separarsi da quella degli altri orsi viventi circa 19 milioni di anni fa, anche se i pi\u00f9 antichi fossili ascrivibili a questo gruppo finora scoperti risalgano soltanto a circa 5 milioni di anni fa.\nGli orsi dal muso corto del Nuovo Mondo (Tremarctinae) si differenziarono dagli Ursinae in seguito ad un evento di dispersione in Nordamerica avvenuto durante il Miocene medio (circa 13 milioni di anni fa); successivamente, invasero il Sudamerica (pi\u00f9 o meno intorno ad un milione di anni fa) a seguito della formazione dell'istmo di Panama. Il loro pi\u00f9 antico rappresentante fossile \u00e8 \"Plionarctos\" del Nordamerica (vissuto all'incirca tra 10 e 2 milioni di anni fa). Questo genere \u00e8 probabilmente il diretto antenato degli orsi dal muso corto del Nordamerica (genere \"Arctodus\"), di quelli del Sudamerica (\"Arctotherium\") e degli orsi dagli occhiali, \"Tremarctos\", rappresentati sia da una specie estinta nordamericana (\"T. floridanus\") sia dall'unico rappresentante sopravvissuto fino ad oggi dei Tremarctinae, l'orso dagli occhiali sudamericano (\"T. ornatus\").\nLa sottofamiglia Ursinae, apparsa circa 15 milioni di anni fa con il genere \"Aurorarctos\", speriment\u00f2 una grande proliferazione di \"taxa\" circa 5,3-4,5 milioni di anni fa, periodo coincidente a importanti cambiamenti ambientali; fu proprio intorno a questo periodo che, oltre a forme arcaiche come i membri del genere \"Protarctos\", comparvero i primi membri del genere \"Ursus\". L'orso giocoliere \u00e8 un moderno sopravvissuto di una delle pi\u00f9 antiche linee evolutive ad essersi differenziate durante questo evento di radiazione (5,3 milioni di anni fa); esso acquis\u00ec la sua peculiare morfologia, correlata a una dieta a base di termiti e di formiche, non pi\u00f9 tardi del Pleistocene inferiore. A partire da 4-3 milioni di anni fa, nei registri fossili d'Europa fa la sua comparsa la specie \"Ursus minimus\"; tranne che per le dimensioni, esso era quasi identico all'odierno orso dal collare. \u00c8 probabile che sia il diretto antenato di tutti gli orsi della sottofamiglia Ursinae, fatta forse eccezione per l'orso giocoliere. Da \"U. minimus\" si svilupparono due linee evolutive: quella degli orsi neri (comprendente l'orso malese, l'orso dal collare e il baribal) e quella degli orsi bruni (comprendente anche l'orso polare). Gli attuali orsi bruni si evolvettero da \"U. minimus\" attraverso \"Ursus etruscus\", a sua volta antenato anche dell'estinto orso delle caverne del Pleistocene. Alcune specie di Ursinae migrarono a pi\u00f9 riprese dall'Eurasia verso il Nordamerica gi\u00e0 4 milioni di anni fa, nel Pliocene inferiore. L'orso polare \u00e8 la specie evolutasi pi\u00f9 di recente; discese dall'orso bruno circa 400.000 anni fa.\nFilogenesi.\nGli orsi formano un clade in seno all'ordine dei Carnivori. Il panda minore non \u00e8 un orso, bens\u00ec un musteloide. \nIl cladogramma seguente \u00e8 basato sulla filogenesi molecolare di sei genesi effettuata da Flynn nel 2005.\nVi sono due distinte ipotesi filogenetiche volte a spiegare le relazioni che intercorrono tra le specie di orso attuali e quelle fossili. Una, quella che riscuote il maggior consenso presso gli esperti, \u00e8 che tutte le specie di orso siano classificate in sette sottofamiglie: Amphicynodontinae, Hemicyoninae, Ursavinae, Agriotheriinae, Ailuropodinae, Tremarctinae e Ursinae. Segue qua sotto un cladogramma delle sottofamiglie di orsi secondo McLellan e Reiner (1992) e Qiu \"et al.\" (2014):\nLa seconda ipotesi filogenetica alternativa, sviluppata da McKenna \"et al.\" (1997), considera tutte le specie di orso all'interno della superfamiglia Ursoidea, con Hemicyoninae e Agriotheriinae inseriti nella famiglia \u00abHemicyonidae\u00bb. Secondo questa classificazione, gli Amphicynodontinae vengono considerati un \"sister-group\" dei pinnipedi in seno alla superfamiglia Phocoidea. Nella classificazione di McKenna e Bell sia gli orsi che i pinnipedi si trovano in un parvordine di mammiferi carnivori conosciuti come Ursida in compagnia degli estinti cani-orso della famiglia Amphicyonidae. Segue il cladogramma basato sulla classificazione di McKenna e Bell (1997):\nLa filogenesi delle specie di orso esistenti \u00e8 mostrata in un cladogramma basato sul completo sequenziamento del DNA mitocondriale effettuato da Yu \"et al.\" (2007). Il panda gigante, seguito subito dopo dall'orso dagli occhiali, sono di gran lunga le specie pi\u00f9 antiche. Le relazioni tra le altre specie non sono ancora state comprese a fondo, ma sappiamo con certezza che l'orso polare e quello bruno sono strettamente imparentati tra loro.\nDescrizione.\nDimensioni.\nAlla famiglia degli Ursidi appartengono i rappresentanti pi\u00f9 imponenti tra le specie terricole dell'ordine dei Carnivori - dal momento che i pinnipedi vengono considerati generalmente come mammiferi marini. L'orso polare viene considerato il pi\u00f9 grosso orso esistente: i maschi adulti pesano 300\u2013700\u00a0kg e raggiungono una lunghezza totale di 240\u2013300\u00a0cm. La specie pi\u00f9 piccola, invece, \u00e8 l'orso malese, del peso di 25\u201365\u00a0kg e della lunghezza di 100\u2013140\u00a0cm. Furono, tuttavia, due forme preistoriche, gli orsi dal muso corto del Nordamerica e quelli del Sudamerica i pi\u00f9 grandi orsi conosciuti mai esistiti. Si ritiene che questi ultimi raggiungessero i 1600\u00a0kg di peso e una lunghezza di 340\u00a0cm. Il peso corporeo delle specie che vivono nei climi temperati e artici varia comunque a seconda del periodo dell'anno, in quanto accumulano riserve di grasso in estate e in autunno e perdono peso durante l'inverno.\nMorfologia.\nGli orsi sono generalmente animali voluminosi e robusti dalla coda corta. Presentano dimorfismo sessuale solamente per quanto riguarda le dimensioni: i maschi sono quasi sempre pi\u00f9 grandi. Le specie pi\u00f9 grandi tendono a mostrare un maggiore livello di dimorfismo sessuale rispetto a quelle pi\u00f9 piccole. Facendo maggiore affidamento sulla forza piuttosto che sulla velocit\u00e0, gli orsi hanno arti relativamente corti con ossa spesse in grado di sostenere la loro mole. Le scapole e il bacino sono di conseguenza massicci. Gli arti sono molto pi\u00f9 diritti di quelli dei grandi felini, in quanto non vi \u00e8 necessit\u00e0 che si flettano allo stesso modo, date le differenze nell'andatura. I robusti arti anteriori vengono utilizzati per afferrare le prede, scavare tane, dissotterrare animali fossori, ribaltare pietre e tronchi per localizzare le prede e colpire grandi creature.\nA differenza della maggior parte degli altri carnivori terrestri, gli orsi sono plantigradi. Distribuiscono il loro peso verso i piedi posteriori, il che li fa sembrare piuttosto goffi quando camminano. Sono in grado di effettuare scatti di velocit\u00e0, ma si stancano presto; di conseguenza, fanno per lo pi\u00f9 affidamento sull'agguato piuttosto che sull'inseguimento. Gli orsi possono stare in piedi sulle zampe posteriori e sedersi diritti con notevole equilibrio. Le loro zampe anteriori sono abbastanza flessibili da afferrare frutta e foglie. Gli artigli, non retrattili, sono usati per scavare, arrampicarsi, squarciare e afferrare le prede. Quelli delle zampe anteriori sono pi\u00f9 grandi di quelli delle zampe posteriori e possono essere di intralcio quando l'animale si arrampica sugli alberi; i baribal e gli orsi dal collare sono i pi\u00f9 arboricoli tra gli orsi e sono pertanto dotati di artigli pi\u00f9 corti. I panda sono caratterizzati dalla presenza di un'estensione ossea sul polso delle zampe anteriori che funge da pollice e viene usata per afferrare i germogli di bamb\u00f9 mentre si nutrono.\nLa maggior parte dei mammiferi ha peli color aguti: tale colorazione implica che ogni singolo pelo presenti bande di colore corrispondenti a due diversi tipi di pigmento di melanina. Gli orsi, tuttavia, hanno un solo tipo di melanina e i peli presentano lo stesso colore su tutta la loro lunghezza, esclusa la punta, che a volte ha una tonalit\u00e0 diversa. Il mantello \u00e8 costituito da lunghi peli di guardia che formano un'ispida copertura protettiva e da peli corti e fitti che formano uno strato isolante che intrappola l'aria vicino alla pelle. L'ispido mantello aiuta a mantenere costante la temperatura corporea durante il letargo invernale e in primavera l'animale effettua la muta, lasciando spazio al pi\u00f9 corto mantello estivo. Gli orsi polari hanno peli di guardia cavi e traslucidi che assorbono calore dal sole e lo conducono alla pelle di colore scuro sottostante. Possiedono inoltre uno spesso strato di grasso che conferisce un isolamento extra e piante dei piedi ricoperte da un fitto strato di pelliccia. Se si esclude il vistoso mantello bianco e nero del panda, gli orsi tendono ad avere una colorazione uniforme, sebbene alcune specie possano presentare disegni sul petto o sulla faccia.\nGli orsi sono dotati di piccole orecchie arrotondate in modo da ridurre al minimo la dispersione di calore, ma n\u00e9 l'udito n\u00e9 la vista sono particolarmente acuti. A differenza di molti altri carnivori hanno la capacit\u00e0 di vedere i colori, capacit\u00e0 forse utile per distinguere frutta e noci mature. Sono gli unici carnivori a non avere vibrisse sensibili al tatto sul muso; hanno, tuttavia, un eccellente senso dell'olfatto, migliore di quello del cane, o forse di qualsiasi altro mammifero. Utilizzano questo senso per localizzare la presenza dei conspecifici (sia per mettere in guardia i rivali che per rilevare potenziali \"partner\") e per trovare il cibo. L'olfatto \u00e8 il principale senso che gli orsi usano per localizzare la maggior parte del cibo e la memoria eccellente li aiuta a ritrovare i luoghi dove avevano trovato del cibo in precedenza.\nI crani degli orsi sono in assoluto i pi\u00f9 lunghi e massicci fra quelli dei Carnivori e forniscono l'ancoraggio ai potenti muscoli masseteri e temporali. I loro denti dimostrano come questa famiglia si sia evoluta trasformandosi da animali principalmente carnivori in animali anche prevalentemente erbivori. L'orso bruno possiede la tipica struttura degli orsi con incisivi non specializzati, lunghi canini, premolari ridotti o assenti (i denti carnassiali non sviluppati) e molari larghi e piatti con cuspidi arrotondate per triturare le erbe, che rappresentano buona parte della sua dieta. La grande differenza in numero di denti tra individui (I 3/3, C 1/1, P 2-4/2-4, M 2/3 = 34-42) sta a dimostrare che si sta lentamente riducendo il numero dei molari. Comunque, l'orso polare, che \u00e8 il pi\u00f9 giovane tra gli \"Ursus\" e ha una dieta esclusivamente carnivora (soprattutto carne di foca), sembra stia nuovamente sviluppando i carnassiali che gli servono per la triturazione della carne. Nell'orso giocoliere si riscontra invece un'insolita formazione dentale: manca dei due incisivi superiori interni (I 2/3) e tale modifica gli permette di risucchiare le termiti. I molari pi\u00f9 piccoli sono strutturati per una dieta a base di frutta e insetti. La struttura della laringe degli orsi sembra essere la pi\u00f9 basale all'interno dei caniformi. Questi animali possiedono delle sacche d'aria connesse alla faringe che potrebbero servire da amplificatori per le vocalizzazioni.\nGli orsi hanno un apparato digerente abbastanza semplice, tipico dei carnivori, con uno stomaco singolo e un breve intestino indifferenziato e privo di cieco. Perfino l'erbivoro panda gigante possiede ancora l'apparato digerente di un carnivoro, oltre al patrimonio genetico proprio di questi animali. La sua capacit\u00e0 di digerire la cellulosa \u00e8 resa possibile grazie ai microbi presenti nel suo intestino. Gli orsi devono trascorrere gran parte del loro tempo a nutrirsi affinch\u00e9 possano ottenere nutrimento a sufficienza dai vegetali di cui si cibano. Il panda in particolare dedica 12-15 ore al giorno a mangiare.\nDistribuzione e habitat.\nGli orsi attuali sono presenti in sessanta paesi, prevalentemente dell'emisfero boreale, e sono maggiormente concentrati in Asia, Nordamerica ed Europa. La sola eccezione \u00e8 l'orso dagli occhiali; originario del Sudamerica, vive infatti nella regione andina. L'areale dell'orso malese si estende al di sotto dell'equatore nel Sud-est asiatico. L'orso dell'Atlante, una sottospecie dell'orso bruno, era diffuso in Nordafrica dal Marocco alla Libia, ma si estinse intorno agli anni '70 del XIX secolo.\nLa specie maggiormente diffusa \u00e8 l'orso bruno, presente dall'Europa occidentale fino all'Asia e alle regioni occidentali del Nordamerica. Il baribal vive solamente nel Nordamerica e l'orso polare \u00e8 limitato alla regione artica. Tutte le restanti specie di orso sono asiatiche. Occupano una serie di \"habitat\" che comprendono foreste pluviali tropicali di pianura, foreste sia di conifere che di latifoglie, praterie, steppe, pascoli montani, ghiaioni alpini, tundra artica e, nel caso dell'orso polare, banchi di ghiaccio. Gli orsi possono scavare le loro tane sui pendii o utilizzare caverne, tronchi cavi e fitta vegetazione per trovare rifugio.\nBiologia.\nGli orsi bruni e i baribal sono generalmente diurni, il che significa che sono attivi per lo pi\u00f9 durante il giorno, sebbene possano aggirarsi in cerca di cibo anche di notte. Altre specie possono essere notturne, ma le femmine di orso giocoliere con i piccoli possono nutrirsi di pi\u00f9 durante il giorno per evitare la competizione con i conspecifici e i predatori notturni. Gli orsi sono prevalentemente solitari e sono considerati i pi\u00f9 asociali tra tutti i Carnivori. Fanno eccezione i piccoli gruppi costituiti dalle madri con i giovani o quelli che si formano occasionalmente in prossimit\u00e0 di fonti stagionali di cibo (ad esempio in concomitanza delle migrazioni dei salmoni). I combattimenti tra maschi sono frequenti e gli individui pi\u00f9 anziani possono presentare cicatrici estese, il che suggerisce che le lotte per mantenere il predominio possono raggiungere anche una certa intensit\u00e0 Grazie al loro acuto senso dell'olfatto, gli orsi possono localizzare una carcassa a diversi chilometri di distanza. Utilizzano l'olfatto anche per individuare altre fonti alimentari, incontrare i \"partner\", evitare i rivali e riconoscere i propri piccoli.\nAlimentazione.\nGli orsi sono quasi tutti degli onnivori opportunisti e la loro dieta \u00e8 prevalentemente vegetariana. Mangiano qualsiasi cosa, da foglie, radici e bacche a insetti, carogne, carne fresca e pesce, e sono dotati di apparati digerenti e denti adatti a tale dieta. Alle due estremit\u00e0 di tale regime alimentare si trovano il panda gigante, quasi interamente erbivoro, e l'orso polare, per lo pi\u00f9 carnivoro. Tuttavia, tutti gli orsi si nutrono di qualsiasi fonte di cibo che diviene disponibile stagionalmente. Ad esempio, a Taiwan gli orsi dal collare consumano un gran numero di ghiande quando esse sono pi\u00f9 comuni e passano agli ungulati in altri periodi dell'anno.\nQuando si alimentano di vegetali, gli orsi preferiscono consumarli allo stadio in cui sono pi\u00f9 nutrienti e digeribili e generalmente cercano di evitare erbe, carici e foglie pi\u00f9 vecchi e coriacei. Di conseguenza, nelle zone temperate pi\u00f9 settentrionali, il consumo di foglie e di erbe \u00e8 maggiore all'inizio della primavera e va man mano scemando. Sapere quando le piante sono mature e pronte per essere mangiate \u00e8 un comportamento appreso. Le bacche possono essere raccolte tra i cespugli o sulla sommit\u00e0 degli alberi, e gli orsi cercano di massimizzare il consumo delle bacche rispetto a quello delle foglie. In autunno, alcune specie di orso consumano grandi quantit\u00e0 di frutta fermentata naturalmente che va a influire sul loro comportamento. Gli orsi pi\u00f9 piccoli si arrampicano sugli alberi per nutrirsi delle parti riproduttive commestibili, come le ghiande. Noci e ghiande possono essere molto importanti per la dieta di queste specie e una diminuzione della produzione pu\u00f2 spingere gli orsi ad effettuare spostamenti su ampio raggio in cerca di fonti di cibo alternative. Gli orsi bruni, abili scavatori, si nutrono comunemente di radici. La dieta del panda \u00e8 costituita per oltre il 99% da bamb\u00f9 di 30 specie diverse. Le sue forti mascelle sono adatte per schiacciare gli steli duri di queste piante, anche se preferiscono mangiare le foglie pi\u00f9 nutrienti. Le bromelie possono costituire fino al 50% della dieta dell'orso dagli occhiali, che \u00e8 dotato di robuste mascelle in grado di aprirle.\nL'orso giocoliere, sebbene non sia cos\u00ec specializzato dal punto di vista alimentare come l'orso polare e il panda, ha perso alcuni denti anteriori e ha sviluppato una lunga lingua aspirante per nutrirsi di formiche, termiti e altri insetti scavatori, che costituiscono il suo piatto preferito. In certi periodi dell'anno questi insetti possono costituire il 90% della loro dieta. Alcune specie possono razziare i nidi delle vespe e delle api alla ricerca di miele e insetti immaturi, incuranti delle punture degli adulti. Gli orsi malesi usano la loro lunga lingua per leccare sia insetti che miele. Il pesce costituisce un'importante fonte di cibo per alcune specie, e gli orsi bruni in particolare si riuniscono in gran numero in prossimit\u00e0 dei corsi d'acqua che vengono risaliti dai salmoni. Generalmente gli orsi si tuffano in acqua e catturano un pesce con le mascelle o le zampe anteriori; le parti che preferiscono mangiare sono il cervello e le uova. Talvolta gli orsi dissotterrano e mangiano anche piccoli mammiferi scavatori come i roditori.\nL'orso bruno, il baribal e l'orso dal collare catturano talvolta grandi ungulati, come cervi e bovidi, soprattutto esemplari giovani e deboli. Questi animali possono essere catturati con un breve inseguimento o un'imboscata, mentre i giovani cervidi nascosti tra l'erba vengono localizzati grazie all'olfatto e semplicemente attaccati. L'orso polare si nutre soprattutto di foche, che cattura inseguendole sul ghiaccio o irrompendo nelle loro tane. Una volta catturata una, ne mangia per lo pi\u00f9 lo strato di grasso, altamente digeribile. I grandi mammiferi vengono uccisi generalmente con un morso alla testa o sul collo; i giovani esemplari, invece, vengono semplicemente inchiodati a terra con le zampe e sbranati. Presso gli orsi le abilit\u00e0 predatorie vengono generalmente insegnate ai giovani dalla madre.\nGli orsi sono anche attivi saprofagi e cleptoparassiti che depredano le riserve di cibo immagazzinate dai roditori e le carcasse uccise da altri predatori. Per le specie che vanno in letargo \u00e8 importante guadagnare molto peso che le aiuti a superare meglio il periodo di dormienza invernale. Un orso bruno pu\u00f2 mangiare anche 41\u00a0kg e guadagnare 2\u20133\u00a0kg di grasso al giorno prima di entrare nella tana.\nComunicazione.\nGli orsi producono un gran numero di suoni vocali e non vocali. Schiocchi con la lingua o grugniti possono essere prodotti in situazioni cordiali, come tra madri e cuccioli o tra \"partner\", mentre gemiti, sbuffi o soffi vengono emessi quando un esemplare \u00e8 stressato. Dei latrati vengono prodotti in situazioni di allarme o eccitazione o per rivelare la propria posizione. Tra i richiami di allarme figurano schiocchi fatti con le mascelle o le labbra, mentre battiti di denti, belati, ringhi, ruggiti e suoni pulsanti vengono emessi negli incontri aggressivi. I piccoli possono strillare, urlare, belare o gridare quando sono in difficolt\u00e0 e produrre un ronzio simile a quello di un motore quando si sentono a proprio agio o vengono allattati.\nGli orsi talvolta comunicano anche con particolari posture del corpo, ad esempio assumendo una posizione eretta per poter sembrare pi\u00f9 grandi. A questa posizione intimidatoria si possono aggiungere i disegni sul petto propri di alcune specie. Fissare con gli occhi \u00e8 considerato un segno di aggressivit\u00e0 e i disegni facciali degli orsi dagli occhiali e dei panda giganti potrebbero aiutare a richiamare l'attenzione sugli occhi durante gli scontri tra conspecifici. Due individui possono avvicinarsi l'un l'altro camminando con le zampe rigide e la testa abbassata. La posizione di dominanza viene affermata assumendo un orientamento frontale, mostrando i canini, torcendo la bocca e allungando il collo. Un subordinato pu\u00f2 rispondere assumendo un orientamento laterale, girandosi e lasciando cadere la testa per poi mettersi a sedere o sdraiandosi.\nGli orsi possono marcare il territorio strofinandosi contro alberi e altri oggetti che possono servire a diffondere il loro odore. Quasi sempre graffiano o mordono l'oggetto a cui si sono strofinati. Talvolta pezzi di corteccia possono essere sparsi in giro per attirare l'attenzione sul sito di marcatura. I panda marcano alberi o pietre con l'urina e con una sostanza cerosa delle loro ghiandole anali. Gli orsi polari lasciano dietro di s\u00e9 il proprio odore, in modo che i loro simili possano localizzarne la posizione nelle vaste distese selvagge dell'Artico.\nRiproduzione e sviluppo.\nIl sistema di riproduzione degli orsi \u00e8 stato variamento descritto come una forma di poliginia, promiscuit\u00e0 e monogamia seriale. Durante la stagione degli amori, i maschi cercano segnali della presenza delle femmine nelle vicinanze e le femmine diventano pi\u00f9 tolleranti verso i maschi. Un maschio pu\u00f2 visitare continuamente una femmina per un periodo di diversi giorni o settimane, a seconda della specie, per testare il suo stato riproduttivo. Durante questo periodo, i maschi cercano di impedire ai rivali di interagire con la loro \"partner\". Il corteggiamento pu\u00f2 essere breve, anche se in alcune specie asiatiche le coppie possono eseguire lotte corpo a corpo, abbracci, finti combattimenti e vocalizzazioni. L'ovulazione \u00e8 indotta dall'accoppiamento, che pu\u00f2 durare fino a 30 minuti a seconda della specie.\nLa gestazione si protrae generalmente per 6-9 mesi, tenuto conto anche dell'ritardo dell'impianto, e la madre pu\u00f2 dare alla luce fino a quattro piccoli per volta. I panda giganti possono avere parti gemellari, ma in questi casi uno dei piccoli \u00e8 destinato a morire, in quanto la madre si prende cura solamente di uno di essi. Nelle specie che vivono nelle regioni settentrionali la nascita ha luogo durante il letargo invernale. Alla nascita i cuccioli sono ciechi e del tutto inermi: sono ricoperti al massimo da un sottile strato di peluria e fanno completo affidamento alla madre per tenersi al caldo. Il latte della femmina \u00e8 ricco di grassi e di anticorpi e i piccoli possono essere allattati anche fino a un anno dopo la nascita. A partire dai 2-3 mesi, i piccoli possono seguire la madre fuori dalla tana. Di solito la seguono a piedi, ma i piccoli di orso giocoliere possono essere trasportati sulla schiena dalla madre. I maschi non hanno alcun ruolo nelle cure parentali. Episodi di infanticidio, dove un maschio adulto ha ucciso i piccoli di un altro esemplare, sono stati segnalati negli orsi polari, negli orsi bruni e nei baribal, ma non nelle altre specie. I maschi uccidono i giovani per spingere nuovamente la femmina in estro. Alla vista di un maschio i piccoli fuggono via e la madre li difende anche a costo della vita.\nIn alcune specie, i giovani possono diventare indipendenti intorno alla primavera successiva, cio\u00e8 fino a quando la madre pu\u00f2 accoppiarsi di nuovo. Gli orsi raggiungono la maturit\u00e0 sessuale poco dopo l'epoca della dispersione: pi\u00f9 o meno a 3-6 anni a seconda della specie. I maschi di orso bruno dell'Alaska e di orso polare possono continuare a crescere fino all'et\u00e0 di 11 anni. Anche la speranza di vita varia da una specie all'altra. L'orso bruno pu\u00f2 vivere in media 25 anni.\nIbernazione.\nGli orsi delle regioni settentrionali, tra cui il baribal e il grizzly, trascorrono l'inverno in letargo. Durante il letargo, il metabolismo rallenta, la temperatura corporea diminuisce leggermente e la frequenza cardiaca passa da un valore normale di 55 ad appena 9 battiti al minuto. Generalmente gli orsi non si svegliano durante il letargo e possono trascorrere l'intero periodo senza mangiare, bere, urinare o defecare. Nel colon si forma un tappo fecale che viene espulso quando l'orso si sveglia in primavera. Se \u00e8 stato accumulato abbastanza grasso corporeo, i muscoli restano in buone condizioni e il fabbisogno di mantenimento delle proteine viene raggiunto riciclando l'urea residua. Le femmine partoriscono durante il periodo di ibernazione e si svegliano al momento del parto.\nPredatori, parassiti e patogeni.\nGli orsi non hanno molti predatori. Il pi\u00f9 importante tra questi \u00e8 l'uomo, che, da quando ha iniziato a coltivare i campi, \u00e8 entrato sempre pi\u00f9 in conflitto con questi animali che razziavano i raccolti. Inoltre, dopo l'invenzione delle armi da fuoco, l'uomo \u00e8 stato in grado di uccidere gli orsi con maggiore facilit\u00e0. Anche felidi come la tigre possono costituire una minaccia per gli orsi, in particolare per i cuccioli, che possono anche essere minacciati dai canidi.\nGli orsi sono parassitati da ottanta specie di parassiti, tra cui protozoi unicellulari e vermi gastro-intestinali, nonch\u00e9 nematodi e fasciole che si annidano nel cuore, nel fegato, nei polmoni e nel flusso sanguigno. Esternamente vengono attaccati da zecche, pulci e pidocchi. Nel corso di uno studio sul baribal sono state rinvenute diciassette specie di endoparassiti, tra cui il protozoo \"Sarcocystis\", il verme parassita \"Diphyllobothrium mansonoides\" e i nematodi \"Dirofilaria immitis\", \"Capillaria aerophila\", \"Physaloptera\" spp., \"Strongyloides\" spp. e altri. Di queste, \"D. mansonoides\" e gli adulti di \"C. aerophila\" stavano causando sintomi patologici. Al contrario, gli orsi polari hanno pochi parassiti; molte specie parassite hanno bisogno di un ospite secondario, dalle abitudini solitamente terricole, e l'orso polare frequenta un tipo di ambiente dove esistono poche specie ospiti. Tuttavia, in alcuni esemplari \u00e8 stato trovato il \"Toxoplasma gondii\" e il nematode \"Trichinella nativa\" pu\u00f2 causare gravi infezioni e decadimento negli individui pi\u00f9 anziani. Gli orsi del Nordamerica sono a volte infettati da un \"Morbillivirus\" simile al virus del cimurro canino. Sono inoltre suscettibili all'epatite canina infettiva (CAV-1) e i baribal che vivono in natura soccombono rapidamente a causa dell'encefalite e dell'epatite.\nRapporti con l'uomo.\nConservazione.\nIn epoca moderna gli orsi si sono ritrovati sempre pi\u00f9 minacciati dall'invasione dell'uomo nei loro \"habitat\" e dal commercio illegale di parti del loro corpo, in particolare della loro bile, molto richiesta sul mercato asiatico: anche se le uccisioni in natura sono attualmente vietate, la caccia \u00e8 stata in gran parte rimpiazzata dall'allevamento. La IUCN classifica sei specie come vulnerabili; tuttavia, perfino le due specie a rischio minimo, l'orso bruno e il baribal, rischiano di scomparire da alcune aree. In generale queste due specie vivono in zone remote dove le interazioni con l'uomo sono ridotte al minimo, e le principali cause artificiali di mortalit\u00e0 sono costituite dalla caccia, dalle collisioni con i veicoli e dalle rappresaglie degli agricoltori.\nIn molte parti del mondo sono state approvate leggi per proteggere gli orsi dalla distruzione dell\"habitat\". La percezione degli orsi presso il grande pubblico \u00e8 spesso positiva, dal momento che gli uomini si identificano con questi animali a causa della loro dieta onnivora, della loro capacit\u00e0 di stare in piedi su due zampe e della loro importanza simbolica. Il sostegno alla protezione degli orsi \u00e8 diffuso, almeno nelle aree pi\u00f9 ricche del mondo. Laddove gli orsi razziano i raccolti o attaccano il bestiame, possono entrare in conflitto con gli uomini. Nelle regioni rurali pi\u00f9 povere, l'attitudine degli abitanti verso questi animali pu\u00f2 essere maggiormente influenzata dai pericoli costituiti dagli orsi e dai danni economici che essi causano ad agricoltori e allevatori.\nAttacchi.\nAlcune specie di orso possono diventare pericolose per l'uomo, specialmente in quelle aree in cui si sono abituate alla presenza umana; altrove, cercano generalmente di evitare gli umani. Le aggressioni da parte degli orsi sono rare, ma largamente riportate. Gli orsi possono attaccare l'uomo in risposta ad un forte spavento, in difesa dei piccoli o del cibo o anche per ragioni predatorie.\nIntrattenimento, caccia, cibo e medicina popolare.\nGli orsi in cattivit\u00e0 sono stati usati per secoli come fonte di intrattenimento. In Europa sono stati addestrati a ballare e impiegati nei combattimenti almeno dal XVI secolo. All'epoca a Southwark, un quartiere di Londra, vi erano cinque arene dove venivano fatti combattere gli orsi: i resti di tre di esse sono anche sopravvissuti fino ad oggi. In tutta Europa, gli addestratori di orsi girovaghi rom, chiamati \"ursari\", vivevano suonando ed esibendosi con gli orsi dal XII secolo.\nGli orsi sono stati cacciati per sport, per scopo alimentare e per ricavare sostanze utilizzate nella medicina popolare. La loro carne \u00e8 scura e fibrosa, come un duro taglio di manzo. Nella cucina cantonese le zampe di orso sono considerate una prelibatezza. La carne, tuttavia, deve essere cotta accuratamente, in quanto pu\u00f2 essere infettata dal parassita \"Trichinella spiralis\".\nLe popolazioni dell'Asia orientale utilizzano alcune parti e secreti del corpo degli orsi (in particolare la colecisti e la bile) come farmaci impiegati nella medicina tradizionale cinese. Si pensa che siano pi\u00f9 di 12.000 gli orsi ospitati in fattorie di Cina, Vietnam e Corea del Sud per la produzione di bile. Il commercio di prodotti a base di orso \u00e8 vietato dalla CITES, ma bile di orso \u00e8 stata rinvenuta in shampoo, vino e medicinali a base di erbe venduti in Canada, negli Stati Uniti e in Australia.\nLetteratura, arte e simbolismo.\nVi sono prove indicanti una sorta di culto dell'orso risalenti gi\u00e0 all'epoca preistorica, sebbene la loro validit\u00e0 sia oggi stata messa in dubbio dagli archeologi. I finnici preistorici, i popoli siberiani e in epoca pi\u00f9 recente i coreani consideravano l'orso lo spirito dei loro antenati. Il culto dell'orso era praticato anche dagli antichi cinesi e dagli Ainu. Presso molte culture dei nativi americani, l'orso viene visto come un simbolo di rinascita, a causa del suo risveglio dopo il letargo. Le femmine di orso, particolarmente devote e protettive nei confronti dei cuccioli, erano un soggetto ricorrente nella mitologia di molte societ\u00e0 di Nordamerica ed Eurasia. Nel folklore giapponese abbiamo l'Onikuma, un \u00aborso demone\u00bb che cammina eretto. Invece gli Ainu del nord del Giappone, un popolo distinto dai giapponesi, consideravano l'orso una creatura sacra; Hirasawa Byozan dipinse una scena in stile documentaristico del sacrificio di un orso in un tempio ainu, con tanto di offerte allo spirito dell'animale morto.\nNella mitologia coreana, una tigre e un orso si rivolsero a Hwanung, il figlio del Signore dei Cielo, pregandolo di farli diventare esseri umani. Dopo aver ascoltato le loro preghiere, Hwanung diede loro 20 spicchi d'aglio e un fascio di artemisia, ordinando loro di mangiare solo questi cibi sacri e di rimanere lontani dalla luce del sole per 100 giorni. La tigre rinunci\u00f2 dopo una ventina di giorni e lasci\u00f2 la grotta. L'orso, invece, persever\u00f2 nell'intento e fu trasformato in una donna. Si dice che l'orso e la tigre rappresentino due trib\u00f9 che cercavano di ottenere il favore del principe celeste. La donna-orso (Ungnyeo; \uc6c5\ub140/) si dimostr\u00f2 grata dell'avvenuto e fece delle offerte a Hwanung. Tuttavia, non avendo un marito, divent\u00f2 presto triste e preg\u00f2 ai piedi di un albero di \u00abbetulla divina\u00bb (Hangul: \uc2e0\ub2e8\uc218; Hanja: \u795e \u6a80 \u6a39; RR: \"shindansu\") affinch\u00e9 potesse avere un bambino. Hwanung, commosso dalle sue preghiere, la prese come moglie e presto diede alla luce un figlio di nome Dangun Wanggeom - che divenne il leggendario fondatore di Gojoseon, il primo regno coreano.\nArtio (\"Dea Artio\" nella religione gallo-romana) era una dea celtica raffigurata con le sembianze di un'orsa. Testimonianze del suo culto sono state trovate soprattutto a Berna, che a sua volta deve il nome a questo animale. Il nome della dea deriva dalla parola celtica \"artos\", che vuol dire \u00aborso\u00bb. Nell'antica Grecia, il culto arcaico di Artemide sotto forma di orsa sopravvisse in epoca classica a Braurone, dove le giovani ragazze ateniesi dovevano effettuare un rito di iniziazione come \"arktai\", \u00aborse\u00bb. Per il collegamento tra Artemide e questo animale basti ricordare il mito di Callisto, la ninfa trasformata in orsa dalla dea adirata.\nLe costellazioni dell'Orsa Maggiore e dell'Orsa Minore prendono il nome dalla loro presunta somiglianza con un'orsa gi\u00e0 dai tempi di Tolomeo, che le chiam\u00f2 rispettivamente \u1f0c\u03c1\u03ba\u03c4\u03bf\u03c2 \u03bc\u03b5\u03b3\u03ac\u03bb\u03b7 (\"Arktos Megale\") e \u1f0c\u03c1\u03ba\u03c4\u03bf\u03c2 \u03bc\u03b9\u03ba\u03c1\u03ac (\"Arktos Mikra\"), grande e piccola orsa in greco. La vicina stella Arturo ha un nome che significa \u00abguardiano dell'orsa\u00bb, proprio come se stesse osservando le due costellazioni. Si ritiene che l'Orsa Maggiore sia stata associata alla figura di un orso almeno da 13.000 anni, dall'epoca paleolitica, in quanto miti simili correlati alla Caccia Cosmica sono presenti su entrambe le sponde del ponte di terra di Bering, che venne sommerso dal mare circa 11.000 anni fa.\nPlinio il Vecchio, nelle sue \"Storie Naturali\" (I secolo d.C.), afferma che \u00aballa nascita [gli orsi] sono informi masserelle di carne di colore bianco, un po' pi\u00f9 grosse di un topo, senz'occhi e senza peli; soltanto le unghie sono sporgenti. L'orsa, lambendo queste masserelle, d\u00e0 loro a poco a poco una forma\u00bb. Questa convinzione verr\u00e0 ripresa dagli autori di bestiari per tutto il periodo medievale.\nGli orsi vengono menzionati anche nella Bibbia: nel Secondo Libro dei Re si racconta la storia del profeta Eliseo, che invoc\u00f2 due orsi affinch\u00e9 divorassero i giovani che lo stavano schernendo. Leggende di santi che addomesticano gli orsi sono comuni nella zona alpina. Sullo stemma della citt\u00e0 di Frisinga \u00e8 tuttora raffigurato il pericoloso orso domato da San Corbiniano e costretto a trasportare il suo bagaglio, simbolo di civilizzazione, al di l\u00e0 delle montagne. Gli orsi compaiono anche nelle leggende di San Romedio, San Gallo e San Colombano. Questo motivo ricorrente fu usato dalla Chiesa come simbolo della vittoria della cristianit\u00e0 sul paganesimo. Negli insediamenti norreni dell'Inghilterra settentrionale risalenti al X secolo, un tipo di copertura tombale a \u00abschiena di maiale\u00bb costituito da un lungo e stretto blocco di pietra, con un vertice sagomato come la trave del tetto di una lunga casa, \u00e8 decorato con un orso scolpito dotato di museruola, cio\u00e8 cristianizzato, che sorregge ciascuna estremit\u00e0 del timpano, cos\u00ec come si pu\u00f2 vedere anche nella chiesa di Brompton, nel North Yorkshire, e un po' ovunque in tutte le isole britanniche.\nL\u0101\u010dpl\u0113sis, che significa \u00abuccisore di orsi\u00bb, \u00e8 un eroe leggendario lettone che si dice abbia ucciso un orso spezzandogli le mascelle a mani nude. Tuttavia, come viene rivelato alla fine della lunga epopea che racconta la sua vita, la madre di L\u0101\u010dpl\u0113sis era stata un'orsa, e la sua forza sovrumana risiedeva nelle sue orecchie da orso. L'Ordine di L\u0101\u010dpl\u0113sis, la prima nonch\u00e9 la pi\u00f9 alta onorificenza militare della Lettonia, prende il nome dall'eroe, ed \u00e8 noto anche come l'\u00abOrdine dell'Uccisore di Orsi\u00bb.\nGli orsi sono personaggi principali di molte storie per bambini, basti pensare a Winnie the Pooh, all'orso Paddington, all'orso Ben e a \u00abL'Orso Bruno della Norvegia\u00bb. Una prima versione di \u00abRiccioli d'oro e i tre orsi\u00bb venne pubblicata con il titolo \u00abLa storia dei tre orsi\u00bb nel 1837 da Robert Southey, ripresa da vari autori svariate volte e illustrata nel 1918 da Arthur Rackham. L'Orso Yoghi, il celebre personaggio dei cartoni animati, \u00e8 apparso in numerosi fumetti, spettacoli televisivi animati e film. Gli Orsetti del Cuore fecero la loro comparsa sui biglietti di auguri nel 1982 e da allora ne sono stati prodotti giocattoli e film e la loro immagine \u00e8 comparsa sui capi di abbigliamento. In tutto il mondo, molti bambini - e anche alcuni adulti - amano gli orsacchiotti, animaletti di peluche a forma di orso che devono il loro nome alternativo di \"teddy bear\" al presidente americano Theodore Roosevelt, che nel 1902 si era rifiutato di sparare ad un baribal legato a un albero.\nGli orsi, cos\u00ec come anche altri animali, possono simboleggiare intere nazioni. Nel 1911, la rivista satirica britannica \"Punch\" pubblic\u00f2 una vignetta di Leonard Raven-Hill sull'accordo anglo-russo nella quale il leone britannico osservava l'orso russo seduto sulla coda del gatto persiano. L'orso russo \u00e8 la personificazione nazionale della Russia dal XVI secolo. L'Orso Smokey \u00e8 divenuto parte della cultura americana sin dalla sua introduzione nel 1944, con il suo messaggio \u00abSolo tu puoi prevenire gli incendi boschivi\u00bb. Nel Regno Unito, l'orso e il bordone sono rappresentati sullo stemma araldico della contea del Warwickshire. L'orso compare anche sullo stemma di tre grandi citt\u00e0, Berna, Berlino e Madrid.\nOrganizzazioni.\nL'International Association for Bear Research &amp; Management, conosciuta anche come International Bear Association, e il Bear Specialist Group della Species Survival Commission, un settore dell'Unione internazionale per la conservazione della natura, sono due organizzazioni incentrate sullo studio della storia naturale, sulla gestione e sulla conservazione degli orsi. Il Bear Trust International opera per la salvaguardia degli orsi selvatici e di altri animali attraverso quattro iniziative principali, ovvero l'educazione alla conservazione, la ricerca sugli orsi selvatici, la loro gestione e la conservazione degli \"habitat\".\nTra le organizzazioni specifiche per ognuna delle otto specie di orso esistenti ricordiamo:"}
{"id": "2154537", "revid": "293377", "url": "https://it.wikipedia.org/wiki?curid=2154537", "title": "Jeanne-Marie Bouvier de La Mothe-Guyon", "text": ""}
{"id": "2154543", "revid": "1934238", "url": "https://it.wikipedia.org/wiki?curid=2154543", "title": "Charadrius pallidus", "text": "Il corriere bandacastana (Charadrius peronii, Strickland 1853) \u00e8 un uccello della famiglia dei Charadriidae.\nSistematica.\n\"Charadrius pallidus\" ha due sottospecie:\nDistribuzione e habitat.\nQuesto uccello vive in due zone distinte dell'Africa: la sottospecie \"C. p. pallidus\" \u00e8 presente in Angola, Botswana, Zambia, Mozambico, Sudafrica, Namibia e Zimbabwe, mentre \"C. p. venustus\" lo si osserva lungo la Rift Valley, in Kenya e Tanzania."}
{"id": "2154549", "revid": "610351", "url": "https://it.wikipedia.org/wiki?curid=2154549", "title": "Charadrius collaris", "text": "Il corriere dal collare (Charadrius collaris, Vieillot 1818) \u00e8 un uccello della famiglia dei Charadriidae.\nSistematica.\n\"Charadrius collaris\" non ha sottospecie, \u00e8 monotipico.\nDistribuzione e habitat.\nQuesto uccello vive in tutto il Sudamerica, nei Caraibi meridionali e orientali (Antille Olandesi, Barbados, Saint Lucia, etc.), e in Centroamerica fino al Messico centrale. A nord di questo \u00e8 pi\u00f9 raro ma si spinge anche fino al Texas."}
{"id": "2154551", "revid": "339392", "url": "https://it.wikipedia.org/wiki?curid=2154551", "title": "Danza latino americana", "text": ""}
{"id": "2154557", "revid": "336813", "url": "https://it.wikipedia.org/wiki?curid=2154557", "title": "FIDS", "text": ""}
{"id": "2154561", "revid": "124705635", "url": "https://it.wikipedia.org/wiki?curid=2154561", "title": "Fausto Zevi", "text": "Biografia.\nDopo aver insegnato all'Universit\u00e0 di Napoli \"Federico II\" \u00e8 stato professore di Archeologia e storia dell'arte arte greco-romana all'Universit\u00e0 di Roma \"La Sapienza\".\nHa ricoperto gli incarichi di Sovrintendente a Ostia, Napoli e Roma.\nHa al proprio attivo oltre 200 pubblicazioni su Roma arcaica, sull'ellenismo romano e sui problemi topografici e urbanistici di Pompei, Ostia, e Roma. \u00c8 membro dell'Accademia Nazionale dei Lincei, Istituto Nazionale di Studi Etruschi ed Italici, dell'Istituto archeologico germanico e membro onorario della British School di Roma."}
{"id": "2154568", "revid": "1372005", "url": "https://it.wikipedia.org/wiki?curid=2154568", "title": "Adelardo di Corbie", "text": "Biografia.\nNipote di Carlo Martello e cugino di Carlo Magno, fu una personalit\u00e0 importante della corte imperiale e diede un buon contributo culturale alla nascita dell'impero carolingio. Mantenne sempre un atteggiamento umile e sottomesso. Per la sua grande passione per il giardinaggio \u00e8 ricordato come patrono dei giardinieri.\nEgli \u00e8 ritenuto zio di santa Ida di Herzfeld attraverso la sorella Theodrada di Soissons, madre della santa.\nAgiografia.\nAdelardo nacque dal conte Bernardo, figlio di Carlo Martello; crebbe e fu educato assieme al cugino Carlo Magno alla corte di Pipino il Breve, fratellastro di Bernardo. Fu uno dei pi\u00f9 stretti consiglieri di Carlo Magno, fu \"missus dominicus\" e, ancora molto giovane, divenne conte palatino. Nel 772 partecip\u00f2 alla campagna militare del re dei franchi contro i sassoni. Nel 773 entr\u00f2 nel monastero benedettino di Corbie in Piccardia, dove gli venne assegnata la mansione di giardiniere; fu allievo di Alcuino di York, and\u00f2 in visita a Montecassino, e in breve tempo divenne abate del monastero di Corbie.\nNel 781 Carlo Magno lo richiam\u00f2 a corte per affidargli l'educazione del figlio Pipino, quando questi divenne re d'Italia, Adelardo lo segu\u00ec e divenne il suo principale ministro. Pipino, prima di morire, nell'810, lo nomin\u00f2 tutore del figlio Bernardo.\nAlla morte di Carlo Magno, nell'814, Adelardo cadde in disgrazia: fu accusato ingiustamente di appoggiare Bernardo nelle sue trame per diventare imperatore al posto di Ludovico I il Buono e nell'817 fu esiliato in un monastero nell'isola di H\u00e9ri (attuale Noirmoutier) sulle coste dell'Aquitania. Egli fu felice di ci\u00f2, perch\u00e9 gli permise un ritorno alla vita ascetica e contemplativa.\nDopo quasi cinque anni, nell'821, fu perdonato e richiamato a corte da Ludovico, ma vi rimase per un breve periodo; dopo prefer\u00ec ritornare al suo monastero di Corbie, dove, pur riprendendo il suo incarico di giardiniere, fu di fatto la guida spirituale di tutti i monaci e svolse molte opere caritatevoli in favore dei poveri. Un anno dopo, assieme a suo fratello Wala, and\u00f2 a fondare l'abbazia di Corvey, sul Weser, vicino a Paderborn in Vestfalia, come centro per la diffusione della fede cristiana fra i popoli del Nord.\nFu uno dei nove membri dell'Accademia Palatina fondata da Carlo Magno e ha lasciato alcuni scritti. Mor\u00ec il 2 gennaio 827.\nCulto.\nFu canonizzato nel 1026 da papa Giovanni XIX. Il Martirologio romano fissa la sua memoria liturgica per il 2 gennaio."}
{"id": "2154571", "revid": "287204", "url": "https://it.wikipedia.org/wiki?curid=2154571", "title": "Ch\u00e9ri", "text": "Ch\u00e9ri \u00e8 un romanzo di Colette inizialmente apparso a puntate, dal 3 gennaio al 5 giugno 1920, nella rivista settimanale \"La vie parisienne\", e successivamente pubblicato in volume a Parigi, nel luglio dello stesso anno, per la casa editrice Arth\u00e8me Fayard.\nTrama.\nProtagonisti di questo romanzo, ambientato nel 1912 a Parigi e dintorni, sono L\u00e9onie Vallon, detta L\u00e9a de Lonval, una raffinata, ricca e ancora bella cortigiana di quarantanove anni, e il suo amante venticinquenne Fred Peloux, detto Ch\u00e9ri, il bellissimo, vanitoso e viziato figlio di Madame Charlotte Peloux, anch'essa una ricca cortigiana dell'alta societ\u00e0 parigina e amica da oltre vent'anni di L\u00e9a.\nUna relazione, quella fra L\u00e9a e Ch\u00e9ri, iniziata sei anni prima, quando L\u00e9a, preoccupata nel vederlo cos\u00ec indolente e sciupato dai vizi, aveva offerto all'allora diciannovenne Ch\u00e9ri di essere suo ospite durante il soggiorno estivo in Normandia. E cos\u00ec, dopo essere stata invidiata da tutte le donne per la sua relazione con il bellissimo Ch\u00e9ri, L\u00e9a deve affrontare ora una nuova realt\u00e0: quella di donna di mezza et\u00e0 che, dignitosamente, deve rinunciare al suo giovane amante, promesso sposo della bella diciottenne Edm\u00e9e per un matrimonio di interesse.\nDopo la separazione L\u00e9a continua, con fare sereno e distaccato, a frequentare Mme Peloux e la sua cerchia di amiche attempate e pettegole, le quali, sperando malignamente di vederla sopraffatta dal dolore, non le risparmiano frecciate sul matrimonio di Ch\u00e9ri, fino a quando L\u00e9a, sorpresa lei stessa dai segni inequivocabili di una sofferenza sentimentale, decide senza preavviso di partire per un viaggio di piacere dalla destinazione segreta.\nNel frattempo Ch\u00e9ri, dopo un periodo di stordimento a seguito del matrimonio, del viaggio di nozze in Italia e dei primi tempi di vita coniugale, comincia ad avvertire sentimenti di nostalgia e inquietudine per la mancanza di L\u00e9a, misteriosamente partita senza lasciar recapiti, e a covare una crescente insofferenza nei confronti della sua novella sposa, insipida se paragonata alla sua attempata amante. A causa di questi malesseri per tre mesi Ch\u00e9ri abbandona Edm\u00e9e e in compagnia di un amico, Desmond, si d\u00e0 alla bella vita parigina, continuando per\u00f2 ad essere ossessionato dal ricordo di L\u00e9a. Infatti durante le sue lunghe passeggiate meditative, e come spinto da una forza magnetica, Ch\u00e9ri si ritrova periodicamente a passeggiare nei pressi della casa disabitata di L\u00e9a, finch\u00e9 un giorno, incredulo e meravigliato, scorge dalla strada le luci accese nella casa dell'amante e, udendo la voce del portiere, finalmente si rende conto che L\u00e9a \u00e8 ritornata. Questo ritorno a lungo sperato lo rincuora all'istante e, come assalito da un sussulto di felicit\u00e0, decide precipitosamente di ritornare a casa dalla moglie abbandonata.\nDopo un po' di tempo L\u00e9a, che durante quei sei mesi di lontananza aveva avuto l'occasione di declinare una proposta di matrimonio e di apprendere della separazione di Ch\u00e9ri, riceve la visita di Mme Peloux che le confida che suo figlio si \u00e8 finalmente ricongiunto con Edm\u00e9e. Preparandosi ad affrontare un futuro solitario e lottando per non cedere ai rimpianti, L\u00e9a riprende cos\u00ec le sue consuete abitudini finch\u00e9 una sera Ch\u00e9ri si ripresenta improvvisamente a casa sua.\nNon senza un'accesa schermaglia iniziale, i due amanti si abbandonano, riappacificati e fiduciosi, ad una notte d'amore: sar\u00e0 questa la loro ultima notte. L'indomani infatti l'illusione del ritorno di Ch\u00e9ri scompare allorquando L\u00e9a, mentre \u00e8 concentrata nei preparativi di fuga con Ch\u00e9ri, si accorge che lui la sta guardando con una strana espressione, come di compatimento. Dopo un rapido scambio di battute, subentra improvvisa in L\u00e9a l'intima consapevolezza di non poter pi\u00f9 essere la sua amante, proprio ora che aveva appena confessato a Ch\u00e9ri e a s\u00e9 stessa che lui era il suo vero amore, quello che nella vita si ha una volta sola. Ch\u00e9ri involontariamente l'aveva messa di fronte all'evidenza della sua incipiente e ineluttabile vecchiaia e quindi all'impossibilit\u00e0 di poter ritornare ad essere amanti. Dopo avergli ordinato di rivestirsi e di ritornare a casa da sua moglie, L\u00e9a accompagna Ch\u00e9ri alla porta.\nIl romanzo si conclude con L\u00e9a che, osservando dalla finestra Ch\u00e9ri che si allontana, riesce a scorgere in lui un sospiro di sollievo.\nAdattamenti.\nDal romanzo sono stati tratti due film:\nInoltre \u00e8 stato tratto un balletto, che porta lo stesso nome, con coreografie di Peter Darrell e musica di David Earl."}
{"id": "2154573", "revid": "1123126", "url": "https://it.wikipedia.org/wiki?curid=2154573", "title": "Gioacchino Muccin", "text": "Biografia.\nNato a Casarsa della Delizia il 25 novembre 1899 da Ernesto e da Maria Fabris, fu l'ultimo di nove figli. Chiamato alle armi nel 1917, ottenne una medaglia di bronzo al valor militare.\nFrequent\u00f2 il seminario vescovile di Portogruaro e il 22 settembre 1923 venne ordinato sacerdote dal vescovo Luigi Paulini.\nDal 1925 al 1927 ricopr\u00ec anche il ruolo di vicario, pur mantenendo il suo ufficio di sacerdote a Castelnovo del Friuli.\nDal 13 ottobre 1927 fu anche docente nel seminario vescovile: insegn\u00f2 Lettere, Filosofia e Storia ecclesiastica, rispettivamente al ginnasio, al liceo e nei corsi teologici.\nFu inoltre rettore della chiesa del Cristo a Pordenone e arciprete del duomo di San Marco; durante la sua permanenza a Pordenone intercede presso le forze nazifasciste per il suo amico parroco Giuseppe Fa\u00e8 salvandolo dalla condanna a morte. Nel 1937 venne elevato alla dignit\u00e0 di cameriere d'onore di Sua Santit\u00e0 e nel 1945 alla dignit\u00e0 di protonotario apostolico soprannumerario.\nNominato vescovo di Feltre e Belluno (diocesi unite \"aeque principaliter\") il 19 maggio 1949 da papa Pio XII, il 9 giugno dello stesso anno ricevette l'ordinazione episcopale nel duomo di Pordenone dalle mani dell'arcivescovo Giovanni Costantini.\nIl 31 luglio prese possesso della diocesi di Feltre, il 7 agosto della diocesi di Belluno.\nNel 1959 divenne assistente al Soglio Pontificio. Diede impulso alle diocesi di cui era vescovo con la formazione di nuove parrocchie e rifondando i seminari, l'Istituto Sperti e la Casa del Clero. A lui \u00e8 dovuto anche il Centro Giovanni XXIII. Da ricordare la sua partecipazione al Concilio Vaticano II. Quando vi fu il disastro del Vajont port\u00f2 soccorso e aiuto alle popolazioni colpite. Fu sua la proposta di candidare l'allora vicario generale Albino Luciani alla dignit\u00e0 episcopale.\nIl 1\u00ba settembre 1975 lasci\u00f2 il governo pastorale delle due diocesi per raggiunti limiti d'et\u00e0.\nSi ritir\u00f2 a San Pietro di Feletto, dove mor\u00ec il 27 agosto 1991 a 91 anni; il rito esequiale si tenne il 30 agosto nella cattedrale di Belluno.\nRiposa, in ottemperanza alla sua volont\u00e0, nel cimitero delle vittime del disastro del Vajont di Fortogna.\nGenealogia episcopale.\nLa genealogia episcopale \u00e8:"}
{"id": "2154575", "revid": "322321", "url": "https://it.wikipedia.org/wiki?curid=2154575", "title": "Giuseppe Andrich", "text": "Biografia.\nMinistero sacerdotale.\nNato il 28 marzo 1940 a Forno di Canale, in diocesi di Belluno, il 28 giugno 1965 viene ordinato sacerdote dal vescovo Gioacchino Muccin.\nArciprete della cattedrale di Belluno dal 1977 al 1982 e rettore del Seminario Gregoriano dal 1982 al 2004, nel 1998 viene chiamato dal vescovo Pietro Brollo a ricoprire l'ufficio di vicario generale della diocesi di Belluno-Feltre, ufficio che gli viene confermato anche dal vescovo Vincenzo Savio.\nIl 31 marzo 2004, a seguito della morte del vescovo Savio, viene eletto amministratore diocesano dal collegio dei consultori.\nVescovo di Belluno-Feltre.\nIl 29 maggio 2004 viene nominato vescovo di Belluno-Feltre da papa Giovanni Paolo II.\nRiceve l'ordinazione episcopale nella cattedrale di Belluno il 27 giugno 2004 dalle mani del cardinale Angelo Scola, patriarca di Venezia, coconsacranti gli arcivescovi Paolo Romeo, nunzio apostolico in Italia e San Marino, e Pietro Brollo, arcivescovo di Udine.\nIl 15 giugno 2006 promulga nella concattedrale di Feltre il primo libro sinodale della diocesi di Belluno-Feltre.\nNell'ottobre 2012 si mobilita per il mantenimento della provincia di Belluno. Il 24 dello stesso mese partecipa alla fiaccolata organizzata per le vie e le piazze di Belluno al fine di scongiurare l'accorpamento della provincia di Belluno con quella di Treviso. Al termine del suo intervento, in Piazza Duomo, intona un canto alpino.\nIl 10 febbraio 2016 papa Francesco ne accoglie la rinuncia per raggiunti limiti di et\u00e0.\nGenealogia episcopale.\nLa genealogia episcopale \u00e8:"}
{"id": "2154580", "revid": "1305772", "url": "https://it.wikipedia.org/wiki?curid=2154580", "title": "Dinu Adame\u0219teanu", "text": "Dal 1958 al 1964, fu direttore della \"Aerofototeca\" del Ministero della Pubblica Istruzione; fu professore, all'Universit\u00e0 di Lecce, di Etruscologia e antichit\u00e0 italiche, di topografia dell'Italia antica oltre che direttore dell'Istituto di Archeologia, del Dipartimento di Scienze dell'Antichit\u00e0, e della Scuola di specializzazione in Archeologia classica e medievale presso la medesima universit\u00e0.\nCome funzionario statale, al vertice delle Soprintendenze di Basilicata e Puglia, si distinse per la tutela dalle aggressioni ai territori di interesse archeologico e per la creazione e lo sviluppo di una qualificata rete di musei, di rango nazionale, per promuovere una politica che vedesse l'esposizione dei ritrovamenti archeologici nei pressi dei siti archeologici originari.\nBiografia.\nQuinto di dieci figli di un pope della Chiesa ortodossa rumena, ricevette una formazione accademica al pari di tutti gli altri: suo fratello, il veterinario Ion Adame\u0219teanu, \u00e8 stato uno dei fondatori della scuola rumena di patologia veterinaria. Sua nipote \u00e8 Gabriela Adame\u0219teanu (n. 1942), figlia di Mircea (terzo dei dieci figli), affermata scrittrice rumena.\nLa prima attivit\u00e0 in Romania.\nCondusse i suoi primi scavi a partire dal 1935 sul Mar Nero, nel sito della colonia milesia di Histria, sotto la guida di Scarlat Lambrino, noto epigrafista e storico rumeno, professore universitario e socio corrispondente dell'Accademia Rumena, direttore degli scavi archeologici di Histria (1928-1940) e del Museo Nazionale di Antichit\u00e0 di Bucarest (1938-1940). In mancanza di evidenze archeologiche di superficie, il suo lavoro, gi\u00e0 in quel primo periodo, si avvantaggiava dell'uso della fotografia aerea per l'individuazione dei resti, un metodo che egli avrebbe fatto approdare in Italia e che avrebbe continuato ad applicare in campagne di scavo da lui dirette, negli anni dal 1959-60, in Afghanistan, Israele (Cesarea marittima) e in altre aree mediorientali, sotto l'egida dell'Istituto Italiano per il Medio ed Estremo Oriente (Is.M.E.O, oggi Is. I.A.O.-Istituto Italiano per l'Africa e l'Oriente).\nAttivit\u00e0 in Italia.\nTrasferitosi dalla Romania in Italia nel 1939, divenne membro (1940-1942) e quindi bibliotecario (1943-1946) dell'Accademia di Romania a Roma.\nA Roma si laurea con Gaetano De Sanctis, e stringe una lunga amicizia con il numismatico Attilio Stazio.\nLo scoppio della seconda guerra mondiale e l'evoluzione politica del suo paese in quegli anni avranno pesanti ripercussioni sulla sua vicenda biografica. Con la perdita della cittadinanza rumena, il suo status si trasforma in quello di profugo apolide: risale a questi tempi il primo incontro con Mario Napoli, anch'egli futuro archeologo, conosciuto all'interno del campo profughi di Bagnoli.\nSicilia.\nAlla fine del 1949, in uno stato di semi-clandestinit\u00e0 dovuto alla sua condizione di apolide, pu\u00f2 continuare la sua attivit\u00e0 di ricerca solo grazie alla benevolenza e alla disponibilit\u00e0 di amici e colleghi, da cui viene chiamato a partecipare alla ricerca archeologica in Sicilia. Il professor Luigi Bernab\u00f2 Brea, Sovrintendente archeologico della provincia siracusana, lo invia a prender parte all'esplorazione dei siti di Siracusa e Leontini. In quest'ultima citt\u00e0, una serie di sondaggi permettono di individuare e portare poi alla luce le fortificazioni della polis siceliota, con mura che si sviluppano con spessori di 20 metri sulla collina di San Mauro e culminano a sud nella \"Porta siracusana\", citata da Polibio, portata alla luce proprio in quell'occasione.\nIn Sicilia, inoltre, su invito del dr. Pietro Griffo, soprintendente di Agrigento, viene chiamato a dirigere l'esplorazione di Butera e di Gela, che Adame\u0219teanu compir\u00e0 in stretta collaborazione con Pietro Orlandini, portando avanti, in particolare, negli anni dal 1951 al 1961, la ricerca nell'area dell'antica fortificazione siceliota.\nIn questa fase Adame\u0219teanu fa suo un tema culturale gi\u00e0 caro a Vasile P\u00e2rvan, che nel suo \"Getica\" aveva posto l'accento sull'importanza dello studio dei rapporti tra colonizzatori greci e popolazioni indigene, un filone divenuto in seguito di grande attualit\u00e0 nella ricerca storica e archeologica.\nI risultati della ricerca in Sicilia furono pubblicati, insieme con Orlandini, in tre volumi dedicati alla fortezza di Gela e all'antico territorio della colonia in \"Notizie degli Scavi\" della Accademia Nazionale dei Lincei e in altre riviste, come \"Revue Archeologique\", \"Archeologia Classica\", \"Bollettino d'Arte\".\nLa prospezione aerea e l'Aerofototeca del Ministero della Pubblica Istruzione.\nIn questo periodo continu\u00f2 l'uso proficuo e pionieristico della prospezione aerea. L'opera di attento e paziente confronto tra le evidenze superficiali e le aerofotografie, gli permetter\u00e0 di individuare \"un gran numero di antichi abitati talora noti solo attraverso le fonti, altre volte assolutamente sconosciuti\".\nSi servir\u00e0 inoltre di quelle tecniche per lo studio degli antichi assetti urbanistici e territoriali della citt\u00e0 di Spina e del suo retroterra nel Delta padano. Ne intuisce comunque la loro pi\u00f9 ampia portata: nell'intuizione di Dinu Adame\u0219teanu le tecniche di aerofotografia diventano strumenti fondamentali per la tutela del territorio: egli se ne servir\u00e0 per l'individuazione delle aree di interferenza tra i siti di interesse archeologico e i piani di costruzione di grandi opere. Si far\u00e0 inoltre promotore, attraverso mostre organizzate in Italia e all'estero, delle potenzialit\u00e0 offerte dall'integrazione della ricerca archeologica tradizionale con i metodi di fotografia aerea e di fotointerpretazione.\nGrazie a questa sua sensibilit\u00e0, e ai risultati raggiunti, ottenuta nel 1954 la cittadinanza italiana per meriti scientifici, gli viene affidato nel 1958 l'incarico di creare l'Aerofototeca, sezione staccata del Gabinetto Fotografico Nazionale del Ministero della Pubblica Istruzione, che lui diriger\u00e0 dal 1959 al 1990.\nIn questo istituto, unico nel suo genere in Europa e in America, sono state raccolte fotografie aeree, planimetriche e stereoscopiche del territorio italiano riprese durante la Seconda guerra mondiale dalle forze aeree italiane, dall'aviazione statunitense, dalla Royal Air Force britannica, e dalla Luftwaffe tedesca, una fonte molto ricca per ricostruire la topografia antica. A queste furono aggiunte quelle derivanti dall'attivit\u00e0 dell'Istituto Geografico Militare e dell'Ufficio Tecnico Erariale di Firenze.\nSoprintendente in Basilicata e Puglia.\nNel 1964 si spost\u00f2 in Lucania, con la nomina al vertice della appena creata Sovrintendenza archeologica della Basilicata: nel periodo trascorso a Potenza Adame\u0219teanu si dedic\u00f2, direttamente o in qualit\u00e0 di promotore, agli scavi di Metaponto, Policoro, Matera, Melfi ed Heraclea. I risultati delle ricerche da lui volute nell'area costiera del Mar Ionio, condotte in collaborazione con un team internazionale di archeologi, sono pubblicati nel volume \"La Basilicata Antica\".\nIn seguito, nei pochi mesi tra la fine del 1977 e l'aprile 1978, conobbe una breve parentesi come Sovrintendente archeologico della Puglia, distinguendosi per la salvaguardia di alcuni siti archeologici messapici.\nDal 1971 al 1983 fu docente all'Universit\u00e0 di Lecce di Etruscologia e antichit\u00e0 italiche, e di topografia dell'Italia antica oltre che direttore dell'Istituto di Archeologia, del Dipartimento di Scienze dell'Antichit\u00e0, e della Scuola di specializzazione in Archeologia classica e medievale presso la medesima universit\u00e0.\nAttivismo in campo museale.\nUna delle principali preoccupazioni di Dinu Adame\u0219teanu fu quella di creare, preservare e sviluppare, l'allestimento di musei nelle stesse zone di rinvenimento. I risultati di questa impostazione si possono vedere in un gran numero di qualificanti iniziative e nella rete diffusa di strutture museali di pregio della regione: a Metaponto, ad esempio, l'intervento sul locale \"Antiquarium\" serv\u00ec a trasformarlo in Museo nazionale, una struttura espositiva conosciuta come Museo archeologico nazionale di Metaponto; a Policoro furono gettate su sua iniziativa le basi di una nuova esposizione museale, anch'essa di rango nazionale, nota come \"Museo archeologico nazionale della Siritide\". A Melfi fu creato il Museo Nazionale del Melfese, ospitato nel castello normanno.\nAffiliazioni scientifiche e onorificenze.\nDinu Adame\u0219teanu \u00e8 stato membro di un gran numero di istituzioni scientifiche. Ha ricevuto nel 1975 il\nPremio Feltrinelli dell'Accademia nazionale dei Lincei; il \"premio Basilicata\" per la saggistica (1975); la medaglia d'oro con diploma di prima\nclasse di Benemerito della Scuola, della Cultura e dell'Arte, dal Ministero\nper i Beni Culturali e Ambientali (1982); il premio \"Una vita per la Lucania\"\n(1986); il premio LucaniaOro per la Cultura, dall'Amministrazione Comunale di Pomarico (1987); il premio letterario \"Carlo Levi\" (2000); La L\u00e9gion d'honneur dalla Repubblica Francese; la Stella della Repubblica di Romania (2003).\nFu socio corrispondente della Pontificia accademia romana di archeologia, dell'\"Accademia di Archeologia Italiana\", dell'\"Istituto archeologico germanico\"; fu \"Honorable Fellow della British School di Roma, membro onorario dell'Accademia delle Scienze di Romania, ecc.\nIl 21 gennaio 2004, il professor Dinu Adame\u0219teanu \u00e8 morto nella sua casa di Policoro. Il 20 maggio del 2005 \u00e8 stato inaugurato, e dedicato alla sua memoria, il Museo archeologico nazionale della Basilicata \"Dinu Adame\u0219teanu\", ubicato nel palazzo Loffredo di Potenza."}
{"id": "2154581", "revid": "287204", "url": "https://it.wikipedia.org/wiki?curid=2154581", "title": "Dinu Adamesteanu", "text": ""}
{"id": "2154583", "revid": "21094193", "url": "https://it.wikipedia.org/wiki?curid=2154583", "title": "T.J.Hooker", "text": ""}
{"id": "2154584", "revid": "21094195", "url": "https://it.wikipedia.org/wiki?curid=2154584", "title": "Thunder in paradise", "text": ""}
{"id": "2154585", "revid": "21094212", "url": "https://it.wikipedia.org/wiki?curid=2154585", "title": "Party of five", "text": ""}
{"id": "2154586", "revid": "21094223", "url": "https://it.wikipedia.org/wiki?curid=2154586", "title": "Street Hawk - Il falco della strada", "text": ""}
{"id": "2154587", "revid": "287204", "url": "https://it.wikipedia.org/wiki?curid=2154587", "title": "Istvan Kertesz", "text": ""}
{"id": "2154592", "revid": "229244", "url": "https://it.wikipedia.org/wiki?curid=2154592", "title": "Salzburger Festspiele", "text": ""}
{"id": "2154600", "revid": "1543377", "url": "https://it.wikipedia.org/wiki?curid=2154600", "title": "Unit\u00e0 di misura dell'antica Grecia", "text": "Si elencano le principali unit\u00e0 di misura in uso nell'antica Grecia, soprattutto ad Atene. I valori di queste unit\u00e0 variavano infatti a seconda delle regioni greche e a seconda dell'epoca; i rapporti fra queste misure, tuttavia, rimanevano generalmente gli stessi in tutto il mondo greco.\nLunghezza.\nLe misure greche di lunghezza erano basate sulle parti del corpo, come il piede o la falange di un dito, e sui loro rapporti. I valori assegnati a queste unit\u00e0 variavano a seconda della localit\u00e0 e dell'epoca: ad esempio, a Egina un \"piede\" o \u03c0\u03bf\u1fe6\u03c2 valeva all'incirca 0,333\u00a0m, mentre ad Atene (Attica) valeva circa 0,296 m.\nVolume.\nNell'antica Grecia le misure di capacit\u00e0 variavano a seconda che fossero destinate ai liquidi (\u03bc\u03ad\u03c4\u03c1\u03b1 \u1f51\u03b3\u03c1\u03ac) o ai solidi, ossia alle sostanze \"secche\" (\u03bc\u03ad\u03c4\u03c1\u03b1 \u03be\u03b7\u03c1\u03ac), ed erano utilizzate per misurare rispettivamente il vino e il grano. In entrambi i casi l'unit\u00e0 di misura era la stessa, il cotile (in lingua italiana anche \"cotila\", al femminile) il cui valore assoluto variava da una localit\u00e0 all'altra da 210 mL a 330 mL\nPesi e monete.\nIn molte civilt\u00e0 i pesi sono stati associati con la moneta allorch\u00e9 la moneta corrispondeva a quantit\u00e0 ben precise di un determinato metallo. Cos\u00ec, per esempio, la sterlina inglese \u00e8 stata a lungo sia un'unit\u00e0 di peso che un'unit\u00e0 di valuta. Anche il sistema monetario greco era fondato sul peso in metallo della moneta, e le unit\u00e0 ponderali greche hanno condiviso il nome con le monete greche, per quanto l'origine delle unit\u00e0 ponderali greche sia ancora discussa. Come per tutte le altre unit\u00e0, nell'antica Grecia il valore era differente a seconda delle localit\u00e0 e delle epoche.\nPeso.\nC'erano due unit\u00e0 di misura ponderali che dominavano nel Mediterraneo orientale: una originata nell'Eubea, e che di conseguenza fu assunta nell'Attica da Solone, e una unit\u00e0 originata in Egina. I pesi che sono stati recuperati dagli storici e dagli archeologi mostrano variazioni considerevoli dalle unit\u00e0 teoretiche. Una tavola delle unit\u00e0 dedotte dalla teoria \u00e8 la seguente:\nMoneta.\nL'unit\u00e0 fondamentale del sistema monetario ateniese era l'obolo:\nTempo.\nDurante il giorno gli Ateniesi misuravano il tempo per mezzo di meridiane. Di notte il tempo avrebbe potuto essere stimato dalla misura del flusso di una certa quantit\u00e0 di acqua (clessidra ad acqua). Mentre, nel nostro calendario gregoriano, il giorno comincia immediatamente dopo mezzanotte, nell'antica Grecia il giorno cominciava subito dopo il tramonto.\nGli Ateniesi davano all'anno il nome dell'arconte eponimo, il primo magistrato annuale il cui nome serviva dunque come riferimento cronologico; in epoca ellenistica il calcolo degli anni veniva effettuato su ciclo quadriennale in base alle Olimpiadi. L'anno civile era luni-solare: l'anno era diviso in 12 mesi, alternativamente di 29 e di 30 giorni, per complessivi 354 giorni. L'accordo fra i movimenti del Sole e della Luna si ristabiliva, ai fini del computo, introducendo 7 anni di 13 mesi (detti \"anni embolismici\"), il 3\u00ba, il 6\u00ba, l'8\u00ba. l'11\u00ba, il 14\u00ba, il 17\u00ba ed il 19\u00ba anno in ciascun periodo di 19 anni (Ciclo metonico); in tal modo il ventesimo anno iniziava sempre il giorno del novilunio successivo al solstizio d'estate. Il mese supplementare (\"poseideon deuteros\", di 30 giorni) veniva inserito tra il sesto e settimo mese ogni secondo anno. Anche con questo mese intercalare, il calendario ateniese o dell'Attica era ancora abbastanza impreciso e di quando in quando dovevano essere aggiunti giorni dall'arconte Basileus. L'inizio dell'anno era al solstizio di estate (prima cadeva al solstizio d'inverno) e i mesi venivano chiamati col nome delle feste religiose ateniesi:"}
{"id": "2154601", "revid": "1573940", "url": "https://it.wikipedia.org/wiki?curid=2154601", "title": "Jirindih", "text": "Jirandeh o Jirindih (\u062c\u06cc\u0631\u06cc\u0646\u062f\u06cc\u0647 in persiano) \u00e8 una citt\u00e0 in Iran. Situata nella parte nord del paese, nella provincia di Gilan, \u00e8 il centro amministrativo della circoscrizione di Amurlu, nello shahrest\u0101n di Rudbar.\nEtnia.\nLa popolazione appartiene al gruppo Amarlu di Razza mediterranea."}
{"id": "2154605", "revid": "481666", "url": "https://it.wikipedia.org/wiki?curid=2154605", "title": "Seema Biswas", "text": "Ha assunto una certa fama con il ruolo di Phoolan Devi in \"Bandit Queen\", che le ha valso il premio come miglior debutto ai Filmfare Awards nel 1996.\nHa recitato in svariati film di Bollywood, oltre ad aver interpretato la parte di Shakuntala in \"Water - Il coraggio di amare\" di Deepa Mehta, che le ha valso la vittoria al Genie Award nel 2006 come Miglior Attrice Protagonista."}
{"id": "2154610", "revid": "55935", "url": "https://it.wikipedia.org/wiki?curid=2154610", "title": "Medimni", "text": ""}
{"id": "2154611", "revid": "767487", "url": "https://it.wikipedia.org/wiki?curid=2154611", "title": "Blizzard - La renna di Babbo Natale", "text": "Blizzard - La renna di Babbo Natale (\"Blizzard\") \u00e8 un film del 2003 diretto da LeVar Burton.\nPer l'home video il film \u00e8 stato distribuito col titolo Blizzard - Una renna per amico.\nTrama.\nJessica \u00e8 una bambina che ha come migliore amico Bobby, un bambino con cui trascorre momenti indimenticabili. All'inizio delle vacanze Natalizie per\u00f2, quest'ultimo si trasferisce con tutta la sua famiglia e Jessica da quel momento sar\u00e0 molto triste. Pochi giorni dopo Jessica ricever\u00e0 la visita di sua zia Millie la quale al suo arrivo trover\u00e0 la nipote molto triste. Per consolare la piccola Jessica, la buona zia Millie racconta una magica storia di buoni sentimenti che ha per protagonisti Katie, una simpatica ragazzina con la passione per il pattinaggio, e Blizzard, una saggia e magica renna di Babbo Natale, dotata delle capacit\u00e0 di volare e di rendersi invisibile. I due amici si aiuteranno a vicenda per superare ogni ostacolo e realizzare i loro sogni: proveranno che tutta la gloria del mondo non \u00e8 comparabile al valore di una vera amicizia."}
{"id": "2154614", "revid": "287204", "url": "https://it.wikipedia.org/wiki?curid=2154614", "title": "Zoran Tosic", "text": ""}
{"id": "2154616", "revid": "767487", "url": "https://it.wikipedia.org/wiki?curid=2154616", "title": "John Trumbull (poeta)", "text": "Di famiglia benestante, fu educato a Yale ed avviato alla carriera di giurista. Esord\u00ec con vivaci saggi di costume che suscitarono vaste polemiche, e continu\u00f2 con satire in versi che ebbero larga risonanza.\nDi lui si disse che sarebbe potuto diventare lo \"Swift americano\" se la giovane nazione fosse stata pi\u00f9 matura per una critica tanto spregiudicata.\nLe sue opere pi\u00f9 vibranti sono \"The Progress of Dulness\" (\"Il progresso della stupidit\u00e0\", del 1772-1773) e, soprattutto, la satira poetica \"M'Fingal\" (edizione definitiva nel 1782); quest'ultima diretta essenzialmente contro il partito conservatore dei Tories, ma anche contro la retorica della rivoluzione, che Trumbull visse con molta intensit\u00e0.\nNel 1781 si trasfer\u00ec ad Hartford e trov\u00f2 un ambiente a lui congeniale fra il gruppo di giovani letterati, noti come gli \"Hartford Wits\" (I begli ingegni di Hartford). Abbandonata la letteratura nel 1782, Trumbull nella maturit\u00e0 si dedic\u00f2 esclusivamente all'attivit\u00e0 di giurista alla quale lo avevano preparato gli studi giovanili."}
{"id": "2154621", "revid": "729019", "url": "https://it.wikipedia.org/wiki?curid=2154621", "title": "Gran Premio di Spagna 1971", "text": "Il Gran Premio di Spagna 1971, \"XVII Gran Premio de Espa\u00f1a\" di Formula 1 e seconda gara del campionato di Formula 1 del 1971, si \u00e8 disputato il 18 aprile sul Circuito del Montju\u00efc ed \u00e8 stato vinto da Jackie Stewart su Tyrrell-Ford Cosworth.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2154623", "revid": "466539", "url": "https://it.wikipedia.org/wiki?curid=2154623", "title": "John Trumbull", "text": "Biografia.\nSuo padre fu Jonathan Trumbull, governatore del Connecticut dal 1769 al 1784. Entr\u00f2 nel 1771 nella \"junior class\" alla Harvard University e si laure\u00f2 due anni pi\u00f9 tardi, nel 1773. A causa di un incidente occorso nell'infanzia, Trumbull perse l'uso di un occhio, il che potrebbe aver condizionato il suo stile ricco di dettagli.\nCome soldato nella Guerra d'indipendenza americana, Trumbull rese un particolare servizio a Boston facendo schizzi delle fortificazioni inglesi, e fu testimone della battaglia di Bunker Hill. Fu nominato vice aiutante del generale George Washington, e nel giugno 1776 aiutante del generale Horatio Gates, ma lasci\u00f2 l'esercito nel 1777.\nNel 1780 si rec\u00f2 a Londra dove studi\u00f2 presso Benjamin West, che gli consigli\u00f2 di dipingere piccoli quadri sulla guerra e ritratti in miniatura, producendone in tutta la sua vita circa 250.\nIn quel 1780 il britannico John Andr\u00e9 fu catturato e impiccato come spia in America. Le notizie raggiunsero l'Europa ed, essendo Trumbull un ufficiale dell'esercito americano di pari grado, fu imprigionato per sette mesi nel Tothill Fields Bridewell.\nTorn\u00f2 poi a lavorare sotto West, nel cui studio dipinse \"Battaglia di Bunker Hill\" e \"Morte di Montgomery\", entrambi oggi nella Yale University Art Gallery.\nNel 1785 Trumbull and\u00f2 a Parigi, dove fece ritratti degli ufficiali francesi e inizi\u00f2 il suo dipinto, \"Declaration of Independence\", noto per la stampa fatta da Asher Brown Durand. Questo dipinto fu acquistato dal Congresso degli Stati Uniti insieme ai suoi \"Resa del generale Burgoyne\", \"Resa a Yorktown\", e \"Washington si dimette dalla sua commissione\", e questi dipinti ora si trovano nella United States Capitol.\nTrumbull vendette una serie di 28 dipinti e 60 ritratti in miniatura alla Yale University nel 1831 in cambio di un compenso annuo di US$1000. Questa \u00e8 tutt'oggi la pi\u00f9 grossa collezione di suoi lavori esistente, che inizialmente fu ospitata in una galleria d'arte neoclassica disegnata dallo stesso Trumbull sull'Old Campus di Yale, insieme a ritratti di altri artisti.\nI suoi ritratti includono figure intere del generale Washington (1790) e George Clinton (1791), custoditi nella New York City Hall, dove ci sono anche ritratti di Alexander Hamilton (1805) e John Jay, oltre che di John Adams (1797), Jonathan Trumbull e Rufus King (1800), di Timothy Dwight e Stephen Van Rensselaer, (entrambi a Yale), Alexander Hamilton (al Metropolitan Museum of Art e nel Boston Museum of Fine Arts, entrambi presi dal fallimento Ceracchi), un autoritratto del 1833, una figura intera di Washington a Charleston (Carolina del Sud), una figura intera di Washington in costume militare (1792), (ora a Yale), e ritratti del Presidente e della signora Washington (1794), conservati al National Museum of American History.\nNel 1794 Trumbull fece da segretario a John Jay a London nelle negoziazioni per il trattato con la Gran Bretagna e nel 1796 fu nominato, dai commissari inviati dalle due nazioni, come quinto commissario per concretizzare il settimo articolo del trattato.\nTrumbull fu nominato presidente dell'American Academy of Fine Arts, una posizione che mantenne per nove anni, dal 1816 al 1825, nonostante il decadimento delle sue capacit\u00e0. Nel 1825 la sua mancanza di supporto agli studenti port\u00f2 al declino dell'accademia, con la ribellione degli studenti e la fondazione della National Academy of Design. Pubblic\u00f2 un'autobiografia nel 1841.\nIl suo paese natale, nel Connecticut, fu dichiarato nel 1965 terra di importanza nazionale."}
{"id": "2154624", "revid": "39884", "url": "https://it.wikipedia.org/wiki?curid=2154624", "title": "Neu!4", "text": ""}
{"id": "2154631", "revid": "729019", "url": "https://it.wikipedia.org/wiki?curid=2154631", "title": "Gran Premio di Monaco 1971", "text": "Il Gran Premio di Monaco 1971, \"XXIX Grand Prix Automobile de Monaco\" di Formula 1 e terza gara del campionato di Formula 1 del 1971, si \u00e8 disputato il 23 maggio sul circuito di Montecarlo ed \u00e8 stato vinto da Jackie Stewart su Tyrrell-Ford Cosworth.\nLe qualifiche si sono svolte sul bagnato, con Andretti particolarmente sfortunato in quanto la sua auto si ferm\u00f2 in pistae non fu in grado di qualificarsi nonostante fosse al secondo del mondiale di F1. Jackie Stewart ottenne una splendida pole position con pi\u00f9 di un secondo davanti a Jacky Ickx e in gara, sfrutt\u00f2 il vantaggio seguito da Jo Siffert, autore di una splendida partenza, Ickx, Pedro Rodr\u00edguez, Ronnie Peterson e Denny Hulme. Chris Amon rest\u00f2 fermo sulla griglia e Graham Hill - alla ricerca di un 6 \u00b0 vittoria a Monaco - commise un raro errore, colpendo il muro alla curva del Tabaccaio al 2 \u00b0 giro. Stewart aument\u00f2 il suo vantaggio su Siffert e Ickx, arrivando a vincere per la seconda volta il Gran Premio monegasco dopo quella del 1966. Peterson fu autore di una splendida gara, con i suoi tentativi coraggiosi di prendere il 4 \u00b0 posto a Rodr\u00edguez. Hulme si un\u00ec alla battaglia. Alla fine il messicano sempre sotto pressione, fu passato sia da Peterson e Hulme.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2154634", "revid": "266222", "url": "https://it.wikipedia.org/wiki?curid=2154634", "title": "Prus", "text": ""}
{"id": "2154635", "revid": "216538", "url": "https://it.wikipedia.org/wiki?curid=2154635", "title": "AFI Top 100", "text": ""}
{"id": "2154636", "revid": "22475", "url": "https://it.wikipedia.org/wiki?curid=2154636", "title": "Partito Comunista del Canada (Marxista-Leninista)", "text": "Il Partito Comunista del Canada (Marxista-Leninista) (in inglese \"Communist Party of Canada (Marxist-Leninist)\", CPC (ML); in francese \"Parti communiste du Canada (marxiste-l\u00e9niniste)\", PCC-ML) \u00e8 un partito federale comunista canadese. Pur essendone contrario, il PCC(ml) si presenta alle elezioni come Partito Marxista-Leninista del Canada, poich\u00e9 le agenzie elettorali del Paese non vogliono creare confusione con il gi\u00e0 esistente Partito Comunista del Canada.\nStoria.\nIl 13 marzo 1963, mentre il Partito Comunista del Canada si schierava con l'Unione Sovietica nella crisi sino-sovietica, Hardial Bains fond\u00f2 il gruppo studentesco \"Internazionalisti\", di ispirazione maoista, presso l'Universit\u00e0 della Columbia Britannica. Il gruppo oper\u00f2 un continuo lavoro di radicamento che ne vide la significativa crescita per sette anni; il 31 marzo 1970, i suoi membri decisero di costituirsi in partito, fondando cos\u00ec il Partito Comunista del Canada (marxista-leninista), con Bains presidente del Comitato Centrale.\nIl Partito partecip\u00f2 alle elezioni per la Camera dei Comuni per la prima volta nel 1974. Conseguentemente alle proprie posizioni rivoluzionarie, il PCC(ml) riteneva che partecipare alle elezioni fosse un metodo per farsi conoscere dalle masse e smascherare la funzione reazionaria del parlamento. Questa fu la prima volta che venne conosciuto come \"Partito Marxista-Leninista del Canada\", anche se, al di fuori delle elezioni, continua a chiamarsi PCC(ml). Il 1979 e il 1980 videro il maggiore successo elettorale per il Partito.\nIl PCC(ml) si dichiarava aderente alla linea ideologica del marxismo-leninismo e del pensiero di Mao Tse-tung, contro quello che identificava come il revisionismo sovietico. Nel 1978, Enver Hoxha (visto dai maoisti come il pi\u00f9 grande dirigente comunista dopo lo stesso Mao, morto due anni prima) ruppe con il maoismo, scatenando la crisi sino-albanese, scatenando una spaccatura nel movimento maoista. Il PCC(ml) a questo punto ripudi\u00f2 il maoismo e si schier\u00f2 con il Partito del Lavoro d'Albania fino al crollo dell'Albania socialista nel 1992.\nNel 1998 mor\u00ec Hardial Bains e la presidenza del Partito fu assunta da sua moglie, Sandra L. Smith, eletta dal Congresso di quello stesso anno.\nNel corso della sua esistenza, il PCC(ml) ha fondato l'Unione della Giovent\u00f9 Comunista del Canada (marxista-leninista) e il Nucleo dei Lavoratori, organizzazioni di massa ancor oggi controllate dal Partito.\nPosizioni attuali.\nSpecialmente dopo il crollo dell'Unione Sovietica, il PCC(ml) moder\u00f2 le proprie posizioni rispetto a Stati quali Cuba e la Corea del Nord, che prima riteneva revisionisti e a capitalismo di Stato. Affascinato dall'idea del Juche, essendo lui stesso impegnato a sviluppare una posizione ideologica pi\u00f9 indipendente, Bains cominci\u00f2 a sostenere la RPDC e i suoi dirigenti Kim Il-sung e Kim Jong-il. Negli anni Novanta, inoltre, visit\u00f2 Cuba, cambiando la propria opinione in merito ed enfatizzandola come paese socialista; attualmente, il PCC(ml) ha stretti contatti con l'Ambasciata cubana di Ottawa e cura l'edizione canadese del \"Granma\".\nIl PCC(ml) \u00e8 attivo in diverse organizzazioni sindacali, come l'Unione dei Lavoratori Postali Canadesi, i Metalmeccanici Uniti di America ed altri. In particolare, la sezione di Hamilton (Canada) dei Metalmeccanici \u00e8 diretta da un membro del Partito. Il PCC(ml) \u00e8 stato anche molto attivo nei movimenti di protesta contro la guerra in Afghanistan e Iraq.\nIl PCC(ml) promette, se eletto, di costituire un Comitato Cittadino per la Rinascita Democratica, per permettere una maggiore democrazia diretta e far s\u00ec che siano i cittadini e non i partiti a scegliere i candidati.\nPosizioni ideologiche.\nNegli anni Ottanta, il PCC(ml) ha cominciato a sviluppare una propria posizione ideologica, indipendente tanto dal maoismo quanto dal cosiddetto hoxhaismo. Nel fare ci\u00f2, Bains \u00e8 stato particolarmente affascinato dall'ideologia Juche nordcoreana, che infatti il Partito del Lavoro di Corea ritiene l'applicazione del marxismo alla realt\u00e0 della rivoluzione coreana. Specialmente dopo la morte di Hoxha, il Partito adott\u00f2 il motto \"Noi siamo i nostri modelli\".\nAll'inizio del nuovo millennio, il PCC(ml) ha cominciato a parlare di un \"pensiero marxista-leninista contemporaneo\". Ci\u00f2 \u00e8 stato riaffermato dall'VIII Congresso, tenutosi nel settembre 2008, che sta portando il PCC(ml) a riavvicinarsi gradualmente al pi\u00f9 antico Partito Comunista del Canada."}
{"id": "2154637", "revid": "729019", "url": "https://it.wikipedia.org/wiki?curid=2154637", "title": "Marx Dormoy (metropolitana di Parigi)", "text": "Marx Dormoy \u00e8 una stazione della Metropolitana di Parigi sulla linea 12, sita nel XVIII arrondissement di Parigi.\nLa stazione.\nLa stazione venne aperta il 23 agosto 1916 con il nome di \"Torcy\" ed acquis\u00ec il nome attuale l'11 maggio 1946."}
{"id": "2154638", "revid": "189830", "url": "https://it.wikipedia.org/wiki?curid=2154638", "title": "ML KKE", "text": ""}
{"id": "2154642", "revid": "125484643", "url": "https://it.wikipedia.org/wiki?curid=2154642", "title": "Star Castle (videogioco)", "text": "Star Castle \u00e8 un videogioco arcade del 1980, prodotto da Cinematronics. Si tratta di uno sparatutto a schermata fissa in grafica vettoriale monocromatica: i colori sono derivati da pellicole di plastica trasparente sovrapposti al monitor. Una versione per Vectrex \u00e8 datata 1983.\nModalit\u00e0 di gioco.\nIl giocatore utilizza una navicella spaziale che pu\u00f2 accelerare, ruotare e sparare; il suo obiettivo \u00e8 quello di eliminare la fortezza spaziale del titolo, un grosso cannone protetto da tre scudi energetici concentrici che ruotano. Questi sono formati ciascuno da dodici sezioni, ognuna delle quali deve essere colpita per due volte; se tutte vengono distrutte dal giocatore, vengono immediatamente rigenerate. Una volta distrutte abbastanza sezioni, occorre colpire il cannone: ma anche quest'ultimo, se non ha scudi davanti a s\u00e9, pu\u00f2 sparare al giocatore. Il cannone si difende anche lanciando delle mine, che seguono la navetta per un certo tempo e possono comunque essere distrutte, bench\u00e9 siano difficoltose da colpire. Ogni volta che il cannone viene distrutto il livello cambia, aumentando la velocit\u00e0 delle mine e della rotazione degli scudi.\nOpere derivate.\nD. Scott Williamson ha realizzato un adattamento della versione arcade di \"Star Castle\" per la console Atari 2600, un'impresa ritenuta impossibile da Howard Scott Warshaw, sviluppatore di \"Yars' Revenge\". Finanziata in crowdsourcing e completata nel 2012, la versione per Atari \u00e8 stata resa disponibile in versione limitata su cartuccia completa di scatola e manuale di istruzioni.\nCuriosit\u00e0.\nIl cabinato arcade di Star Castle si vede nel film \"Gli Acchiappafantasmi\" del 1984 (scena dove ricevono la chiamata per il primo lavoro)."}
{"id": "2154645", "revid": "1543377", "url": "https://it.wikipedia.org/wiki?curid=2154645", "title": "La leonessa bianca", "text": "La leonessa bianca (titolo originale \"Den vita lejoninnan\") \u00e8 un romanzo giallo dello scrittore svedese Henning Mankell pubblicato in Svezia nel 1993. \n\u00c8 la terza storia della saga dell'ispettore di polizia Kurt Wallander. \nIl libro si apre con un prologo ambientato nel Sudafrica del 1918. \nLa narrazione poi passa al 1992, e si alterna tra Svezia e Sudafrica, dove, dopo la liberazione di Nelson Mandela nel 1990, il regime dell'apartheid sembra avviato al tramonto.\nLa prima edizione italiana del romanzo \u00e8 stata pubblicata nell'anno 2003 da Marsilio.\nTrama.\nLa trama si snoda su due livelli paralleli: uno, ambientato durante l'ultimo periodo dell'apartheid in Sudafrica dove il presidente Frederik Willem de Klerk rischia di perdere il potere a favore della maggioranza nera guidata dall'African National Congress; l'altro, narra delle indagine che vengono condotte dall'ispettore capo Kurt Wallander riguardo ad un caso di omicidio di Louise \u00c5kerblom, una donna agente immobiliare metodista, nella cittadina svedese di Ystad.\nIl ritrovamento del corpo della donna, in fondo ad un pozzo ed il ritrovamento di un dito di un uomo di colore, di un detonatore che provoca una forte esplosione e di un'arma sul luogo del crimine, conducono ben presto il brillante Wallander sulle tracce di un ex-agente del KGB, giunto in Svezia per un complotto che mira ad assassinare un'importante personalit\u00e0 sudafricana.\nAdattamenti.\nDal romanzo \u00e8 stato tratto il film \"Den vita lejoninnan\" del 1996 diretto da Per Berglund. \nKurt Wallander \u00e8 interpretato da Rolf Lassg\u00e5rd, che ha vestito i panni del commissario in vari adattamenti dei romanzi di Mankell, realizzati tra il 1995 e il 2007."}
{"id": "2154646", "revid": "1969969", "url": "https://it.wikipedia.org/wiki?curid=2154646", "title": "Robert Abbott", "text": "Abbott \u00e8 stato programmatore di computer ed \u00e8 passato ai giochi logici dal 1962. Ha inventato, fra l'altro, una variante degli scacchi, gli Scacchi Barocchi e un gioco di carte, Eleusis. Il suo interesse si \u00e8 poi concentrato sui labirinti, quelli che chiama \"Labirinti logici\" oppure \"Labirinti con regole\"."}
{"id": "2154647", "revid": "775372", "url": "https://it.wikipedia.org/wiki?curid=2154647", "title": "Partito Comunista del Nepal (centro maoista)", "text": "Il Partito Comunista del Nepal (centro maoista) (in nepalese: \u0928\u0947\u092a\u093e\u0932 \u0915\u092e\u094d\u092f\u0941\u0928\u093f\u0937\u094d\u091f \u092a\u093e\u0930\u094d\u091f\u0940 (\u092e\u093e\u0913\u0935\u093e\u0926\u0940 \u0915\u0947\u0928\u094d\u0926\u094d\u0930)) \u00e8 stato un partito politico del Nepal.\nStoria.\nIl partito \u00e8 stato fondato nel 1994 con il nome di Partito Comunista del Nepal (maoista) da una scissione da un altro partito comunista - il Partito Comunista del Nepal (Unit\u00e0 Centrale) - per iniziativa di Pushpa Kamal Dahal, conosciuto come \"Compagno Prachanda\" o \"Presidente Prachanda\", che si ispirava agli insegnamenti del maoismo sull'applicazione del marxismo ai contesti sociali caratterizzati da un forte proletariato rurale. Ideologo e numero due del partito era ed \u00e8 tuttora Baburam Bhattarai. Dal 2009 al 2016 il partito era conosciuto con il nome di Partito Comunista Unificato del Nepal (maoista).\nNel febbraio del 1996 il partito ha proclamato l'insurrezione contro il governo di Kathmandu dando il via a una guerra civile (detta \"guerra del Popolo nepalese\"), con l'obiettivo di abbattere una struttura sociale e istituzionale considerata ancora a livello feudale con casi di servit\u00f9, e di abolire la propriet\u00e0 privata dei mezzi di produzione.\nA partire dal 1997 la guerriglia maoista ha coinvolto i distretti occidentali del paese (soprattutto Rolpa e Ghorka) per poi diffondersi in molte aree rurali e arrivare a controllare, nel 2005, almeno due terzi del territorio del Nepal.\nLa lotta armata ha causato molte vittime su entrambi i fronti e anche tra i civili (le stime indicano circa 13.000 morti fino al 2006) ed \u00e8 stata particolarmente cruenta dopo l'ascesa al trono nel 2001 di re Gyanendra e dopo lo stato di emergenza da questi proclamato il 1\u00ba febbraio del 2005.\nDopo le rivolte di piazza dell'aprile del 2006 e la conseguente rinuncia del potere esecutivo da parte di re Gyanendra, \u00e8 iniziato il processo di disarmo e di riavvicinamento fra il partito e il governo nepalese, che ha portato all'accordo del 16 dicembre 2006. Il Partito Comunista (maoista), uscito dalla clandestinit\u00e0, si \u00e8 fuso con il Partito Comunista del Nepal (centro marxista-leninista-maoista) cambiando nome prima in Partito Comunista Unificato del Nepal (maoista) e in seguito in Partito Comunista del Nepal (centro maoista). \u00c8 quindi entrato sia in Parlamento sia nel governo ad interim, presentandosi poi alle elezioni per l'Assemblea Costituente che si sono tenute il 10 aprile 2008.\nUscito a sorpresa vincitore dalle elezioni del 2008, il partito ha ottenuto la maggioranza relativa dei seggi nella nuova Assemblea Costituente, seguito dal Partito del Congresso Nepalese e dal Partito Comunista del Nepal (Unificato Marxista-Leninista) (formazione di sinistra moderata). Alla prima riunione del nuovo Parlamento, il 28 maggio 2008, ha quindi ottenuto la trasformazione del Nepal da monarchia ereditaria a repubblica federale. Tra gli obiettivi attuali del partito - che dopo aver abbandonato la lotta armata si \u00e8 dichiarato disposto a lottare per il socialismo con metodi democratici e con il confronto elettorale - c'\u00e8 la creazione di un sistema presidenziale, la redistribuzione delle terre e la creazione di un'economia mista cogestita dallo Stato. In seguito all'adozione di questa linea politica, il partito ha subito una scissione verticale, con la fuoriuscita della fazione di sinistra che nel 2012 ha fondato il Partito Comunista del Nepal (maoista). Alle elezioni parlamentari del 2013 si \u00e8 posizionato al terzo posto, con il 15,2% dei voti e 80 seggi.\nIl 17 maggio 2018 si fonde con il Partito Comunista del Nepal (marxista-leninista unificato), con il quale nel frattempo ha vinto le elezioni, per creare il Partito Comunista Nepalese."}
{"id": "2154649", "revid": "775372", "url": "https://it.wikipedia.org/wiki?curid=2154649", "title": "Partito Comunista di Grecia (marxista-leninista)", "text": "Il Partito Comunista di Grecia (marxista-leninista) () \u00e8 un partito maoista esistente in Grecia.\nIl KKE(ml) fu fondato nel 1976 a seguito di una scissione dell'Organizzazione dei Marxisti-Leninisti di Grecia; i futuri militanti del Partito, infatti, rifiutavano la teoria dei tre mondi, mentre la fazione a loro avversa, che andr\u00e0 a costituire il Partito Comunista Marxista-Leninista di Grecia, la sosteneva. Gi\u00e0 all'inizio degli anni ottanta, per\u00f2, il KKE(ml) cominci\u00f2 a soffrire perdite di militanti, specialmente nel 1982, quando la sua entit\u00e0 si ridusse notevolmente, a causa della morte di Mao Zedong e della mancanza di una posizione chiara del KKE(ml) su Deng Xiaoping, e la vittoria del PASOK in Grecia.\nNel corso degli anni ottanta, il KKE(ml) svilupp\u00f2 strette relazioni con i partiti maoisti che conducevano o sostenevano le guerre popolari, in particolare con i membri del Movimento Internazionalista Rivoluzionario e con Sendero Luminoso (Per\u00f9). Fu probabilmente il primo partito maoista greco a cambiare la formulazione di \"marxismo-leninismo-pensiero di Mao Zedong\" in \"marxismo-leninismo-maoismo\", seguendo l'esempio peruviano. Attualmente, il KKE(ml) ha strette relazioni con il Partito Comunista del Nepal (centro maoista) e il Partito Comunista d'India (maoista).\nIl KKE(ml) partecipa alle elezioni dal 1989, quando ottenne 3.361 voti (0,05%). Nel 1990, vide una perdita consistente, ottenendo 2.590 voti (0,04%). Nel 1993, si un\u00ec alla coalizione elettorale Lotta di Sinistra, che ottenne 8.160 voti nel 1993 e 10.443 nel 1996. Nel 2003, tornato da solo, il KKE(ml) ottenne 7.301 voti (0,11%) e crebbe a 10.754 (0,15%) nel 2004, quindi a 17,541 (0,24%) nel 2007.\nIl KKE(ml) pubblica il bisettimanale \"Proletariaki Simea\" (Bandiera Proletaria)."}
{"id": "2154651", "revid": "320578", "url": "https://it.wikipedia.org/wiki?curid=2154651", "title": "SS 554", "text": ""}
{"id": "2154652", "revid": "320578", "url": "https://it.wikipedia.org/wiki?curid=2154652", "title": "Strada Statale 554", "text": ""}
{"id": "2154655", "revid": "110157", "url": "https://it.wikipedia.org/wiki?curid=2154655", "title": "\u00a1Alabadle!", "text": "\u00a1Alabade! \u00e8 il nono album del cantante statunitense Marcos Witt. Venne registrato in occasione di un'esibizione pubblica a Citt\u00e0 del Messico il 5 agosto 1994.\nTracce.\nIn seguito le tracce \"Alabadle\", \"Oh! Jesus\" e \"Temprano Yo Te Buscare\" furono inserite anche nell'album Lo Mejor de Marcos II."}
{"id": "2154656", "revid": "729019", "url": "https://it.wikipedia.org/wiki?curid=2154656", "title": "Jules Joffrin (metropolitana di Parigi)", "text": "Jules Joffrin \u00e8 una stazione della metropolitana di Parigi sulla linea 12, sita nel XVIII arrondissement di Parigi.\nLa stazione.\nEssa \u00e8 ubicata nel quartiere parigino di \"Clignancourt\", in prossimit\u00e0 di Montmartre, fra il municipio del XVIII arrondissement e la \"\u00c9glise Notre-Dame-de-Clignancourt\".\nLa stazione venne aperta nel 1912 e porta il nome di Jules Fran\u00e7ois Alexandre Joffrin (1846-1890) che fu consigliere comunale e poi deputato del XVIII arrondissement.\nNel marzo 2008 la RATP annunci\u00f2 che sarebbero stati eseguiti dei lavori di ristrutturazione della stazione che sarebbero stati eseguiti senza dover chiudere la stazione al traffico passeggeri. Infatti i maggiori lavori si sarebbero svolti durante la sosta notturna del servizio.\nI lavori sono iniziati nel settembre 2008 e terminati nel luglio del 2009."}
{"id": "2154657", "revid": "767487", "url": "https://it.wikipedia.org/wiki?curid=2154657", "title": "Citostoma", "text": "Il citostoma \u00e8 un organulo, costituito da quella porzione della cellula specializzata nella fagocitosi; generalmente \u00e8 in forma di solco o imbuto appoggiato a un microtubulo. Il cibo \u00e8 incanalato nel citostoma per essere racchiuso nei vacuoli. Solo alcuni gruppi di protozoi, come i ciliati e gli excavata, sono forniti di citostomi. Tra questi, ad esempio, si possono citare i ciliati \"Balantidium coli\" e \"Didinium\", quest'ultimo un predatore in grado di inghiottire un intero paramecio attraverso il citostoma estensibile. In altri, e in cellule di organismi pluricellulari, la fagocitosi pu\u00f2 avvenire in ogni punto della cellula o il nutrimento pu\u00f2 avvenire per assorbimento.\nEtimologia.\nIl termine deriva dall'unione delle due radici greche \u03ba\u1f51\u03c4\u03bf\u03c2 (kutos), utilizzata in biologia per designare tutto ci\u00f2 che si riferisce alla cellula e \"\u03c3\u03c4\u1f41\u03bc\u03b1\" (stoma), la bocca."}
{"id": "2154659", "revid": "1543377", "url": "https://it.wikipedia.org/wiki?curid=2154659", "title": "Ficocianina", "text": "Ficocianina (dal greco phyco, con il significato di \u00abalga\u00bb e cianina, da \u00ab kyanos \u00bb (ciano), per il colore verde-azzurro) \u00e8 l'associazione di proteine della famiglia delle ficobiliproteine, e di pigmenti idrosolubili della fotosintesi, le ficocianobiline, della famiglia delle ficobiline.\nLe ficocianine sono presenti nei Cyanobacteria (alghe verdi-azzurre), come \u00e8 il caso della specie Arthrospira platensis (Spirulina) e nelle Rhodophyta (alghe rosse).\nTutte le ficobiliproteine sono solubili in acqua e non possono quindi esistere all'interno di una membrana, contrariamente ai complessi proteine-pigmenti dei vegetali superiori, portatori di carotenoidi e clorofille. Esse possono per\u00f2 aggregarsi per formare dei complessi portatori di luce, chiamati ficobilisomi, che aderiscono alla membrana tilacoidale.\nPropriet\u00e0 spettrofotometriche.\nLa ficocianina assorbe la luce rosso-arancio, nella zona dell spettro elettromagnetico prossima alla lunghezza d'onda di 620 nm (a seconda del tipo specifico) e, sempre in funzione del tipo, emette fluorescenza a circa 650\u00a0nm. La alloficocianina assorbe ed emette radiazione elettromagnetica a lunghezze d'onda pi\u00f9 alte rispetto alla ficocianina C o alla ficocianina R.\nUtilizzo.\nLe propriet\u00e0 di fluorescenza delle ficobiliproteine le rende utilizzabili, mediante analisi spettrofotometriche, nei kit del test ELISA.\nLe ficocianine rivestono un certo interesse in campo dietetico, e sono presenti come preparati in commercio insieme ad altri estratti dalla microalga."}
{"id": "2154660", "revid": "120072575", "url": "https://it.wikipedia.org/wiki?curid=2154660", "title": "Fucoxantina", "text": "La fucoxantina \u00e8 una molecola naturale di tipo xantofilla, con formula C42H58O6. Si tratta di un pigmento vegetale, un carotenoide tipico delle alghe brune a cui conferisce la caratteristica colorazione, sovrapponendosi alle tonalit\u00e0 verdi della clorofilla. La fucoxantina assorbe la luce principalmente nel range dal blu-verde al giallo-verde dello spettro visibile, con un picco intorno ai 510-525 nm e assorbendo in maniera significativa nella gamma di 450 a 540 nm.\nAlcuni studi metabolici e nutrizionali condotti su topi, presso la Hokkaido University, indicano che la fucoxantina promuove la combustione dei grassi all'interno delle cellule del tessuto adiposo bianco. \u00c8 stato pubblicato anche uno studio sugli umani a doppio cieco controllato con placebo. Lo studio di integrazione con estratto di alghe contenente fucoxantina in combinazione con olio di semi di melograno ha dimostrato in una media la perdita di 4,9 kg di peso nelle donne obese nel corso di un periodo di 16 settimane.\nNote.\nciao"}
{"id": "2154666", "revid": "110157", "url": "https://it.wikipedia.org/wiki?curid=2154666", "title": "You Don't Understand Me", "text": "You Don't Understand Me \u00e8 un singolo del duo svedese Roxette, pubblicato nel 1995 come primo estratto dall'album \"Don't Bore Us, Get to the Chorus!\".\nDescrizione.\n\"You Don't Understand Me\", \u00e8 stata scritta da Per Gessle e Desmond Child, e si \u00e8 trattata della prima occasione in cui Gessle ha scritto un brano in collaborazione con un autore internazionale.\nLa canzone \"Crazy About You\" \u00e8 stata pubblicata anche sul cd singolo \"The Look '95\".\n\u00c8 stata resa nota un'altra versione della canzone \"Crazy About You\" denominata \"Outtake from C!B!B!\" pubblicata nel singolo \"Salvation\", del 1999, quarto singolo estratto dall'album \"Have A Nice Day\".\nIl singolo \"You Don't Understand Me\" raggiunse la top ten in Svezia e Finlandia, ottenendo anche discreti piazzamenti in top 20 nel resto d'Europa."}
{"id": "2154667", "revid": "729019", "url": "https://it.wikipedia.org/wiki?curid=2154667", "title": "Alitagtag", "text": "Alitagtag \u00e8 una municipalit\u00e0 di Quinta classe delle Filippine, situata nella Provincia di Batangas, nella Regione del CALABARZON.\nAlitagtag \u00e8 formata da 19 baranggay:"}
{"id": "2154671", "revid": "260676", "url": "https://it.wikipedia.org/wiki?curid=2154671", "title": "Leggende (Magic)", "text": "Leggende \u00e8 stata la terza di \"\" dopo il primo Set Base. Fu pubblicata nel giugno del 1994.\nCaratteristiche.\nHa 310 carte (75 comuni, 114 non comuni e ben 121 rare). Come nella pubblicazione del set \"Antiquities\" Richard Garfield, ideatore del gioco, fu aiutato da studenti della University of Pennsylvania.\nIn Italia arriv\u00f2 nel 1995, appena dopo la pubblicazione del set \"L'Oscurit\u00e0\", il primo set nella storia di \"Magic\" ad essere pubblicato in una lingua diversa dall'inglese.\nIn questo set compaiono per la prima volta carte multicolori e vengono inventate le creature leggendarie."}
{"id": "2154674", "revid": "17204", "url": "https://it.wikipedia.org/wiki?curid=2154674", "title": "Crossover (fiction)", "text": "Un crossover (dall'inglese \"to cross over\", ovvero \"passare dall'altra parte\") consiste nell'unire due o pi\u00f9 ambientazioni diverse in un'unica narrazione. Questa operazione viene effettuata in vari media: nei fumetti, nelle fiction televisive, nei videogiochi, nelle opere cinematografiche. La traduzione italiana pi\u00f9 comune nell'ambito dei fumetti \u00e8 \"intreccio narrativo\", ma abitualmente viene usato il termine in inglese, ormai entrato nell'uso comune dei giornalisti e redattori del settore.\nCrossover nei fumetti.\nNell'editoria a fumetti, il termine \"crossover\" si riferisce a una storia in pi\u00f9 parti, distribuite su collane diverse, che vede agire insieme personaggi che normalmente agiscono separati. L'espressione \u00e8 tipica del mondo dei supereroi, ma non ne \u00e8 esclusiva. Esiste, inoltre, un termine simile, \"team-up\", che indica gli incontri tra supereroi (Wolverine e Spider-Man per esempio) o gruppi di supereroi come Vendicatori e Fantastici Quattro, o come JLA e JSA, per\u00f2 su un unico albo o, semmai, su pi\u00f9 albi della stessa collana.\nNella maggior parte dei casi, comunque, un \"crossover\" \u00e8 una storia con un inizio ed una fine, anche se \u00e8 capitato che alcuni \"crossover\" abbiano dato origine a nuove serie regolari, come nel caso di \"Onslaught\", alla cui conclusione la Marvel Comics var\u00f2 nuove serie sui suoi personaggi classici che ricominciarono dal numero 1. Le storie di questo tipo si incrociano su varie testate, generalmente appartenenti alle stesso gruppo o strettamente collegate fra loro (gli X-Men sono stati protagonisti di molti \"crossover\"), anche se non \u00e8 una regola ferrea. Ad esempio uno dei pi\u00f9 importanti \"crossover\", \"Vendicatori divisi\" (2004), ha coinvolto non solo le collane dedicate al gruppo ma anche quelle di Spider-Man. Il pi\u00f9 classico e famoso esempio di \"crossover\" resta ancora \"Crisi sulle Terre infinite\", di Marv Wolfman e George P\u00e9rez, che prov\u00f2 a mettere ordine alla confusione generata da decenni di \"continuity\" all'interno dell'universo narrativo della DC Comics.\nIl \"crossover\" \u00e8 un metodo utilizzato anche nei manga da alcuni autori. Il caso pi\u00f9 eclatante \u00e8 rappresentato dalle CLAMP, che hanno prodotto decine di fumetti, la maggior parte dei quali realizzati all'incirca nello stesso spazio (Tokyo) e nello stesso tempo (la contemporaneit\u00e0). Per esempio, i protagonisti del fumetto \"Tokyo Babylon\", dopo la sua conclusione, confluiscono in \"X\"; i tre titoli \"Il ladro dalle mille facce\", \"Polizia scolastica Duklyon\" e \"CLAMP Detective\" presentano gli stessi protagonisti visti da punti di vista diversi. Tra le varie opere delle CLAMP risalta il rapporto fra i due manga \"xxxHOLiC\" e \"Tsubasa RESERVoir CHRoNiCLE\": sono ambientati in universi differenti (il primo sulla Terra ed il secondo in molteplici mondi \"fantasy\"), ma i personaggi, tramite distorsioni dimensionali, passano da un mondo all'altro e da un fumetto all'altro, cos\u00ec che i personaggi di un titolo possono fisicamente ritrovarsi nell'altro e viceversa. Inoltre, i personaggi di \"Tsubasa RESERVoir CHRoNiCLE\" sono tutti provenienti da precedenti opere delle stesse autrici, cos\u00ec che in quest'opera convivono contemporaneamente molti personaggi che le CLAMP hanno sviluppato in molti anni di carriera.\nIn Italia i crossover tra personaggi sono rari: uno dei pi\u00f9 noti \u00e8 quello tra Martin Myst\u00e8re e Dylan Dog, entrambi editi dalla Sergio Bonelli Editore, che si sono incontrati negli albi speciali fuori serie \"Ultima fermata: l'incubo\" e \"La fine del mondo\".\n\"Crossover\" nella televisione e nel cinema.\nNel contesto delle fiction televisive si tratta solitamente di un episodio in cui appaiono due o pi\u00f9 personaggi facenti parte di mondi immaginari (quindi serie televisive) diverse. I \"crossover\" sono comuni tra serie che condividono la stessa casa di produzione, o vengono trasmessi dalla stessa rete televisiva. Nel 1986, ad esempio, la protagonista de \"La signora in giallo\" apparve in un episodio di \"Magnum P.I.\"; entrambi gli show erano trasmessi dal \"network\" CBS.\nPi\u00f9 raramente, le due serie televisive condividono un personaggio o un'ambientazione. Vi furono ad esempio alcuni \"crossover\" tra la serie \"Innamorati pazzi\" e la sitcom \"Friends\", accomunati dal personaggio di Ursula Buffay e dall'essere ambientati a New York. Il detective John Munch, protagonista della serie \"Homicide\", apparve in un episodio di \"X-Files\" e in uno di \"Law &amp; Order - I due volti della giustizia\"; in seguito alla cancellazione dello show, il personaggio di Munch si trasfer\u00ec permanentemente a New York, entrando a far parte del \"cast\" di \"Law &amp; Order - Unit\u00e0 vittime speciali\".\nFrequenti sono i \"crossover\" tra una serie e il suo \"spin-off\"; nel 2009, ad esempio, il personaggio di Raymond Langston (originario della serie \"CSI - Scena del crimine\") apparve in breve tempo sia in ' che in '. Inoltre, un \"backdoor pilot\" consiste sostanzialmente in un \"crossover\" tra la serie originaria e lo spin-off in fase di creazione, che sono appunto ambientati nello stesso mondo immaginario. Anche nelle serie televisive ambientate a Chicago (\"Chicago Fire\" e i suoi spin-off \"Chicago P.D.\", \"Chicago Med\" e \"Chicago Justice)\" sono presenti diversi \"crossover\" in cui i personaggi principali appaiono in pi\u00f9 serie.\nCrossover nei cartoni animati non sono rari, e la maggior parte di essi presenteranno spesso personaggi di altre serie ma di propriet\u00e0 dello stesso studio o rete. Questo comprende ad esempio le serie della Cartoon Network come lo special \"Le tenebrose avventure del KND\", che comprende cinque crossover tra \"Ed, Edd &amp; Eddy\", ', \"Le tenebrose avventure di Billy e Mandy\", e un riferimento a \"Le Superchicche\" e \"Scooby-Doo\". In modo simile, la serie animata \"Lilo &amp; Stitch\" ha avuto crossover con vari altri cartoni Disney, tra cui \"La famiglia Proud\", \"Kim Possible\", \"Ricreazione\" e '. Le serie animate per adulti \"I Simpson\", \"I Griffin\" e \"Drawn Together\" hanno avuto crossover tra loro e molti altri personaggi dell'animazione (in particolare \"Drawn Together\", avendo un'ambientazione come la Cartoonia di \"Chi ha incastrato Roger Rabbit\" resa ancora pi\u00f9 chiara dai numerosi camei di personaggi di cartoni, fumetti e videogiochi).\nUltimamente sia le serie televisive Marvel che quelle DC Comics sono ambientate nei loro rispettivi universi: per la Marvel, le serie TV \"Daredevil\" e \"Jessica Jones\" sono ambientate nello stesso universo insieme alle serie TV \"Iron Fist\" e \"Luke Cage\". Inoltre quest'ultimo appare anche in diverse puntate di \"Jessica Jones\". Sempre nell'universo Marvel, la serie TV \"Agents of S.H.I.E.L.D\" \u00e8 collegata con l'universo cinematografico Marvel anche se i personaggi principali dei film Marvel non appaiono mai nella serie. Anche alcune serie DC Comics sono ambientate nello stesso universo, come \"The Flash\", \"Arrow\", \"Constantine\", \"Vixen\", \"Legends of Tomorrow\": infatti i protagonisti interagiscono tra loro in diverse puntate; in pi\u00f9 la Warner Bros. ha dichiarato che anche la serie \"Supergirl\" \u00e8 ambientata nello stesso universo e che Barry Allen/Flash apparir\u00e0 in pi\u00f9 di una puntata.\nAltri esempi sono \"Operazione terrore\", film in cui compaiono celebri mostri appartenenti a serie cinematografiche distinte, cos\u00ec come \"Mortal Kombat vs DC Universe\", che \u00e8 un esempio di \"crossover\" applicato nel settore dei videogiochi (vi compaiono infatti personaggi del mondo di \"Mortal Kombat\" che combattono contro quelli delle serie a fumetti DC Comics) come ed esempio anche Super Smash Bros e LEGO Dimensions. Tuttavia, anche nel contesto cinematografico \u00e8 stato adottato questo \"incrocio narrativo\", come per esempio in \"The Avengers\" e ', entrambi diretti da Joss Whedon, ' dei fratelli Russo; \"\", \"Justice League\" e Zack Snyder's Justice League, diretti da Zack Snyder; e \"Godzilla vs. Kong\" diretto da Adam Wingard."}
{"id": "2154675", "revid": "767487", "url": "https://it.wikipedia.org/wiki?curid=2154675", "title": "Balayan", "text": "Balayan \u00e8 una municipalit\u00e0 di Prima classe delle Filippine, situata nella Provincia di Batangas, nella Regione del CALABARZON.\nBalayan \u00e8 formata da 48 baranggay:"}
{"id": "2154676", "revid": "307923", "url": "https://it.wikipedia.org/wiki?curid=2154676", "title": "Balete", "text": ""}
{"id": "2154682", "revid": "117328713", "url": "https://it.wikipedia.org/wiki?curid=2154682", "title": "Archeologia industriale in provincia di Varese", "text": "Nella seconda decade del XIX secolo in provincia di Varese prese a svilupparsi quella che presto divenne una fiorente attivit\u00e0 industriale e che oggi, a causa dei lunghi periodi di crisi economica spesso accentuati dalla forte rivalit\u00e0 dei paesi un tempo considerati sottosviluppati, lascia sul territorio della Provincia un grande patrimonio di archeologia industriale.\nStoria.\nNella maggioranza dei casi, queste nuove attivit\u00e0 produttive nacquero affiancate (oppure ne rappresentarono l'evoluzione) ai tanti e pi\u00f9 antichi mulini ad acqua gi\u00e0 presenti sul territorio e si evolsero trasformando le precedenti attivit\u00e0 di macinazione dei semi e delle farine, pilatura del riso e taglio del legname in assi, verso strutture lavorative pi\u00f9 moderne.\nIntorno al 1820 ed in piena rivoluzione industriale, queste realt\u00e0 un tempo artigianali furono trasformate in lavorazioni organizzate e di grande complesso produttivo che, specializzandosi negli ambienti della lavorazione conciaria delle pelli, nella tessitura ed i suoi derivati, follatura dei tessuti o carta ed anche per la cottura di laterizi o calci, divennero presto una realt\u00e0 destinata ad ingrandirsi ulteriormente.\nNel periodo intercorso tra il 1870 ed il 1900 il loro sviluppo sub\u00ec un incremento tale da rendere spesso necessaria anche la costruzione di strutture di collegamento collettivo (trasporto ferroviario con binari di derivazione verso le aziende) e, grazie a questo vantaggio molte industrie della Provincia di Varese giunsero ad essere tra le prime e pi\u00f9 importanti realt\u00e0 produttive italiane.\nAll'inizio del XX secolo prevalevano i settori cartario e tessile, ma non mancavano le industrie chimiche o le concerie e fecero la loro parte anche le industrie meccaniche, le fornaci e le aziende in cui venivano lavorate le ossa degli animali. L'ingrandimento e la costruzione di nuove strutture industriali prosegu\u00ec sino agli anni trenta e, dopo l'interruzione dovuta al secondo conflitto mondiale, esse mantennero un livello di produzione costante fino alla fine degli anni cinquanta.\nNegli anni sessanta (ed a causa della concorrenza degli allora paesi dell'est) l'intera realt\u00e0 produttiva sub\u00ec una crisi che, facendosi sempre pi\u00f9 acuta, port\u00f2 alcuni settori verso la chiusura ed altri verso un forte ridimensionamento: dagli anni settanta chiusero molte delle industrie tessili, chimiche e conciarie, negli anni ottanta ci fu il declino dell'intera produzione cartaria, mentre dagli anni novanta inizi\u00f2 la fase discendente del settore meccanico.\nQuesta catena di fallimenti ha lasciato sul territorio un grande patrimonio di infrastrutture\nin genere abbandonate e dove, eccetto qualche fortunato caso, lo stato d'incremento dell'incuria e del degrado fa temere l'impossibilit\u00e0 di un recupero adatto a mantenere vivo il loro valore storico.\nEsempi.\nImportanti esempi di archeologia industriale nella provincia di Varese sono:"}
{"id": "2154683", "revid": "2074952", "url": "https://it.wikipedia.org/wiki?curid=2154683", "title": "Desmond Child", "text": "Biografia.\nFra i suoi successi come compositore si ricordano \"I Hate Myself for Loving You\" (Joan Jett), \"Livin' on a Prayer, Bad Medicine\" e \"You Give Love a Bad Name\" (Bon Jovi), \"Dude (Looks Like a Lady)\", \"Angel\", \"What It Takes\" e \"Crazy\" (Aerosmith), \"I Was Made for Lovin' You\" (Kiss), \"Just Like Jesse James\" (Cher), \"She Bangs\", \"La copa de la vida\" e \"Livin' la vida loca\" (Ricky Martin).\nDesmond Child ha lavorato come produttore per decine di artisti di fama internazionale come Cher, Billie Myers, Michael Bolton, Cyndi Lauper, Aerosmith, Bon Jovi, Scorpions, Robbie Williams, Bonnie Tyler, Alice Cooper, Deep Purple, Kiss, Ricky Martin, Roxette, Vince Neil, Jesse McCartney, Sakis Rouvas, Kelly Clarkson, The Rasmus, Hilary Duff, Boyzone, Hanson, Jennifer Rush, Haddaway, Joss Stone, Lara Fabian, LeAnn Rimes, Lindsay Lohan, Mika, Paulina Rubio, Richie Sambora, Tina Arena e gli INXS, tra gli altri.\nPresente come songwriter in numerosi album del panorama rock, hard rock, latino e pop. In ordine cronologico lo troviamo in :\nKISS \u201cDynasty\u201d (1979) \"\u201cI was made for loving you \u201c\"\nKISS \u201cAsylum\u201d (1985) \"\u201cUh ! all night\u201d\", \"\u201cKing of the mountain\u201d, \u201cradar for love\u201d, \u201cI\u2019m Alive\u201d, \u201cWho wants to be lonely\u201d\"\nBON JOVI \u201c Slippery when wet\u201d (1986) \"\u201cYou give love a bad name\u201d, \u201cLiving on a prayer\u201d, \u201cWithout love\u201d\"\nBONNIE TYLER \u201c Secret Dreams and forbidden fire\u201d (1986) \"\u201cLovers again\u201d, \u201cIf you were a woman (and I was a man)\"\"\nAEROSMITH \u201cPermanent Vacation\u201d (1987) \"\u201cDude (looks like lady)\u201d, \u201cAngel\u201d, \u201cHeart\u2019s done Time\u201d\"\nCHER \u201cCher\u201d (1987) \"\u201cWe all sleep alone\u201d, \u201cPerfection\u201d, \u201cworking girl\u201d, \u201cmain man\u201d, \u201cGive our love a fighting chance\u201d\"\nDALTON \u201cThe race is on\u201d (1987) \"\u201cYou\u2019re not my lover (but you were last night)\u201d\"\nJENNIFER RUSH \u201cHeart Overmind\u201d (1987) \"\u201cHeart wars\u201d, \u201cDown to you\u201d\"\nJOHN WAITE \u201cRovers return\u201d (1987) \"\u201cThese times are hard for lovers\u201d\"\nKISS \u201cCrazy nights\u201d (1987) \"\u201cBang bang you\u201d, \u201cMy way\u201d, \u201cReason to live\u201d\"\nMARIA VIDAL \u201cS/t\u201d (1987) \"\u201cDo me Right\u201d\"\nBON JOVI \u201cNew Jersey\u201d (1988) \"\u201cBad medicine\u201d, \u201cBorn to be my baby\u201d,\u201dBlood on blood\u201d, \u201cwild is the wind\u201d\"\nBONNIE TYLER \u201cNotes from America\u201d (1988) \"\u201cHide your heart\u201d, \u201cSave up all your tears\u201d, \u201cNotes from America\u201d,\u201dTake another look at your heart\u201d\"\nJIMMY BARNES \u201cFreight train heart\u201d (1988) \"\u201cWaiting for the heartache\u201d, \u201cWalk on\u201d\"\nJOAN JETT \u201cUp your alley\u201d (1988) \"\u201cI hate myself for loving you\u201d, \u201cLittle liar\u201d,\u201dYou want it, I want out\u201d\"\nKISS \u201cSamshes, thrashes, hits\u201d (1988) \"\u201cLet\u2019s put the X in sex\u201d, \u201c You make me rock hard\u201d\"\nWITNESS \u201cwitness\u201d (1988) \"\u201cYou\u2019re not my lover (but you were last night)\u201d\"\nPAUL DEAN \u201cHardcore\u201d (1988) \"\u201cSword and stone\u201d\"\nAEROSMITH \u201cPump\u201d (1989) \"\u201c What it takes\u201d, \u201cF.I.N.E\u201d\"\nBONFIRE \u201cPointblank\u201d (1989) \"\u201cThe price of loving you\u201d\"\nCHER \u201cHeart of stone\u201d (1989) \"\u201cEmotional fire\u201d, \u201cJust like Jesse james\u201d, \u201cLove on a rooftop\u201d,\u201dDoes anybody really fall in love anymore\u201d\"\nALICE COOPER \u201cTrash\u201d (1989) \"\u201cPoison\u201d, \u201cSpark in the dark\u201d, \u201cHouse of fire\u201d, \u201cwhy trust you \u201c, \u201cOnly my Heart is talking\u201d, \u201cBed of nails\u201d, \u201cTrash\u201d, \u201cThis maniacs in love with you\u201d, \u201cHell is living without you\u201d, \u201cI\u2019m your gun\u201d\"\nSHOCKER \u201cThe original soundtrack\u201d (1989) \"\u201cShocker\u201d, \u201cNo more Mr Nice Guy\u201d, \u201cSword and stone\u201d, \u201cTimeless love\u201d, \u201cShockdance\u201d, \u201cLove transfusion\u201d\"\nFM \u201cTough it out\u201d (1989) \"\u201cBurning my heart down\u201d, \u201cBad luck\u201d\"\nKISS \u201cHot in the shade\u201d (1989) \"\u201cHide your heart\u201d, \u201cYou love me to hate you\u201d\"\nMICHAEL BOLTON \u201c Soul provider\u201d (1989) \"\u201cLove cuts deep\u201d, \u201cHow can we be lovers\u201d\"\nROBIN BECK \u201cTrouble or nothing\u201d (1989) \"\u201cHide your heart\u201d, \u201c Save up all your tears\u201d, \u201cHold back the night\u201d, \u201cTears in the rain\u201d, \u201cIf You were a woman (and I was a man)\u201d\"\nSARAYA \u201cSaraya\u201d (1989) \"\u201cTimeless love\u201d\"\nBEGGARS AND THIEVES \u201c S/t\u201d (1990) \"\u201dLove Junkie\u201d\"\nJIMMY BARNES \u201cTwo fires\u201d (1990) \"\u201cLet\u2019s make it last all night\u201d\"\nRATT \u201cDetonator\u201d (1990) \"\u201cShame shame shame\u201d, \u201cLovin\u2019 you is a dirty job\u201d, \u201cScratch that itch\u201d, \u201cOne step away\u201d, \u201cHard time\u201d, \u201cHeads I win, tails you lose\u201d, \u201cAll or nothing\u201d, Can\u2019t wait on love\u201d, Top secret\u201d, \u201cGivin\u2019 yourself away\u201d\"\nALICE COOPER \u201c Hey Stoopid\u201d (1991) \"\u201cDangerous tonight\u201d, \u201cMight as well be on mars\u201d, \u201cIt rained all night\u201d\"\nCHER \u201cLove hurts\u201d (1991) \"\u201cSave up all your tears\u201d\"\nMICHAEL BOLTON \u201cTime, love and tenederness\u201d (1991) \"\u201cNew Love\u201d, \u201cForever isn\u2019t long enough\u201d\"\nRICHIE SAMBORA \u201cStranger in this town\u201d (1991) \"\u201cRosie\u201d, \u201cFather time\u201d\"\nSOUTHGANG \u201cTainted angel\u201d (1991) \"\u201cBoys night out\u201d, \u201cLove for sale\u201d, \u201cGeorgia lights\u201d, \u201cLove ain\u2019t Enough\u201d, \u201dTainted angel\u201d,\u201dGroove bucket\u201d, \u201cAim for the heart\u201d, \u201dBig City woman\u201d, \u201dShoot me down\u201d, \u201dRussian Roulette\u201d\"\nKANE ROBERTS \u201dSaints and sinners\u201d (1991) : \"\u201cWild nights\u201d, \u201cTwisted\u201d, \u201cDoes anybody really fall in love anymore?\u201d, \u201cDance Little sister\u201d, \u201cRebel heart\u201d, \u201cYou always want it\u201d, \u201cFighter\u201d, \u201cI\u2019m not looking for an Angel\u201d, \u201cToo far gone\u201d, \u201cIt\u2019s only over for you\u201d\"\nBON JOVI \u201cKeep the faith\u201d (1992) \"\u201cKeep the faith\u201d, \u201cI\u2019ll sleep when I\u2019m dead\u201d\"\nMITCH MALLOY \u201cS/T\u201d (1992) \u201cMusic box\u201d, \u201cCowboy and the ballerina\u201d\nAEROSMITH \u201cGet a grip\u201d (1993) \"\u201cCrazy\u201d, \u201cFlesh\u201d\"\nMICHEAL BOLTON \u201cThe one Thing\u201d (1993) \"\u201cThe one thing\u201d, \u201cIn the arms of love\u201d\"\nSTEVE VAI \u201cSex and Religion\u201d (1993) \"\u201cIn my dreams with you \u201c\"\nJOAN JETT \u201cPure and simple\u201d (1994) \"\u201cBrighter day\u201d, \u201cYou got a problem\u201d, \u201cAs I am\u201d\"\nJIMMY MARTIN \u201cKids on the rockin\u2019 nation\u201d (1994) \"\u201cHold on the night\u201d, \u201cDrivin\u2019 through the pourin rain\u201d\"\nBON JOVI \u201c These days\u201d (1995) \"\u201cSomething for the pain\u201d, \u201cThis ain\u2019t a love song\u201d, \u201cDiamond ring\u201d, \u201cHearts breaking even\u201d\"\nJOAN JETT \u201cEvil stig\u201d (1995) \"\u201cYou got a problem\u201d\"\nROBBIE WILLIAMS \"Life thru a lens\" (1997) \"Old I before I die\"\nAEROSMITH \u201cNine lives\u201d (1997) \"\u201cHole in my soul\u201d, \u201cAin\u2019t that a bitch\u201d\"\nALANNAH MYLES \u201cArrival\u201d (1997) \"\u201cBad for you\u201d\"\nCINDERELLA \u201cOnce upon a\u2026\u201d (1997) \"\u201cWar stories\u201d\"\nDREAM THEATER \u201cFalling into infinity\u201d (1997) \"\u201cYou not me\u201d\"\nCHICAGO \"The heart of Chicago\" (1998) \"All roads lead to you\"\nBON JOVI \u201cCrush\u201d (2000) \"\u201cOne wild night\u201d\"\nPHOENIX DOWN \u201cUnder a wild sky\u201d (2000) \"\u201cYou always want it\u201d\"\nBON JOVI \u201cBounce\u201d (2002) \"\u201cMisunderstood\u201d, \u201cThe distance\u201d,\u201dHook me up\u201d, \u201cAll about lovin\u2019 you\u201d\"\nVINCE NEIL \u201cVh-1 remaking\u201d (2004) \"\u201cPromise me\u201d\"\nBON JOVI \u201chave a nice day\u201d (2005) \"\u201cBells of freedom\u201d, \u201cDirty little secret\u201d, \u201cThese open arms\u201d\"\nINXS \"Switch\" (2005) \"Afterglow\"\nMEAT LOAF \u201cBat out of hell 3\u201d (2006) \"\u201cBlind as a bat\u201d, \u201cThe monster is loose\u201d, \u201cMonstro\u201d, \u201cIf God could talk\u201d, \u201dWhat about love\u201d\"\nPAUL STANLEY \u201cLive to win\u201d (2006) \"\u201cLive to win\u201d, \u201clift\u201d,\u201dWake up screaming\u201d, \u201cWhere angels dare to fly\u201d\"\nBON JOVI \u201cLost highway\u201d (2007) \"\u201c(You want to) make a memory\u201d, \u201cWalk like a man\u201d\"\nSCORPIONS \u201cHumanity Hour 1\u201d (2007) \"\u201cHour1\u201d, \u201cThe game of life\u201d, \u201cThe future never dies\u201d, \u201cYou\u2019re lovin\u2019me to death\u201d, \u201cLove will Keep us alive\u201d, \u201c321\u201d, \u201cYour last song\u201d, \u201cCold\u201d, \u201cLove is war\u201d, \u201cThe cross\u201d, \u201cHumanity\u201d\"\nSEBASTIAN BACH \u201cAngel down\u201d (2007) \"\u201cFalling into you\u201d\"\nTHE RASMUS \u201cBlack Roses\u201d (2008) \"\u201cLivin\u2019 in a world without you\u201d, \u201cTen black roses\u201d, \u201cGhost of love\u201d, \u201cJustify\u201d, \u201cYour forgiveness\u201d,\u201dRun to you\u201d, \u201cYou got it wrong\u201d, \u201cLost and lonely\u201d, \u201cThe fight\u201d, \u201cDangerous kind\u201d, \u201cLive forever\u201d,\" \"\u201cYesterday you threw away tomorrow\u201d\"\nBON JOVI \u201cThe circle\u201d (2009) \"\u201cFast cars\u201d, \u201cHappy now\u201d, \u201cLearn to love\u201d, \u201cBrokenpromise land\u201d\"\nMEAT LOAF \u201cHang cool teddy bear\u201d (2010) \"\u201cElvis in Vegas\u201d\"\nALICE COOPER \u201c Welcome 2 my nightmare\u201d (2011) \"\u201cI am made of you\u201d, \u201cUnderture\u201d\"\nAEROSMITH \u201cMusic from another dimension\u201d (2012) \"\u201cAnother last goodbye\u201d\"\nBON JOVI \u201cWhat about now\u201d (2013) \"\u201cArmy of one\u201d\"\nZEDD \"True colors\" (2015) \"Beautiful now\"\nFra i suoi lavori pi\u00f9 recenti vanno citate la produzione dell'album \"\" di Meat Loaf, i lavori del gruppo finlandese dei The Rasmus, ed alcuni brani della cantante statunitense Katy Perry."}
{"id": "2154685", "revid": "1573940", "url": "https://it.wikipedia.org/wiki?curid=2154685", "title": "Connie Palmen", "text": "Ha studiato lingua e letteratura olandese e in seguito filosofia. Esord\u00ec come scrittrice con il romanzo \"De Wetten\", pubblicato nel 1991, ottenendo uno straordinario successo nei Paesi Bassi con 150.000 copie vendute. Il libro, edito in \u0130talia da Feltrinelli con il titolo \"Le leggi\", racconta la vita di una giovane donna ed \u00e8 stato nominato all'International IMPAC Dublin Literary Award nel 1996. Il suo secondo romanzo, \"De Vriendschap\", pubblicato nel 1995, riguarda la storia di un'amicizia di lungo corso tra due ragazze con caratteri completamente diversi.\nPalmen ha avuto una relazione con il giornalista Ischa Meijer negli anni precedenti alla sua morte nel 1995. A partire dal 1999 ha convissuto con Hans van Mierlo, politico dei Democratici 66, sposandolo l'11 novembre 2009 e restando insieme a lui fino alla sua morte, avvenuta l'11 marzo 2010."}
{"id": "2154693", "revid": "729019", "url": "https://it.wikipedia.org/wiki?curid=2154693", "title": "Balete (Batangas)", "text": "Balete \u00e8 una municipalit\u00e0 di Quinta classe delle Filippine, situata nella Provincia di Batangas, nella Regione del CALABARZON.\nBalete \u00e8 formata da 13 baranggay:"}
{"id": "2154694", "revid": "287204", "url": "https://it.wikipedia.org/wiki?curid=2154694", "title": "Gulfport (Mississippi)", "text": "Gulfport \u00e8 un comune degli Stati Uniti d'America, capoluogo della Contea di Harrison, nello Stato del Mississippi.\nSituata nella parte costiera dello Stato del Mississippi, affacciata sul Golfo del Messico, tra Long Beach, ad ovest, e Biloxi, ad est.\nIl 29 agosto 2005 Gulfport \u00e8 stata pesantemente danneggiata dal passaggio dell'uragano Katrina. In precedenza, il 17 agosto 1969, fu l'uragano Camille a provocare ingenti danni alla citt\u00e0."}
{"id": "2154695", "revid": "339392", "url": "https://it.wikipedia.org/wiki?curid=2154695", "title": "Alfonso de Liguori", "text": ""}
{"id": "2154698", "revid": "729019", "url": "https://it.wikipedia.org/wiki?curid=2154698", "title": "Lamarck-Caulaincourt", "text": "Lamarck \u2014 Caulaincourt \u00e8 una stazione della metropolitana di Parigi sulla linea 12, sita nel XVIII arrondissement di Parigi.\nLa stazione.\nLa stazione venne aperta il 31 ottobre 1912. Nel quadro del rinnovamento della Metropolitana di Parigi, la RATP ha deciso di ristrutturare la stazione di Lamark-Caulaincourt chiudendola al pubblico per lavori da 27 marzo al 16 giugno 2006. I lavori hanno comportato miglioramenti all'insieme della stazione ad eccezione dei marciapiedi che erano stati rifatti fra il 2000 ed il 2001.\nOrigine del nome.\nAll'inizio si pens\u00f2 di dedicare la stazione a Constantin Pecqueur, il nome divenne \"Lamarck\", quindi \"Lamarck (Caulaincourt)\" fino ad assumere il nome definitivo di \"Lamarck - Caulaincourt\". Sui marciapiedi le targhe riportano soltanto il nome \"Lamarck\".\nEssa \u00e8 dedicata a Jean-Baptiste Pierre de Monet, cavaliere di Lamarck (Bazentin, Somme 1744- Parigi 1829), professore di zoologia degli invertebrati, defin\u00ec una teoria sull'evoluzione degli esseri viventi nei trattati \"Philosophie zoologique\" e \"Histoire naturelle des animaux sans vert\u00e8bres\".\nIl secondo nome ricorda il marchese Armand de Caulaincourt (1772-1827) che fu generale e ambasciatore in Russia dal 1807 al 1811. In seguito divenne ministro degli Affari Esteri dal 1813 al 1814\nAccessi.\nLa stazione \"Lamarck-Caulaincourt\" ha un ingresso molto pittoresco (che si vede nel film \"Il favoloso mondo di Am\u00e9lie\" ma rappresentato alla fine di \"rue des Martyrs\", dove in realt\u00e0 si trova la stazione Blanche) contornato da due scale che conducono verso la cima della butte Montmartre. I marciapiedi si trovano 25 metri sotto l'entrata, e si raggiungono a mezzo di un ascensore o di una scala a chiocciola."}
{"id": "2154703", "revid": "767487", "url": "https://it.wikipedia.org/wiki?curid=2154703", "title": "Bauan", "text": "Bauan \u00e8 una municipalit\u00e0 di Prima classe delle Filippine, situata nella Provincia di Batangas, nella Regione del CALABARZON.\nBauan \u00e8 formata da 40 baranggay:"}
{"id": "2154704", "revid": "123168956", "url": "https://it.wikipedia.org/wiki?curid=2154704", "title": "Bestia di Cusago", "text": "La bestia di Cusago (in milanese: \"b\u00e8stia de Cusagh\") fu una lupa che semin\u00f2 il panico durante l'estate del 1792 nel bosco di Cusago nel Ducato di Milano. \nL'animale, come avvenne anche in quel periodo in casi simili in Lombardia, ma anche altrove, era divenuto antropofago e uccise e divor\u00f2 diverse vittime, sempre bambini e bambine.\nPrime segnalazioni.\nLa prima vittima fu Giuseppe Antonio Gaudenzio, un bambino di dieci anni figlio di pastori, che scomparve nel bosco di Cusago il 5 luglio 1792, mentre cercava una vacca smarrita. Furono trovati il mattino successivo il bambino ucciso, con i vestiti sporchi di sangue, e la vacca ancora viva. Quattro giorni dopo a Limbiate, a circa 21 chilometri da Cusago, la bestia aggred\u00ec un gruppo di ragazzi mentre sorvegliavano il loro bestiame. I giovani si rifugiarono su un albero, per poi discendere una volta che la bestia fu fuori della loro vista. L'animale per\u00f2 torn\u00f2, e uccise Carlo Oca, di otto anni, trovato poco dopo dalla folla che gli accorse in aiuto, ma parzialmente divorato. Il 10 luglio 1792, fu segnalata la morte della piccola Giuseppina Saracchi, aggredita mentre percorreva con sua sorella la strada da Corbetta a Cascina Piobba, a circa 14 chilometri da Cusago.\nDopo questa morte, la gente visse un periodo di psicosi collettiva, durante il quale la bestia venne identificata come una iena fuggita da un circo. L'ipotesi si basava sul fatto che pochi mesi prima, un certo Bartolomeo Cappellini aveva esposto a Milano due iene ingabbiate, ma ne aveva solo una quando raggiunse Cremona. Egli dichiar\u00f2 che l'esemplare smarrito fosse morto e seppellito, ma cambi\u00f2 successivamente storia, dicendo che l'aveva consegnato ad un socio. I sospetti a suo riguardo aumentarono quando poco dopo fugg\u00ec in Veneto, per poi scomparire del tutto.\nCaccia alla bestia.\nQuattro giorni dopo la segnalazione della morte di Saracchi, le autorit\u00e0 centrali posero sulla bestia una taglia di 50 zecchini L'ispettore alla caccia Borri, invi\u00f2 suo figlio ad organizzare una squadra formata sia da contadini che da cacciatori professionisti. Poco dopo, la bestia tent\u00f2 di attaccare due pastori, ma furono salvati dalle loro vacche. Un contadino nelle vicinanze tent\u00f2 di spararle, ma gli si blocc\u00f2 il fucile. In seguito, furono attribuite alla bestia abilit\u00e0 inverosimili, come la capacit\u00e0 di far tremare le mani dei cacciatori, impedendo loro di sparare. Dato questo, la taglia fu aumentata a 150 zecchini, e fu offerta un'ulteriore ricompensa a spesa pubblica per l'esposizione della carcassa della creatura.\nContemporaneamente, mentre l'ispettore Borri riteneva che la bestia non fosse altro che un semplice lupo, le autorit\u00e0 centrali scelsero di raffigurarla nei loro avvisi pubblici come una iena. Si era inoltre diffusa la storia che le cacce avessero spaventato la bestia, inducendola ad evitare la carne umana a favore di quella animale.\nAttacchi alle porte di Milano.\nLa bestia uccise un'altra vittima il 1\u00ba agosto 1792, quando attacc\u00f2 un gruppo di giovani presso Senago, uccidendo la bambina Antonia Maria Beretta di otto anni. La bambina fu trovata in fin di vita, con 45 ferite, ma mor\u00ec poco tempo dopo. Un testimone all'attacco descrisse la bestia come lunga due braccia, alta uno e mezzo, con una faccia porcina, orecchie equine e un mantello rossiccio. Due giorni dopo, fu ucciso e parzialmente divorato il giovane Agosto Domenico Cattaneo. Il ragazzo si trovava in compagnia di due amici nei campi di Assiano, a circa 13 miglia da Senago. Il giorno dopo fu uccisa ad Arluno, a circa 11 miglia di Assiano, Giovanna Sada, una bimba di dieci anni, afferrata mentre percorreva una strada, mentre si trovava in compagnia di sua sorella e di un ragazzo. Le descrizioni della bestia descritte da quest'ultimi concordavano con le testimonianze rinvenute a Senago. Quello stesso giorno, il dodicenne Dionigi Giussano venne assalito presso Trenno, oggi Piazza John Fitzgerald Kennedy in Milano. Un contadino cacci\u00f2 via la bestia, salvando il giovane.\nQuesti attacchi, cos\u00ec vicini agli ingressi di Milano, suscitarono l'isterismo nei cittadini, diffondendo la superstizione che fossero segni di sventura, e collegandoli all'intervento austriaco nella rivoluzione francese. Per disperazione, furono distribuiti, con l'appoggio del clero, fucili e baionette a chiunque si offrisse volontario nella caccia della bestia. Ma tale sforzo si rivel\u00f2 inutile, siccome il 16 agosto 1792, venne uccisa, presso Barlassina, la tredicenne Anna Maria Borghi. La giovane, accompagnata dalle due sorelle mentre sorvegliavano il loro bestiame, incontr\u00f2 la bestia mentre si stava riposando. La bimba gli gett\u00f2 del pane, ma l'animale lo respinse con la zampa. La bestia sferr\u00f2 l'attacco quando Anna Borghi si alz\u00f2, nel tentativo di andarsene, per poi fuggire, quando un contadino mise in fuga il lupo, mentre lacerava la gola della giovane. Cinque giorni dopo, la bestia uccise Giuseppina Re presso il bosco di Chiappa Grande, mentre il giorno successivo, uccise la bambina Maria Antonia Rimoldi presso Terrazzano.\nIl 24 agosto 1792, fu approvato un piano, messo a punto da due sacerdoti, Filippo Rapazzini e Giuseppe Comerio, in cui la bestia avrebbe potuto essere catturata attraverso lo scavo di buche mimetizzate, e recintate con una sola apertura a vista, davanti alle quali sarebbero stati posti come esca degli animali. Fra i luoghi selezionati per scavare le trappole si assegnarono i comuni di Arluno, Assiano, Bollate, Brughiera, di Groana, Cartura, Caronno, Cassina Pertusella, Cassina del Pero, Cassina Pobbia, Cesate, Cesano Boscone, Colombara, Cusago, Garbagnate, Lampugnano, Limbiate, Musocco, Niguarda, Origgio, Paltan\u00e9, Quarto, Quinto, Rho, Roserio, Sedriano, San Siro, Trenno, e Villapizzone.\nCattura ed esposizione.\nIl 24 settembre 1792, fu annunciata la cattura e l'abbattimento di un lupo caduto in una fossa scavata presso Cascina Pobbia. La carcassa venne mostrata ai superstiti dei suoi attacchi e identificata, sebbene alcuni fossero dubbiosi. Un esame dettagliato del lupo dimostr\u00f2 che si trattava di una femmina affetta da numerose cicatrici sugli arti, e con canini superiori particolarmente consumati. Un'autopsia rivel\u00f2 la presenza, in un ventricolo, di un pezzo di filo di canapa annodato, della lunghezza di un braccio, e una malattia ai reni. Siccome non vi furono ulteriori segnalazioni di aggressioni dopo la morte del lupo, il 5 ottobre 1792 venne annunciato ufficialmente che si trattava infatti della bestia di Cusago. La carcassa venne successivamente imbalsamata ed esposta nei locali presso la Piazza Duomo, per poi essere venduta al prezzo di 12 zecchini al museo di storia naturale dell'Universit\u00e0 di Pavia."}
{"id": "2154707", "revid": "74801", "url": "https://it.wikipedia.org/wiki?curid=2154707", "title": "Hattiesburg", "text": "Hattiesburg \u00e8 una citt\u00e0 (\"city\") degli Stati Uniti d'America, capoluogo della contea di Forrest, nello Stato del Mississippi.\nGeografia fisica.\nUna piccola porzione della citt\u00e0 si trova nella Contea di Lamar.\nStoria.\nA seguito dell'uragano Katrina dell'agosto 2005 ha subito un repentino incremento demografico a scapito delle citt\u00e0 della zona costiera, fortemente danneggiate. Cos\u00ec oggi Hattiesburg, che nel 2000 aveva abitanti, ha sopravanzato Biloxi diventando la terza citt\u00e0 del Mississippi."}
{"id": "2154708", "revid": "83531", "url": "https://it.wikipedia.org/wiki?curid=2154708", "title": "Campionati panpacifici di nuoto 1989", "text": "I III Campionati panpacifici di nuoto si svolsero a Tokyo, in Giappone, dal 17 al 20 agosto 1989."}
{"id": "2154709", "revid": "287204", "url": "https://it.wikipedia.org/wiki?curid=2154709", "title": "Sala posa", "text": "La sala posa, o \"sala di posa\", \u00e8 la parte di studio fotografico appositamente attrezzata per le riprese.\nUna sala posa deve essere dotata di almeno un'area di dimensioni adeguate per il soggetto da fotografare, con fondali, luci, ed eventuali altre attrezzature, ed un'area di scatto dove il fotografo avr\u00e0 libert\u00e0 di movimento per fotografare il soggetto."}
{"id": "2154716", "revid": "253269", "url": "https://it.wikipedia.org/wiki?curid=2154716", "title": "Linda Evans", "text": "\u00c8 nota al pubblico televisivo principalmente per il ruolo di Krystle Carrington nella soap opera \"Dynasty\", interpretato dal 1981 al 1983 e in un film nel 1991. \u00c8 inoltre ricordata per i ruoli di Audra in \"La grande vallata\" (1965-1969), Barbara in \"Love Boat\" (1981-1983), e Rose in \"Nord e Sud II\" (1986). Grazie a queste interpretazioni \u00e8 diventata un'icona della storia della televisione.\nPer i suoi contributi all'industria televisiva, Linda Evans ha una propria stella nella Hollywood Walk of Fame. L'attrice si \u00e8 quasi definitivamente ritirata dalle scene, limitando le proprie apparizioni a qualche ospitata televisiva. Nel 2009 ha vinto l'edizione britannica del reality culinario \"Hell's Kitchen\".\nBiografia.\nLinda Evans inizi\u00f2 la sua carriera d'attrice nel 1960, prendendo parte a numerose serie televisive di successo come \"Gli intoccabili\" (1962). Raggiunse una discreta popolarit\u00e0 nel suo esordio cinematografico con il film \"La notte del delitto\" (1963) con Richard Chamberlain. Nel 1964 si aggiudic\u00f2 il suo primo Golden Globe nella categoria \"Miss Golden Globe\".\nPrimi successi con \"La grande vallata\".\nIl vero successo televisivo arriv\u00f2 nel 1965 quando venne scelta tra i protagonisti del telefilm \"cult\" \"La grande vallata\", accanto a Barbara Stanwyck e Lee Majors, un misto tra western (molto diffuso nei telefilm di quel tempo), dramma e sentimento. Nella serie, che narra le vicende della famiglia Barkley, benestanti proprietari di un ranch, la Evans interpret\u00f2 la giovane Audra Barkley, figlia della Stanwyck, e apparve dal primo all'ultimo episodio per un totale di 112 puntate (4 stagioni), fino al 1969.\nIl successo mondiale con \"Dynasty\".\nConclusa \"La grande vallata\", la Evans non trov\u00f2 pi\u00f9 un ruolo cos\u00ec importante finch\u00e9 il produttore Aaron Spelling la volle come protagonista di uno dei serial che hanno fatto la storia della tv mondiale: \"Dynasty\". L'attrice interpret\u00f2 la dolce e buona Krystle Carrington, seconda moglie di Blake (John Forsythe) e rivale in amore della perfida Alexis (Joan Collins). Celebri e memorabili le furiose liti tra i due personaggi.\nIl grande successo valse all'attrice ben cinque candidature al Golden Globe, premio che vinse nel 1982 (a pari merito con Barbara Bel Geddes della serie rivale \"Dallas\"). Inoltre vinse cinque People's Choice Awards e ottenne la candidatura per un Emmy. Fu protagonista del serial dal 1981 al 1989, per 201 episodi (9 stagioni) e nel 1991 interpret\u00f2 ancora il ruolo nella miniserie conclusiva \"\". Seguitissima in tutto il mondo, la serie fu inizialmente trasmessa in Italia da Rete 4 per poi passare definitivamente su Canale 5. Si aggiudic\u00f2 anche quattro Telegatti nella categoria di miglior telefilm straniero, oltre a numerose copertine sui settimanali pi\u00f9 importanti.\nNel 1981 Linda Evans pos\u00f2 nuda per la rivista \"Playboy\".\nIl bacio con Rock Hudson.\nDurante la quarta stagione di \"Dynasty\" (1984-1985) il celebre attore hollywoodiano Rock Hudson fu scelto per interpretare il personaggio di Daniel Reece, che diventa l'amante di Krystle. All'epoca l'attore era malato di AIDS, ma il fatto non era ancora noto al pubblico. Per esigenze di copione Hudson e la Evans si dovettero baciare in una scena della soap. Quando la malattia dell'attore venne resa nota, la Evans fu sottoposta a diverse visite precauzionali, che tuttavia certificarono il suo ottimo stato di salute. Il caso divent\u00f2 presto uno degli argomenti pi\u00f9 dibattuti dai media di quel tempo, tanto che i due attori si ritrovarono su numerose copertine di giornali in tutto il mondo.\nAltri ruoli.\nTra gli altri lavori della Evans, da ricordare il film \"Tom Horn\" (1980), che la vide protagonista al fianco di Steve McQueen. Inoltre l'attrice interpret\u00f2 il ruolo di Rose nella miniserie tv \"Nord e Sud II\" (1986), ottenendo discreto successo. Concluso \"Dynasty\", tuttavia le sue apparizioni si diradarono. Il suo ultimo lavoro risale al 1997 nel film \"L'ultimo anello dell'inganno\", dopo il quale decise di limitare le sue apparizioni a qualche ospitata televisiva. Nel 2009 partecip\u00f2 al reality \"Hell's Kitchen\", conquistando la vittoria. Ha fatto parte anche della societ\u00e0 NXIVM, dove ha frequentato dei corsi di psicologia.\nRiconoscimenti.\nGolden Globe.\nVinti:\nNomination:\nEmmy Awards.\nNomination:\nPeople's Choice Awards.\nVinti:\nSoap Opera Digest Awards.\nVinti:\nNomination:\nDoppiatrici italiane.\nNelle versioni in italiano dei suoi film, Linda Evans \u00e8 stata doppiata da:"}
{"id": "2154719", "revid": "9595", "url": "https://it.wikipedia.org/wiki?curid=2154719", "title": "San Cassiano del Meschio", "text": ""}
{"id": "2154729", "revid": "110157", "url": "https://it.wikipedia.org/wiki?curid=2154729", "title": "Federazione cestistica delle Bahamas", "text": "La Federazione cestistica delle Bahamas \u00e8 l'ente che controlla e organizza la pallacanestro in Bahamas.\nLa federazione controlla inoltre la nazionale di pallacanestro delle Bahamas. Ha sede a Freeport e l'attuale presidente \u00e8 David Morley.\n\u00c8 affiliata alla FIBA dal 1962 e organizza il campionato di pallacanestro delle Bahamas."}
{"id": "2154730", "revid": "188323", "url": "https://it.wikipedia.org/wiki?curid=2154730", "title": "Yamaha DT 50 SM", "text": ""}
{"id": "2154731", "revid": "124123", "url": "https://it.wikipedia.org/wiki?curid=2154731", "title": "Constantin Pecqueur", "text": "Biografia.\nVenne chiamato dalla Commissione lussemburghese su \"l'organizzazione del lavoro\" dopo la rivoluzione di febbraio. Viene considerato il padre del socialismo francese dei collettivisti ed i suoi trattati pre-rivoluzionari sull'economia politica influenzano Karl Marx. \nQueste sue idee hanno da fatto molta strada, citiamo tra altri: lo sfruttamento delle ferrovie da parte dello Stato, lo sviluppo dei trasporti pubblici, e l'arbitraggio a mezzo di organismi internazionali. I suoi lavori hanno influenzato Karl Marx all'epoca della stesura del suo libro \"Il capitale\", nel quale Pecqueur \u00e8 citato spesso attraverso le sue pubblicazioni. "}
{"id": "2154733", "revid": "1272592", "url": "https://it.wikipedia.org/wiki?curid=2154733", "title": "Underground Symphony", "text": "La Underground Symphony \u00e8 un'etichetta discografica italiana, specializzata in produzioni del genere metal, attiva dal 1994.\nDeve la sua notoriet\u00e0 soprattutto al lancio di artisti come Sabaton, Labyrinth, Skylark, White Skull, Fabio Lione, Shadows of Steel, Olaf Thorsen, Wonderland.\nViene distribuita, fra gli altri dalla Audioglobe e vanta un ampio catalogo disponibile anche nei principali on-line store."}
{"id": "2154734", "revid": "110157", "url": "https://it.wikipedia.org/wiki?curid=2154734", "title": "Federazione cestistica di Barbados", "text": "La Federazione cestistica di Barbados \u00e8 l'ente che controlla e organizza la pallacanestro in Barbados.\nLa federazione controlla inoltre la nazionale di pallacanestro di Barbados. Ha sede a St. Michael e l'attuale presidente \u00e8 Terry Inniss.\n\u00c8 affiliata alla FIBA dal 1962 e organizza il campionato di pallacanestro di Barbados."}
{"id": "2154736", "revid": "486946", "url": "https://it.wikipedia.org/wiki?curid=2154736", "title": "Irpino", "text": ""}
{"id": "2154745", "revid": "363629", "url": "https://it.wikipedia.org/wiki?curid=2154745", "title": "Limbo (fotografia)", "text": "In fotografia si utilizza la parola limbo per indicare uno sfondo senza angoli davanti al quale piazzare il soggetto che, se correttamente illuminato, apparir\u00e0 come \"sospeso nel vuoto\".\nIl limbo pu\u00f2 essere di varie dimensioni, da pochi centimetri per fotografare piccoli soggetti (gioielli, apparecchiature elettroniche) fino a diversi metri per la fotografia di persone, animali, ma anche automobili.\nCome funziona il limbo.\nLa nostra percezione della posizione di un oggetto nello spazio \u00e8 data dall'analisi integrata di varie nozioni percettive e conoscitive. \nL'importanza dell'ombra.\nUno degli elementi fondamentali per la percezione della posizione di un oggetto nell'ambiente che lo circonda \u00e8 l'ombra che l'oggetto proietta. Uno dei primi elementi grafici utilizzati in tipografia \u00e8 stata infatti l'ombreggiatura che dava un primordiale senso di tridimensionalit\u00e0 a chi l'osservava.\nEliminando l'ombra \u00e8 possibile estrapolare completamente il soggetto dalle sue caratteristiche tipiche: posizione, dimensione e locazione.\nIl limbo serve quindi per aiutare il fotografo a eliminare l'ombra del soggetto."}
{"id": "2154747", "revid": "599013", "url": "https://it.wikipedia.org/wiki?curid=2154747", "title": "Alarma", "text": ""}
{"id": "2154748", "revid": "767487", "url": "https://it.wikipedia.org/wiki?curid=2154748", "title": "Bodrogkisfalud", "text": "Bodrogkisfalud \u00e8 un comune dell'Ungheria di 980 abitanti (dati 2001). \u00c8 situato nella provincia di Borsod-Aba\u00faj-Zempl\u00e9n."}
{"id": "2154754", "revid": "92369906", "url": "https://it.wikipedia.org/wiki?curid=2154754", "title": "Aprilia MX (motard)", "text": "Con la sigla MX la casa motociclistica Aprilia ha presentato e prodotto motociclette della categoria motard, la disciplina nata alla fine degli anni 90 in Francia, con motociclette esteticamente simili alle enduro ma con ruote e impianto frenante adattati all'uso su piste stradali.\nAprilia MX 50.\nL\"'Aprilia MX 50\" \u00e8 il ciclomotore Aprilia della serie e ricorda molto la sorella di maggiore cilindrata con le sue linee squadrate e un po' inusuali, \u00e8 stato prodotto dal 2002 al 2004, per essere sostituito definitivamente dal modello SX 50.\nQuesto modello rispetto alla RX 50, in questo caso non \u00e8 stato maggiorato come si fa sempre, mentre le ruote con annesse le coperture sono state opportunamente sostituite.\nQuesta moto \u00e8 stata sostituita dall'Aprilia SX 50, nel 2006.\nAprilia MX 125.\nL\"'Aprilia MX 125\" \u00e8 la versione di cilindrata maggiore ed \u00e8 stata prodotta dal 2004 al 2006.\nL\"'unica serie\" presentata nel 2004 riprendeva la colorazione della MXV 4.5 che partecipava al mondiale cross. Nel 2006 \u00e8 stata presentata una nuova colorazione che riprendeva i colori dell'SXV 4.5, mentre dal 2007 la moto non \u00e8 pi\u00f9 in produzione.\nQuesto modello \u00e8 basato sull'Aprilia RX 125 che era prodotta dal '83 al 2002, quindi rappresenta non solo una sorella del modello enduro, ma anche il suo proseguimento, come sorella dell'RX ha preso praticamente tutto, con la differenza che per questo nuovo modello si ha l'impianto frenante maggiorato, delle ruote pi\u00f9 piccole e le coperture lisce.\nQuesta moto \u00e8 stata sostituita dall'Aprilia SX 125, nel 2007."}
{"id": "2154755", "revid": "1543377", "url": "https://it.wikipedia.org/wiki?curid=2154755", "title": "Aprilia MX (motocross)", "text": "La MX \u00e8 una serie di motociclette da motocross costruite dall'Aprilia tra il 1976 e il 1985.\nAprilia MX 50.\nL\"'Aprilia MX 50\" \u00e8 il ciclomotore Aprilia della serie e ricorda molto le sorelle di maggiore cilindrata, il ciclomotore \u00e8 stato prodotto dal 1976 al 1982.\nEra molto semplice ed economico se raffrontato con le moto attuali, infatti il motore era un Minarelli raffreddato ad aria (le prime repliche per i privati hanno per\u00f2 il Sachs) e l'impianto frenante a tamburo, mentre l'aspetto era tipico di quei tempi, con un serbatoio ovale, con la sella molto imbottita e lunga.\nAprilia MX 125.\nLa \"MX 125\" \u00e8 la versione di cilindrata intermedia, usata a partire dal 1975 per i vari campionati, ed \u00e8 stata prodotta in serie dal 1977 al 1985.\nLa \"prima serie\", prodotta dal 1977 al 1980 era una moto molto semplice, senza alcun accorgimento delle moto moderne, pur se modificata pesantemente di anno in anno, infatti il motore (un Hiro) aveva un raffreddamento ad aria, ammortizzatore posteriore doublecross e freni a tamburo. Con la MX 125 Ivan Alborghetti \u00e8 campione italiano nel 1977 e 6\u00b0 nel Mondiale Cross 1978, mentre Corrado Maddii \u00e8 5\u00b0 nel Mondiale 1979, e il giapponese Torao Suzuki \u00e8 6\u00b0 nel Mondiale 1980.\nNel 1981 fu introdotto il raffreddamento a liquido, mentre nel 1982 si adott\u00f2 il monoammortizzatore posteriore e la livrea divenne bianca, realizzando cos\u00ec una delle pi\u00f9 affascinanti moto da cross di tutti i tempi, esteticamente parlando.\nNel 1983 arriv\u00f2 il motore Rotax , pi\u00f9 potente ma non molto apprezzato, ed i freni a doppia camma, poco funzionali tanto che l'anno successivo divennero a disco anteriore e classico tamburo post.\nil 1985 fu l'ultimo modello, la produzione cess\u00f2 dopo la realizzazione di pochi pezzi e la storia dell'Aprilia 125 MX si concluse.\nAprilia MX 250.\nLa \"MX 250\" \u00e8 la versione di cilindrata superiore ed \u00e8 stata usata a partire dal 1977 per i vari campionati e prodotta in serie dal 1980 al 1985. Con la MX 250 Alborghetti \u00e8 Campione d'Italia nel 1977, mentre Maddii vince il titolo nazionale nel 1981.\nLa \"prima serie\", prodotta dal 1980 al 1982 era una moto molto semplice, con il gruppo termico (di costruzione Hiro, come il 125) raffreddato ad aria, ammortizzatore posteriore doublecross e freni a tamburo. Questa moto ha accorgimenti leggermente differenti dalla versione 125 pi\u00f9 improntata per la potenza massima.\nNella \"seconda serie\", prodotta dal 1983 al 1985, la moto adotta soluzioni nuove, portando l'ammortizzatore singolo al posteriore e il motore Rotax raffreddato a liquido, aumentando la potenza del propulsore, inoltre si adotta un sistema frenante misto, con disco anteriore e tamburo al posteriore."}
{"id": "2154756", "revid": "188323", "url": "https://it.wikipedia.org/wiki?curid=2154756", "title": "Aprilia MX (supermotard)", "text": ""}
{"id": "2154757", "revid": "110157", "url": "https://it.wikipedia.org/wiki?curid=2154757", "title": "Bodrogolaszi", "text": "Bodrogolaszi \u00e8 un comune dell'Ungheria di 984 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2154758", "revid": "298229", "url": "https://it.wikipedia.org/wiki?curid=2154758", "title": "Federazione cestistica di Bermuda", "text": "La Federazione cestistica di Bermuda \u00e8 l'ente che controlla e organizza la pallacanestro a Bermuda.\nLa federazione controlla inoltre la nazionale di pallacanestro di Bermuda. Ha sede a Hamilton e l'attuale presidente \u00e8 Ryan Brunson.\n\u00c8 affiliata alla FIBA dal 1998 e organizza il campionato di pallacanestro di Bermuda."}
{"id": "2154762", "revid": "729019", "url": "https://it.wikipedia.org/wiki?curid=2154762", "title": "B\u00f3dvalenke", "text": "B\u00f3dvalenke \u00e8 un comune dell'Ungheria di 187 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2154763", "revid": "88740", "url": "https://it.wikipedia.org/wiki?curid=2154763", "title": "Linari", "text": ""}
{"id": "2154764", "revid": "767487", "url": "https://it.wikipedia.org/wiki?curid=2154764", "title": "Monkey Barz", "text": "Monkey Barz \u00e8 il primo album solista di Sean Price, membro del duo Heltah Skeltah e del collettivo Boot Camp Clik."}
{"id": "2154765", "revid": "767487", "url": "https://it.wikipedia.org/wiki?curid=2154765", "title": "B\u0151cs", "text": "B\u0151cs \u00e8 un comune dell'Ungheria di 2.734 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2154769", "revid": "184755", "url": "https://it.wikipedia.org/wiki?curid=2154769", "title": "V\u00e9tiver (profumo)", "text": "V\u00e9tiver \u00e8 un profumo, della casa Guerlain.\nStoria del prodotto.\n\"V\u00e9tiver\", realizzato da Jean Paul Guerlain nel 1956, fu uno dei profumi che maggiormente fecero la fortuna della maison Guerlain. Lanciato sul mercato nel 1959, Guerlain sfrutt\u00f2 per la prima volta nell'industria del profumo la graminacea selvatica vetiver, che in seguito sar\u00e0 alla base di molti altri profumi (\"V\u00e9tiver Babylone\" di Armani o \"V\u00e9tiver Bourbon\" di Miller Harris fra gli altri). La confezione di \"V\u00e9tiver\" si caratterizza per la linea semplice di una bottiglia in vetro levigato, che lascia vedere in trasparenza il colore verde del profumo.\nNegli anni, V\u00e9tiver \u00e8 diventata una linea di prodotti per uomo, che comprendono anche dopobarba, acqua di Colonia, deodoranti e gel per il corpo. \"Les Parisiennes: Vetiver pour Elle\" \u00e8 invece un profumo che la Guerlain ha prodotto come versione femminile del classico v\u00e9tiver, dotato di note floreali pi\u00f9 dolci e maggiormente indicate per le donne. Nel 2004 \u00e8 stato prodotto \"V\u00e9tiver Eau Glac\u00e9\u00e8\", variante del classico profumo, che mantiene quasi inalterata la piramide olfattiva e la confezione del prodotto. Esiste anche una variante chiamata \"V\u00e9tiver Extreme\"."}
{"id": "2154772", "revid": "111892", "url": "https://it.wikipedia.org/wiki?curid=2154772", "title": "Tempio del Divo Traiano e Plotina", "text": ""}
{"id": "2154773", "revid": "110157", "url": "https://it.wikipedia.org/wiki?curid=2154773", "title": "B\u00f3dvar\u00e1k\u00f3", "text": "B\u00f3dvar\u00e1k\u00f3 \u00e8 un comune dell'Ungheria di 146 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2154774", "revid": "1543377", "url": "https://it.wikipedia.org/wiki?curid=2154774", "title": "Demane e Demazana", "text": "Demane e Demazana \u00e8 una fiaba popolare Kaffir, quindi proveniente dall'attuale Sudafrica e da gran parte del sud dell'Africa.&lt;br&gt; Kaffir \u00e8 la parola con la quale vennero definiti gli abitanti indigeni del sud dell'Africa, dai primi europei giunti intorno alla fine del XVI secolo. Le trib\u00f9 rinominate in questo modo furono quelle Zulu, Xhosa, Tswana e Basotho.\nIl tema fondamentale della fiaba \u00e8 quello della parola d'ordine usata come strumento difensivo per proteggersi dall'essere cattivo, in questo caso un orco cannibale. La trama ricorda vagamente quella di H\u00e4nsel e Gretel.\nTrama.\nI protagonisti della fiaba sono due fratelli gemelli orfani, un maschio di nome Demane e una femmina di nome Demazana, che sono costretti a scappare di casa perch\u00e9 sono maltrattati dai parenti.&lt;br&gt;\nTrovano una grotta, fornita di due aperture, come rifugio. Demane si occupa durante il giorno della caccia. I guai arrivano quando i cannibali si accorgono del fumo uscente dalla grotta, causato dalla cottura della carne. Il cannibale cerca di entrare in tutti i modi all'interno della grotta, chiusa da una porta, ma per quanto si sforzi, la sua voce \u00e8 troppo differente da quella di Demane e quindi l'uscio non gli viene aperto, nonostante avesse carpito la parola d'ordine. Il cannibale non si arrende e chiede consiglio ai suoi amici che lo inducono a bruciarsi la gola per addolcirla un po'. Grazie a questo espediente il cannibale riesce a catturare Demazana, che per\u00f2 astutamente lascia cadere qualche frammento di cenere lungo il percorso e quindi viene raggiunta dal fratello, proprio mentre \u00e8 chiusa in un sacco in attesa di essere cucinata. Con un'astuzia Demane libera la sorella e infila nel sacco, uno sciame di api che aveva raccolto per il pranzo. Il cannibale aprendo il sacco firma la sua condanna mentre invece Demane e Demazana diventano padroni anche delle sue numerose propriet\u00e0."}
{"id": "2154779", "revid": "299827", "url": "https://it.wikipedia.org/wiki?curid=2154779", "title": "Lady, What's Tomorrow?", "text": ""}
{"id": "2154780", "revid": "767487", "url": "https://it.wikipedia.org/wiki?curid=2154780", "title": "B\u00f3dvaszilas", "text": "B\u00f3dvaszilas \u00e8 un comune dell'Ungheria di 1.202 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2154782", "revid": "363629", "url": "https://it.wikipedia.org/wiki?curid=2154782", "title": "\u00a1Alarma! (album)", "text": "\u00a1Alarma! \u00e8 un album del 1981 della band Daniel Amos, prodotto dalla Newpax Records.\nStoria.\n\"\u00a1Alarma!\" fu il primo di una serie di quattro chiamata \"The \u00a1Alarma! Chronicles\", ce include anche \"Doppelg\u00e4nger\", \"Vox Humana\" e \"Fearful Symmetry\". Nei tour che seguirono ogni lancio la band present\u00f2 un evento multimediale con video sincronizzati alla musica, cosa usuale per l'inizio degli anni ottanta. Questo album, cos\u00ec come gli altri tre delle Alarma! Chronicles, furono messi sul mercato come parte del set \u00a1Alarma! Chronicles Book nel 2000. Il Book Set includeva 3 CD, pi\u00f9 di 200 pagine di testi, foto, note, saggi, interviste ed altro.\nQuesto album fu classificato al 62\u00ba posto nel libro \"\" (Harvest House Publishers, 2001).\nL'etichetta discografica Alarma Records ha preso il suo nome proprio dall'album \u00a1Alarma!."}
{"id": "2154784", "revid": "810736", "url": "https://it.wikipedia.org/wiki?curid=2154784", "title": "Flaminica diale", "text": "La Flaminica diale era nell'antica Roma la moglie del flamine diale, il sacerdote preposto al culto di Giove e, in quanto tale, rivestiva un'importanza particolare dai riflessi pubblici di notevole rilievo.\nIl flamine diale, infatti, era circonfuso da grande sacralit\u00e0 in quanto quasi personificazione vivente di Giove, di cui celebrava i riti, e godeva di grandi onori, ma, proprio per la sua funzione, era sottoposto a molteplici limitazioni, divieti e obblighi, che in parte si estendevano alla propria moglie, la flaminica diale. \nSecondo Gellio, anche la flaminica diale doveva osservare divieti simili (\"eaedem ferme caerimoniae sunt flaminicae Dialis\"), pi\u00f9 altri suoi particolari (\"alias seorsum aiunt observitare\"): doveva portare una veste colorata (\"quod venenato operitur\"), doveva mettere un germoglio di albero \"felice\" nello scialle (\"et quod in rica surculum de arbore felici habet\"), non doveva salire pi\u00f9 di tre scalini se non si trattava di una scala \"greca\" cio\u00e8 coperta da entrambi i lati (\"et quod scalas, nisi quae Graecae appellantur, escendere ei plus tribus gradibus religiosum est atque etiam\"), quando partecipava alla processione degli Argei non si doveva ornare la testa, n\u00e9 pettinare i capelli (\"cum it ad Argeos, quod neque comit caput neque capillum depectit\")."}
{"id": "2154785", "revid": "188323", "url": "https://it.wikipedia.org/wiki?curid=2154785", "title": "Aprilia MX 50", "text": ""}
{"id": "2154787", "revid": "33689", "url": "https://it.wikipedia.org/wiki?curid=2154787", "title": "Cinematronics", "text": "Cinematronics \u00e8 stata un'azienda statunitense produttrice di videogiochi arcade; in particolare ha per prima prodotto titoli che utilizzano la grafica vettoriale, e ha introdotto i primi videogiochi su laserdisc.\nStoria.\nFondata nel 1975 da Jim Pearce, Dennis Parte e Gary Garrison a El Cajon, in California, ha prodotto i primi videogiochi l'anno successivo: un clone di \"PONG\" intitolato \"Flipper Ball\" e \"Embargo\", uno sparatutto. Tuttavia \u00e8 con \"Space Wars\", scritto da uno studente di nome Larry Rosenthal, che la Cinematronics ottiene un certo successo: ne verranno infatti prodotte circa 30.000 unit\u00e0, rendendolo uno dei titoli pi\u00f9 popolari del 1978. Rosenthal, che non si sentiva abbastanza considerato nell'azienda, prefer\u00ec andarsene per fondare la Vectorbeam, e produrre nuovi videogiochi utilizzando il sistema vettoriale creato alla Cinematronics: tuttavia, Pierce e Stroud fecero causa a Rosenthal, costringendolo a cedergli la tecnologia.\nNel 1982 ha prodotto anche videogiochi con grafica raster, come \"Naughty Boy\" e \"Zzyzzyxx\"; nel 1983 ha prodotto il celebre \"Dragon's Lair\".\nNel 1987 l'azienda \u00e8 stata acquisita dalla Tradewest, che l'ha rinominata Leland Corporation e ha continuato per un certo periodo la produzione di videogiochi, cambiando il marchio \"Leland Interactive Media\" nell'ultimo periodo, fino all'acquisizione di Tradewest da parte della WMS Industries nel 1994."}
{"id": "2154788", "revid": "729019", "url": "https://it.wikipedia.org/wiki?curid=2154788", "title": "Abbesses", "text": "Abbesses \u00e8 una stazione della Metropolitana di Parigi sulla linea 12, sita nel XVIII arrondissement di Parigi.\nLa stazione.\n\u00c8 la stazione pi\u00f9 profonda della Metropolitana di Parigi, con i suoi 36 metri al disotto del livello stradale. Due scale e due ascensori servono la stazione.\nOrigine del nome.\nLa stazione prende il nome da \"place des Abbesses\" che a sua volta ricorda l'\"abbaye des Dames-de-Montmartre\".\nStoria.\nLa stazione venne aperta il 31 ottobre 1912.\nL'edicola Guimard, che orna l'accesso alla stazione, era in origine posta presso la fermata H\u00f4tel de Ville, e venne posta ad Abbesses nel 1974. La sua presenza all'ingresso di una stazione costruita dalla \"Soci\u00e9t\u00e9 du chemin de fer \u00e9lectrique souterrain Nord-Sud de Paris\" costituisce un falso storico, in quanto tale compagnia non usava quel tipo di edicole nelle sue stazioni.\nArchitettura.\nLa stazione venne costruita dalla \"Soci\u00e9t\u00e9 du chemin de fer \u00e9lectrique souterrain Nord-Sud de Paris\" e (come tutte le stazioni realizzate da questa societ\u00e0) presentava una decorazione molto elaborata: il nome della stazione era dipinto su piastrelle di maiolica, i muri erano decorati con degli affreschi e sui timpani era stampigliata la direzione dei treni.\nNegli anni cinquanta, nell'intento di rinnovare l'aspetto della stazione, venne realizzata una ristrutturazione seguendo delle linee pi\u00f9 moderne.\nNel 2006-2007, la stazione \u00e8 stata nuovamente ristrutturata, riportando i marciapiedi allo stile originario."}
{"id": "2154800", "revid": "793215", "url": "https://it.wikipedia.org/wiki?curid=2154800", "title": "La Diva (Aretha Franklin)", "text": "La Diva \u00e8 un album della cantante soul statunitense Aretha Franklin, pubblicato nel 1979 dalla Atlantic Records."}
{"id": "2154804", "revid": "1869172", "url": "https://it.wikipedia.org/wiki?curid=2154804", "title": "Almighty Fire", "text": "Almighty Fire \u00e8 un album della cantante soul statunitense Aretha Franklin, pubblicato nel 1978 dalla Atlantic Records."}
{"id": "2154806", "revid": "287204", "url": "https://it.wikipedia.org/wiki?curid=2154806", "title": "Sierra de Perij\u00e0", "text": ""}
{"id": "2154807", "revid": "6923", "url": "https://it.wikipedia.org/wiki?curid=2154807", "title": "Mohammed Deif", "text": "Biografia.\nHa guadagnato la posizione di vertice nel braccio armato di Hamas dopo che Israele, nel mese di luglio del 2002, aveva ucciso Salah Shahada. Le indagini israeliane su di lui fanno ritenere che fosse un fabbricante di bombe e Israele lo ritiene personalmente responsabile della morte di decine di civili in attentati suicidi dal 1996.\nInsieme con Nidal Fathi Rabah Farhat e Adnan al-Ghul \u00e8 considerato uno dei progettisti dei razzi Qass\u0101m. \u00c8 rimasto sotto custodia palestinese dal maggio 2000 fino al mese di aprile 2001, quando \u00e8 stato liberato.\nIl 27 settembre 2002 \u00e8 stato bersaglio di un attacco israeliano, mirante a conseguire uno dei tanti \"omicidi mirati\". Nonostante i rapporti iniziali parlassero della sua morte, un funzionario israeliano ha ammesso invece che Deif \u00e8 riuscito a sopravvivere. \u00c8 scampato ad altri cinque tentativi di eliminazione israeliani, che gli hanno causato gravi handicap."}
{"id": "2154810", "revid": "6923", "url": "https://it.wikipedia.org/wiki?curid=2154810", "title": "Liliana Segre", "text": "Il 19 gennaio 2018 \u00e8 stata nominata senatrice a vita dal Presidente della repubblica Sergio Mattarella \u00abper avere illustrato la Patria con altissimi meriti nel campo sociale\u00bb.\nBiografia.\nInfanzia e adolescenza nei campi di concentramento.\nNata a Milano, in una famiglia di discendenza ebraica, visse col padre, Alberto Segre, e i nonni paterni, Giuseppe Segre (affetto dalla malattia di Parkinson) e Olga Loevvy. La madre, Lucia Foligno, mor\u00ec quando Liliana non aveva neanche compiuto un anno. Di famiglia laica, Liliana ebbe la consapevolezza del suo essere ebrea attraverso il dramma delle leggi razziali fasciste del 1938, in seguito alle quali venne espulsa dalla scuola che frequentava.\nDopo l'intensificazione della persecuzione degli ebrei italiani, suo padre la nascose presso degli amici, utilizzando documenti falsi. Il 10 dicembre 1943 prov\u00f2, assieme al padre e due cugini, a fuggire a Lugano, in Svizzera: i quattro furono per\u00f2 respinti dalle autorit\u00e0 del paese elvetico. Il giorno dopo, Liliana Segre venne arrestata a Selvetta di Viggi\u00f9, in provincia di Varese, all'et\u00e0 di tredici anni. Dopo sei giorni in carcere a Varese, fu trasferita a Como e poi a San Vittore a Milano, dove fu detenuta per quaranta giorni.\nIl 30 gennaio 1944 venne deportata dal binario 21 della stazione di Milano Centrale al campo di concentramento di Auschwitz-Birkenau, che raggiunse dopo sette giorni di viaggio. Venne subito separata dal padre, che non rivide mai pi\u00f9 e che poi mor\u00ec il 27 aprile 1944. Il 18 maggio 1944 anche i suoi nonni paterni furono arrestati a Inverigo (provincia di Como); dopo qualche settimana anche loro vennero deportati ad Auschwitz e uccisi nelle camere a gas il giorno dell'arrivo, il 30 giugno 1944.\nAlla selezione, Liliana ricevette il numero di matricola 75190, che le venne tatuato sull'avambraccio sinistro. Fu messa per circa un anno ai lavori forzati presso la fabbrica di munizioni Union, che apparteneva alla Siemens. Durante la sua prigionia sub\u00ec altre tre selezioni, in una delle quali perse un'amica che aveva incontrato nel campo. Alla fine di gennaio del 1945, dopo l'evacuazione del campo, affront\u00f2 la marcia della morte verso la Germania.\nVenne liberata il 1\u00ba maggio 1945 dal campo di Malchow, un sottocampo del campo di concentramento di Ravensbr\u00fcck che fu liberato dall'Armata Rossa. Dei 776 bambini italiani di et\u00e0 inferiore ai 14 anni che furono deportati ad Auschwitz, Liliana fu tra i 25 sopravvissuti.\nAl rientro nell'Italia liberata, visse inizialmente con gli zii e poi con i nonni materni, di origini marchigiane, unici superstiti della sua famiglia.\nMatrimonio e vita privata.\nNel 1948 conobbe a Pesaro, mentre era in vacanza al mare, Alfredo Belli Paci, cattolico, avvocato, anch'egli reduce dai campi di concentramento nazisti per essersi rifiutato di aderire alla Repubblica di Sal\u00f2. Lei fu colpita dalla somiglianza fisica e caratteriale di Alfredo, pi\u00f9 vecchio di Liliana, con il padre Alberto Segre.\nGi\u00e0 battezzata con rito cattolico prima delle leggi razziali fasciste, si sposarono con tale rito nel 1951 ed ebbero i due figli Alberto, Luciano e la figlia Federica.\nAlfredo Belli Paci, deceduto nel 2007, presidente di Unione Popolare Nazionale - \u00abCostituente per la Libert\u00e0\u00bb, antifascista conservatore, ader\u00ec in seguito alla lista del Movimento Sociale Italiano - Destra Nazionale, partito neofascista e nazionalista guidato dall'ex funzionario della RSI Giorgio Almirante, candidandosi per la Camera dei Deputati nelle elezioni politiche del 1979 in quanto anticomunista; ci\u00f2 caus\u00f2 un'incrinatura del matrimonio, che si ricuc\u00ec quando l'uomo abbandon\u00f2 la politica su richiesta di Liliana.\nLa testimonianza della prigionia.\nNel 1997 \u00e8 stata fra i testimoni del film-documentario \"Memoria\", presentato al Festival internazionale del cinema di Berlino. Nel 2004 era, con Goti Herskovits Bauer e Giuliana Fiorentino Tedeschi, una delle tre donne ex-deportate intervistate da Daniela Padoan nel volume \"Come una rana d'inverno. Conversazioni con tre donne sopravvissute ad Auschwitz\" (Bompiani, Milano). Nel 2005 la sua vicenda veniva ripercorsa con maggiori dettagli in un libro-intervista di Emanuela Zuccal\u00e0: \"Sopravvissuta ad Auschwitz. Liliana Segre fra le ultime testimoni della Shoah\" (Paoline Editoriale Libri, Milano).\nNel 2009 la sua voce fu inclusa nel progetto di raccolta dei \"racconti di chi \u00e8 sopravvissuto\", una ricerca condotta tra il 1995 e il 2008 da Marcello Pezzetti per conto del Centro di documentazione ebraica contemporanea, che ha portato alla raccolta delle testimonianze di quasi tutti i sopravvissuti italiani dai campi di concentramento in quegli anni ancora in vita. Nello stesso anno, partecip\u00f2 al film/documentario \"Binario 21\" di Moni Ovadia, diretto da Felice Cappa, che si ispirava al poema del poeta di origine russa Itzhak Katzenelson \"Il canto del popolo ebraico massacrato\". Il 27 novembre dello stesso anno l'Universit\u00e0 di Trieste le ha conferito la laurea honoris causa in giurisprudenza.\nIl 15 dicembre 2010 l'Universit\u00e0 degli Studi di Verona le ha conferito la laurea honoris causa in Scienze pedagogiche. Nel 2018 le viene conferito il titolo di \"Membro onorario del Corpo Accademico\" all'Universit\u00e0 degli Studi \"Gabriele d'Annunzio\" di Chieti. Nello stesso anno ha ricevuto il Premio Passaggi, assegnato da Passaggi Festival a personalit\u00e0 che si sono distinte per l'attivit\u00e0 di saggistica o per la loro figura morale.\nIl 26 ottobre 2020, in occasione della cerimonia d'inaugurazione dell'anno accademico 2020/21, l'Universit\u00e0 LUMSA le ha conferito la laurea magistrale honoris causa in Relazioni internazionali.\nPer molto tempo non ha voluto parlare pubblicamente della sua esperienza nei campi di sterminio. Come per molti bambini dell'Olocausto, il ritorno a casa e a una vita diversa rispetto alla precedente fu tutt'altro che semplice. Anche Liliana Segre ricorda di non aver trovato in quegli anni orecchie disposte ad ascoltarla.\nSu proposta di Gianni Peteani, dell'osservatorio astronomico di Trieste e di Grant Stokes, direttore del progetto LINEAR, l'Unione Astronomica Internazionale (IAU) ha dedicato a Liliana Segre l'asteroide 75190 Segreliliana, contraddistinto dallo stesso numero che le era stato tatuato sul braccio ad Auschwitz. Nel comunicarle la notizia nel novembre 2020, l'IAU ha voluto sottolineare l'impegno di testimonianza che ha contraddistinto la vita di Liliana Segre.\nSenatrice a vita.\nIl 19 gennaio 2018, anno in cui ricadeva l'80\u00ba anniversario delle leggi razziali fasciste, il presidente della Repubblica Sergio Mattarella, in base all'art. 59 della Costituzione, nominava Liliana Segre senatrice a vita \"per avere illustrato la Patria con altissimi meriti nel campo sociale\".\n\u00c8 la quarta donna ad assumere tale incarico, dopo Camilla Ravera (1982), Rita Levi-Montalcini (2001) ed Elena Cattaneo (2013).\nIl 5 giugno 2018, durante la discussione per il voto di fiducia al governo Conte I, \u00e8 intervenuta per la prima volta in Senato ricordando le leggi razziali e il suo ricordo di deportata, suscitando il plauso di tutto il Senato. Ha inoltre dichiarato la sua ferma intenzione di opporsi a qualunque legge discriminatoria contro i popoli nomadi e le minoranze e di astenersi dal dare la fiducia al nuovo governo.\nLa senatrice si \u00e8 inoltre opposta con fermezza all'abolizione del tema di ambito storico dall'esame di maturit\u00e0.\nUn anno pi\u00f9 tardi, il 10 settembre 2019, in occasione del voto di fiducia sul secondo esecutivo guidato da Giuseppe Conte decise di votare a favore suscitando le critiche del centro destra, soprattutto della Lega che ne critic\u00f2 aspramente l'intervento, dove tra le altre cose la senatrice afferm\u00f2:\nCome primo atto legislativo ha proposto l'istituzione di una Commissione parlamentare di indirizzo e controllo sui fenomeni di intolleranza, razzismo, antisemitismo e istigazione all'odio e alla violenza, proposta sostenuta tra gli altri dai colleghi senatori a vita Renzo Piano ed Elena Cattaneo. Il 30 ottobre 2019 il Senato della Repubblica, con i 151 voti favorevoli di Movimento 5 Stelle, Partito Democratico, Liberi e Uguali e Autonomie e le 98 astensioni di Lega, Forza Italia e Fratelli d'Italia, approva la mozione che prevede nello specifico tre articoli: il primo istituisce la commissione, il secondo ne specifica i compiti, il terzo riguarda il funzionamento stesso della commissione. Durante la discussione in Senato la senatrice intervenne affermando: \nIl 7 novembre 2019, a causa delle crescenti minacce e insulti che le sono rivolti via internet, il prefetto di Milano Renato Saccone, sentito il comitato provinciale per l'ordine pubblico e la sicurezza, le assegna una scorta.\nIl 10 dicembre dello stesso anno il comune di Milano, assieme all'Associazione Nazionale Comuni Italiani hanno organizzato una grande manifestazione per testimoniarle la vicinanza di piccoli, medi e grandi comuni. Parteciparono oltre 600 sindaci che marciarono insieme con lei fino a piazza della Scala dove venne donata la fascia tricolore alla senatrice a vita che intervenne dal palco dicendo:\nNel 2019 ha ricevuto il \"Premio Art. 3\", assegnatole \"per il coraggioso e quotidiano impegno a mantenere viva la memoria e i valori civili e morali che la nostra Carta costituzionale detta, in particolare con gli articoli 3, 8, 19\". Sempre nel 2019 ha ricevuto la \"Penna d'oro\" nell'ambito del Premio Ischia Internazionale di Giornalismo.\nIl 19 ottobre 2019 le viene conferito il riconoscimento \"Testimone del Tempo\" durante il Premio Acqui Storia, insieme al filosofo Stefano Zecchi e all'antropologo e geografo americano Jared Diamond.\nNel gennaio 2020, durante la trasmissione \"Che tempo che fa,\" ha sostenuto che in primavera avrebbe dovuto tenere il suo ultimo incontro pubblico, dopo 30 anni come attiva testimone della Shoah. L'evento, organizzato col contributo dell\u2019associazione \"Rondine Cittadella della Pace,\" si sarebbe dovuto tenere presso uno stadio di Arezzo. A causa dell\u2019emergenza epidemiologica di COVID-19 per\u00f2, l\u2019ultima testimonianza pubblica di Liliana Segre \u00e8 stata posticipata al giorno 9 ottobre 2020.\nIl 29 gennaio 2020, su invito del Presidente David Sassoli, \u00e8 intervenuta al Parlamento europeo, dove ha ricevuto un'ovazione dal pieno dell'assemblea.\nIl 18 febbraio 2020, in occasione dell'inaugurazione dell'anno accademico dell'Universit\u00e0 di Roma \"La Sapienza\" e alla presenza del Presidente della Repubblica Sergio Mattarella, le \u00e8 stato conferito un dottorato honoris causa in storia dell'Europa, dedicato dalla senatrice a suo padre Alberto, \"ucciso per la colpa di essere nato\".\nNel settembre dello stesso anno, a pochi giorni dal referendum costituzionale sul taglio del numero di parlamentari legato alla riforma avviata dal governo Conte I guidato dalla Lega assieme al Movimento 5 Stelle e concluso dal governo Conte II guidato dalla coalizione tra M5S e Partito Democratico la Segre annuncia il suo voto contrario.\nIl 9 ottobre 2020 pronuncia l'ultimo discorso pubblico, prima di ritirarsi a vita privata, presso la Cittadella della Pace di Rondine, in provincia di Arezzo.\nIl 19 gennaio 2021 decise di presentarsi in Senato per votare la fiducia al Governo Conte II. Il suo ingresso in aula fu accolto dagli applausi dei senatori che si alzarono in piedi, ma Vittorio Sgarbi durante il suo intervento critic\u00f2 la decisione di Liliana Segre di non astenersi. \u00c8 tornata in Senato il 14 aprile 2021 per votare la mozione di conferimento della cittadinanza italiana onoraria a Patrick Zaki.\nIl 2 febbraio 2021, l'Universit\u00e0 di Pisa ha conferito a Liliana Segre la laurea magistrale honoris causa in \"Scienze per la pace\".\nNel 2021 \u00e8 stata aspramente criticata ad una manifestazione di no vax a Bologna a causa del suo testimoniare come le restrizioni anti Covid prese dal governo Draghi non abbiano niente a che vedere con i tempi del nazifascismo, contraddicendo quindi il paragone denunciato dal movimento no vax.\nL'Osservatorio Antisemitismo.\nL'Osservatorio Antisemitismo che opera dal 1975 presso la Fondazione centro di documentazione ebraica contemporanea (CDEC) di Milano svolgendo \u00abuna costante azione di monitoraggio e studio del fenomeno antisemitismo in tutte le sue molteplici manifestazioni in Italia\u00bb, rileva che la senatrice Liliana Segre \u00e8 stata oggetto di pesanti insulti antisemiti da parte di un docente di storia in una universit\u00e0 del centro-sud che ha pubblicato anche diversi tweet neofascisti soffermandosi in polemiche antiebraiche. L'Osservatorio denota che \u00abdopo l\u2019intervento della senatrice a vita Liliana Segre in Senato a sostegno del Governo Conte II, quel docente ha twittato una serie di malevoli post cui sono seguiti decine di insulti contro Liliana Segre\u00bb.\nIn un articolo del 26 ottobre 2019 in cui si cita anche un rapporto dell'Osservatorio, \"La Repubblica\" ha parlato di \u00abduecento messaggi di odio al giorno\u00bb indirizzati alla senatrice Segre; la notizia \u00e8 stata rilanciata da altre testate nazionali, anche se, in seguito, vari giornali e siti di debunking hanno rilevato una contraddizione fra i dati riportati."}
{"id": "2154814", "revid": "275648", "url": "https://it.wikipedia.org/wiki?curid=2154814", "title": "Isle of Man Football League", "text": "Il Campionato mannese di calcio \u00e8 organizzato dalla IoMFA, la federazione calcistica dell'Isola di Man. Non fa parte del sistema calcistico inglese. I campionati non sono professionistici ma amatoriali.\nCampionati.\nPremier League.\nLa Premier League \u00e8 la massima divisione del campionato nazionale. \u00c8 sponsorizzata dalla Canada Life ed \u00e8 maggiormente nota come \"Canada Life Premier League\". Le ultime due squadre classificate al termine della stagione retrocedono in Division Two. Prima del 1951 era semplicemente chiamata \"Division One\".\nLe 13 squadre partecipanti alla Premier League 2020/21 sono:\nDivision Two.\nLa Division Two \u00e8 la seconda divisione del campionato nazionale. \u00c8 sponsorizzata dalla JCK ed \u00e8 comunemente chiamata \"JCK Division Two\". Le prime due squadre classificate al termine della stagione vengono promosse in Premier League.\nLe 13 squadre partecipanti alla Division Two 2020/21 sono: "}
{"id": "2154822", "revid": "1543377", "url": "https://it.wikipedia.org/wiki?curid=2154822", "title": "La parola d'ordine", "text": "La parola d'ordine \u00e8 una fiaba popolare Dahomey quindi geograficamente di provenienza dall'attuale Benin.&lt;br&gt;\nIl nome Dahomey era il nome di un antico regno Fon, che ebbe origine in Benin e che nel momento di massimo splendore, nel XVII secolo si allargava oltre gli attuali confini, coprendo larga parte dell'Africa Occidentale.\nIl tema fondamentale della fiaba \u00e8 quello della parola d'ordine usata come strumento difensivo per proteggersi dall'essere cattivo. La trama ricorda vagamente quella di Al\u00ec Bab\u00e0 e i quaranta ladroni.\nTrama.\nI protagonisti della fiaba sono un gruppo di sei ladri, che nascondono tutti i loro possedimenti all'interno di una montagna tutta d'oro e una famiglia composta da otto fratelli, dei quali i due pi\u00f9 giovani, Giovanni, uno spendaccione e Giuseppe, un risparmiatore, svolgono l'attivit\u00e0 di tagliaboschi.&lt;br&gt;\nUn giorno, i ladri, le loro ricchezze ed il loro segreto, un pisello utilizzato come talismano per aprire e chiudere la montagna, vengono scoperti da Giuseppe, che ne approfitta per svaligiarli e diventare ricco. &lt;br&gt;\nQuesta ondata di improvvisa agiatezza insospettisce il fratello Giovanni che si reca presso la nuova lussuosa casa di Giuseppe e lo intima a rivelargli il segreto del suo successo. Per\u00f2 Giovanni \u00e8 destinato, a causa della sua ignoranza, a cacciarsi nei guai e difatti viene ucciso dai ladri che vengono a conoscenza anche dei furti di Giuseppe.&lt;br&gt;\nI ladri cercano di uccidere Giuseppe grazie ad un'ingannevole incursione nella sua casa, per\u00f2 resteranno vittime di un incantesimo predisposto dall'abile tagliaboschi, il quale ricever\u00e0 in dono l'intero contenuto della montagna."}
{"id": "2154823", "revid": "1026152", "url": "https://it.wikipedia.org/wiki?curid=2154823", "title": "Place du Tertre", "text": "La Place du Tertre (letteralmente \"della collinetta\") \u00e8 una pittoresca piazza alberata ubicata nel XVIII arrondissement di Parigi, nel quartiere di Montmartre a pochi passi dalla \"\u00c9glise Saint-Pierre de Montmartre\" e della pi\u00f9 nota basilica del Sacro Cuore. Con quest'ultima ed il locale del Lapin Agile \u00e8 il simbolo stesso della collina parigina. Essa \u00e8 ubicata ad un'altezza di 130 metri rispetto al livello della citt\u00e0 di Parigi ed ha la caratteristica di essere il punto di ritrovo di pittori e caricaturisti che eseguono ritratti per i turisti, i quali frequentano numerosissimi la piazza, che ospit\u00f2 anche le case di Picasso e Utrillo. \u00c8 raggiungibile, oltre che attraverso la normale viabilit\u00e0 che collega il quartiere con il resto della citt\u00e0, anche attraverso la Rue du Calvaire, una delle caratteristiche scalinate che connotano Montmartre.&lt;br&gt;\nSu di essa si affaccia l'antico ristorante \"\u00c0 la M\u00e8re Catherine\" fondato nel 1793. Qui, secondo la tradizione, nacque il termine \"bistrot\". Si narra infatti che, nel 1814, dei cosacchi russi si fermarono in questo locale durante un soggiorno a Parigi. Essi, ordinando da bere, incitavano gli osti a fare presto, urlando cos\u00ec \"bystro!\" (in cirillico \"\u0431\u044b\u0441\u0442\u0440\u043e !\", che vuol dire appunto \"presto, veloci\"). Oggi per bistrot si intende dunque una trattoria, anche se l'origine del nome \u00e8 ancora controversa.\nVicino alla piazza si trova l'Espace Dal\u00ec, la pi\u00f9 grande collezione dedicata all'artista in Francia, con pi\u00f9 di trecento opere, tra sculture e disegni.\nTrasporti.\nVi si accede dalle stazioni Abbesses e Anvers e tramite la funicolare di Montmartre."}
{"id": "2154824", "revid": "21097926", "url": "https://it.wikipedia.org/wiki?curid=2154824", "title": "Castello normanno di Melfi", "text": ""}
{"id": "2154830", "revid": "371529", "url": "https://it.wikipedia.org/wiki?curid=2154830", "title": "Sweet Passion", "text": "Sweet Passion \u00e8 un album della cantante soul statunitense Aretha Franklin, pubblicato nel 1977 dalla Atlantic Records."}
{"id": "2154834", "revid": "1983214", "url": "https://it.wikipedia.org/wiki?curid=2154834", "title": "Wenden", "text": "Wenden (in tedesco \"Venedi\") pu\u00f2 riferirsi a:\n\u00c8 inoltre il cognome di:"}
{"id": "2154840", "revid": "80339", "url": "https://it.wikipedia.org/wiki?curid=2154840", "title": "Carpenzago", "text": "Carpenzago (\"Carpinsagh\" o \"Carpensagh\" in dialetto milanese) \u00e8 una frazione di Robecco sul Naviglio in provincia di Milano.\nStoria.\nLa frazione di Carpenzago, ha origini antichissime, ascrivibili con tutta probabilit\u00e0 all'epoca celtica. Notizie certe sul nome del borgo le abbiamo a partire dalla met\u00e0 del Trecento quando esso viene definito \"Garbenzago\".\nNotizie circa l'XI secolo, ci vengono fornite addirittura dall'insigne storico milanese Giorgio Giulini, il quale riferisce nella sua \"Storia di Milano\" che negli scritti del \u201cprivilegio\u201d del 1133 concesso da Papa Innocenzo II alla canonica di Mortara, figurava anche la chiesa di Santa Maria di Carpenzago (oggi demolita), compresa nell'arcidiocesi di Milano.\nDa quel momento, quindi, la chiesa entr\u00f2 nell'orbita dei Canonici Regolari della Chiesa di Santa Croce di Mortara, i quali rimasero in paese sino alla fine del XV secolo quando subentrarono a loro i monaci di Sant'Ambrogio ad Nemus, legati alla potente famiglia locale dei Pietrasanta e gi\u00e0 presenti a Casterno dove avevano fondato anche un monastero.\nNotizie pi\u00f9 precise circa la formazione dell'abitato, si hanno per\u00f2 solo a partire dalla topografia del Catasto teresiano del 1722, da cui si evince che il borgo era essenzialmente costituito da corti rurali, mantenendo questa struttura perlomeno sino a dopo la Seconda guerra mondiale.\nAd oggi la frazione, ad esclusione di una trattoria, non ha alcun servizio e non \u00e8 raggiunta da mezzi pubblici.\nEdifici notevoli.\nLe chiese.\nChiesa di Sant'Anna.\nLa chiesa di Sant'Anna, edificata alla fine degli anni '70 per sopperire alle esigenze spirituali del piccolo borgo di Carpenzago, and\u00f2 a sostituire la vecchia chiesa di Santa Maria che aveva origini antichissime (antecedente al Duecento) che era stata demolita proprio nella prima met\u00e0 del XIX secolo.\nLa struttura, di semplice fattura, si presenta con una navata unica decorata con finestre a bifore sui lati ed un tettuccio di tegole a protezione del portale d'ingresso, sovrastato da una vetrata a croce. La chiesetta dispone anche di un piccolo campanile al concerto di due campane.\nI mulini.\nMulino Pietrasanta.\nIl Mulino Pietrasanta \u00e8 uno dei pi\u00f9 antichi sul territorio dal momento che esso risulta attivo gi\u00e0 nel XV secolo quando era noto col nome di \"Molinetto dei Frati\" in quanto era posto alle dipendenze del monastero di Casterno. Col passaggio di gran parte dei beni ai nobili Pietrasanta, il nome venne mutato nell'attuale.\nIn esso inoltre si trovava un affresco raffigurante una Madonna col Bambino affiancata da San Sebastiano sotto il quale vi era la data dell'esecuzione \"1404\" e la firma dell'artista che lo esegu\u00ec, Giovanni Molinari. L'affresco, staccato dalla parete originaria, si pu\u00f2 oggi ammirare nella chiesa di Sant'Anna di Carpenzago."}
{"id": "2154848", "revid": "729019", "url": "https://it.wikipedia.org/wiki?curid=2154848", "title": "Austin A55 Cambridge", "text": "La A55 Cambridge \u00e8 un'autovettura prodotta, in due serie, dalla British Motor Corporation tra il 1957 ed il 1961 e commercializzata col marchio Austin. \u00c8 stata commercializzata anche con il nome Wolseley 15/60.\nPrima serie.\nLa prima serie della \"A55 Cambridge\", introdotta nel 1957, non era altro che un restyling della precedente A50 Cambridge. Le modifiche estetiche interessarono la parte posteriore (ridisegnata), la vetratura (ampliata) e, in misura minore, alcuni particolari del frontale (mascherina, fregi). Rispetto all'antenata possedeva delle ruote pi\u00f9 piccole (330\u00a0mm) che abbassavano la vettura. Per\u00f2 la rapportatura generale rimase la stessa perch\u00e9 fu cambiata la riduzione finale.\nNon c'erano particolari novit\u00e0, invece, per la meccanica, assai tradizionale: motore anteriore longitudinale con albero a camme laterale e distribuzione ad aste e bilancieri, trazione posteriore, trasmissione manuale a 4 rapporti (in opzione c'era anche un cambio automatico Borg-Warmer a 3 rapporti), freni a tamburo su tutte le ruote, avantreno a ruote indipendenti e retrotreno ad assale rigido.\nAnche la cilindrata (1489cm\u00b3) e la potenza (51cv) rimanevano quella delle ultime \"A50\".\nLa produzione termin\u00f2 nel 1959, quando venne introdotta la seconda serie.\nLa seconda serie.\nNel 1959 venne lanciata la \"A55 Cambridge MK2\", dotata di una carrozzeria totalmente nuova disegnata da Pininfarina.\nCon questa generazione la media Austin diceva addio alle forme \"gibbose\" degli anni cinquanta per abbracciare linee tese e pinne posteriori. Rispetto alla serie precedente fu aumentato lo spazio sia per i passeggeri anteriori che per quelli posteriori. Venne anche ingrandito il bagagliaio.\nDal punto di vista tecnico, salvo lo spostamento della leva del cambio tra i due sedili (prima era al volante) e l'adozione di un nuovo carburatore SU (che incrementava la potenza massima a 52cv) non c'erano novit\u00e0 particolari.\nOltre che in versione berlina la \"A55 Mk2\" era disponibile anche con carrozzeria station wagon (denominata \"Countryman\"). Entrambe le varianti erano poi disponibili in allestimento standard o \"De Luxe\".\nCon poche modifiche la \"A55 Mk2\" venne prodotta anche coi marchi Morris, Riley, Wolseley e MG.\nLa produzione.\nIn tutto sono state prodotte, tra prima e seconda serie, 359.325 Austin \"A55 Cambridge\".\nCollegamenti esterni.\n La Cambridge su Austinmemories"}
{"id": "2154849", "revid": "2088378", "url": "https://it.wikipedia.org/wiki?curid=2154849", "title": "Vita da strega", "text": "Vita da strega (\"Bewitched\") \u00e8 una sitcom statunitense per la televisione prodotta dalla Screen Gems tra il 1964 e il 1972.\nVenne trasmessa originariamente per otto stagioni dall'emittente ABC dal 17 settembre 1964 al 25 marzo 1972. Racconta di una strega che sposa un comune mortale e giura di condurre la vita di ogni tipica casalinga suburbana. Lo show ha goduto di grande popolarit\u00e0, finendo al secondo posto degli show pi\u00f9 seguiti in America durante la sua stagione d'esordio, rimanendo nella top ten nelle sue prime tre stagioni e mancando questo risultato con un undicesimo posto per le stagioni quattro e cinque. Lo spettacolo continua a essere visto in tutto il mondo in syndication e su supporti registrati.\nNel 2002 \"Vita da strega\" \u00e8 stata classificata al 50\u00ba posto nella classifica I migliori 50 spettacoli televisivi di tutti i tempi Nel 1997, la stessa rivista ha classificato l'episodio della seconda stagione \"Divided He Falls\" al 48\u00ba posto della loro lista dei 100 episodi pi\u00f9 grandi di tutti i tempi.\nTrama.\nUna bellissima strega di nome Samantha incontra e sposa un mortale di nome Darrin Stephens. Mentre Samantha asseconda il desiderio di Darrin di diventare una normale casalinga suburbana, la sua famiglia magica disapprova il matrimonio e spesso interferisce nella vita della coppia. Gli episodi iniziano spesso con Darrin che diventa vittima di un incantesimo, i cui effetti gli provocano guai con altri mortali come il suo capo, i clienti, i genitori e i vicini ma alla fine di ogni episodio tutto si risolve sempre nel migliore dei modi.\nPrecursori.\nSecondo Harpie's Bizarre, (un sito web basato sul \"witch magazine\" della serie) del creatore Sol Saks, l'ispirazione per questa serie fu il film \"Ho sposato una strega\" (1942), sviluppato dal romanzo incompiuto di Thorne Smith \"The Passionate Witch\", e sulla pi\u00e8ce teatrale di Broadway \"Bell, Book and Candle\" di John Van Druten, che \u00e8 stata adattata nel film \"Una strega in paradiso\" del 1958.\nIn \"Ho sposato una strega\", Wallace Wooley (Fredric March) \u00e8 un discendente di persone che hanno ucciso streghe nei processi alle streghe di Salem. Come vendetta, una strega (Veronica Lake) prepara una pozione d'amore per lui ma finisce per consumare lei stessa la pozione e innamorarsi del suo nemico. Suo padre \u00e8 contrario questa unione. Nel film \"Una strega in paradiso\", la strega moderna Gillian Holroyd (Kim Novak) usa un incantesimo d'amore su Shep Henderson (James Stewart) per avere una semplice scappatella con lui ma sinceramente si innamora dell'uomo.\nEntrambi i film erano propriet\u00e0 della Columbia Pictures, che possedeva anche la Screen Gems, la societ\u00e0 che produceva \"Vita da strega\".\nProduzione e trasmissione.\n\"Vita da strega\" \u00e8 stata creata da Sol Saks sotto il direttore esecutivo Harry Ackerman ed \u00e8 stata interpretata da Elizabeth Montgomery nel ruolo di Samantha Stephens; Dick York (1964-1969) nel ruolo di Darrin Stephens, suo marito; Agnes Moorehead come Endora, la madre di Samantha; David White nei panni di Larry Tate, il capo di Darrin; Irene Vernon (1964-1966) e successivamente Kasey Rogers (1966-1972) nel ruolo di Louise Tate, la moglie di Larry; Alice Pearce (1964-1966) nel ruolo di Gladys Kravitz; George Tobias (1964-1971) come suo marito Abner Kravitz; ed Erin Murphy (1966-1972) come Tabatha Stephens. Dick Sargent ha sostituito York nelle ultime tre stagioni (1969-1972). Nel 1966, Sandra Gould rilev\u00f2 la parte di Gladys Kravitz (1966-1971) quando mor\u00ec Alice Pearce. Il cast di attori ricorrenti comprendeva Maurice Evans nei panni di Maurice, il padre di Samantha; Marion Lorne nei panni di zia Clara, zia di Samantha (1964-1968); Alice Ghostley nei panni di Esmeralda, la baby sitter di Samantha (1969-1972); Paul Lynde nel ruolo di Arthur, lo zio di Samantha (1965-1971); Mabel Albertson nel ruolo della madre di Darrin, Phyllis Stephens (1964-1971); e Robert F. Simon e Roy Roberts che si alternarono nel ruolo di Frank Stephens, padre di Darrin (1964-1971).\nSol Saks, accreditato come il creatore dello show, ha scritto l'episodio pilota di \"Vita da strega\" anche se non venne coinvolto nello show dopo il pilot. Il creatore Saks, il produttore esecutivo Harry Ackerman e il regista William Asher hanno iniziato le prove per l'episodio pilota il 22 novembre 1963; la stessa data dell'assassinio di John F. Kennedy. Asher si sent\u00ec personalmente influenzato dall'evento perch\u00e9 egli conosceva Kennedy; aveva infatti prodotto la festa di compleanno televisiva del 1962 nella quale Marilyn Monroe cant\u00f2 \"Happy Birthday, Mr. President\". Ma lo spettacolo doveva andare avanti. L'episodio pilota riguardava \"la destabilizzazione occulta della vita conformista di un pubblicitario mobile verso l'alto\". Per quel primo episodio, \"Giuro: sono una strega\", l'attore Premio Oscar Jos\u00e9 Ferrer venne usato come narratore. Il produttore e sceneggiatore della prima stagione Danny Arnold ha impostato lo stile iniziale e il tono della serie e ha anche contribuito a sviluppare personaggi di supporto come Larry Tate e i Kravitz. Arnold, che ha scritto su \"Un equipaggio tutto matto\" e altri show, ha pensato \"Vita da strega\" essenzialmente come una commedia romantica su un matrimonio misto; i suoi episodi hanno ridotto al minimo l'elemento magico. Uno o due incantesimi guidavano la trama, ma Samantha spesso risolveva i problemi senza usare la magia. Molti degli episodi della prima stagione erano allegorici, usavano situazioni soprannaturali come metafore per i problemi che una giovane coppia avrebbe dovuto affrontare. Arnold afferm\u00f2 che i due temi principali della serie erano il conflitto tra una donna potente e un marito che non poteva occuparsi di quel potere, e la rabbia della madre di una sposa nel vedere sua figlia sposarsi contro il suo parere. Sebbene lo show sia stato un successo fin dall'inizio, finendo il suo primo anno al secondo posto degli show pi\u00f9 seguiti negli Stati Uniti, l'ABC voleva pi\u00f9 trame magiche e pi\u00f9 farsesche, causando battaglie tra Arnold e la rete.\nCon la sua prima stagione, \"Vita da strega\" \u00e8 stato lo show numero uno dell'American Broadcasting Company e la sitcom migliore tra tutte e tre le reti. Era secondo in classifica solo a \"Bonanza\". \"Vita da strega\" veniva trasmesso alle 9 di sera del gioved\u00ec, era preceduto da un'altra sitcom, \"Io e i miei tre figli\", ed era seguito dalla soap opera \"Peyton Place\". Arnold lasci\u00f2 lo show dopo la prima stagione, lasciando i doveri di produzione al suo amico Jerry Davis, che aveva gi\u00e0 prodotto alcuni degli episodi della prima stagione (anche se Arnold stava ancora supervisionando la sceneggiatura). La seconda stagione fu prodotta da Davis e con Bernard Slade come head writer, con incomprensioni e farse che divennero un elemento pi\u00f9 prevalente ma includevano ancora un numero di episodi pi\u00f9 bassi in cui l'elemento magico non era anteriore e centrale. Con la terza stagione e il passaggio al colore, Davis lasci\u00f2 lo show e fu sostituito come produttore da William Froug. Anche Slade se ne and\u00f2 dopo la seconda stagione. Secondo l'autobiografia di William Froug, William Asher (che aveva diretto molti episodi) voleva diventare produttore quando Jerry Davis se ne and\u00f2, ma la compagnia di produzione non era ancora pronta ad approvare l'idea. Froug, ex produttore di \"L'isola di Gilligan\" e dell'ultima stagione di \"Ai confini della realt\u00e0\", \u00e8 stato portato come compromesso. Per sua stessa ammissione, Froug non aveva molta familiarit\u00e0 con \"Vita da strega\" e si trov\u00f2 nella scomoda posizione di esserne il produttore ufficiale, anche se Asher stava prendendo la maggior parte delle decisioni creative. Dopo un anno, Froug ha lasciato lo show, e Asher ha preso il posto di produttore a tempo pieno della serie per il resto della sua corsa. Le prime due stagioni erano andate in onda gioved\u00ec alle 9:00, e l'orario venne spostato alle 8:30 poco dopo che era iniziata la terza stagione (1966-1967). Tuttavia, le valutazioni di \"Vita da strega\" rimasero alte e si collocarono tra i primi quindici show durante la stagione 1968-69. \u00c8 stato il settimo show di maggior successo nelle stagioni televisive '65\u2013'66 e '66\u2013'67. Allo stesso modo, fu il numero 11 per i due anni seguenti.\nA quel tempo, lo spettacolo aveva vinto tre Emmy Awards. William Asher ha vinto il Primetime Emmy Award per la miglior regia per una serie commedia nel 1966. Alice Pearce ha vinto postumo il Primetime Emmy Award per la miglior attrice non protagonista in una serie commedia per il ruolo di Gladys Kravitz e Marion Lorne ha vinto lo stesso premio postumo nel 1968 per il ruolo di zia Clara. I produttori si sono trovati di fronte a come affrontare la morte di entrambe queste attrici. Quando la Pearce mor\u00ec nella primavera del 1966, erano rimasti da girare solo alcuni episodi della seconda stagione. Mary Grace Canfield \u00e8 stata ingaggiata per interpretare la cognata di Gladys, Harriet Kravitz in quattro episodi. La comica Alice Ghostley \u00e8 stata contattata per assumere il ruolo di Gladys nella stagione successiva, ma ha rifiutato il ruolo. Invece, Sandra Gould venne assunta. Marion Lorne non \u00e8 stata sostituita e il personaggio di Zia Clara non \u00e8 pi\u00f9 comparso dopo la quarta stagione (anche se \u00e8 stata citata in alcuni episodi all'inizio della quinta stagione). Al suo posto, a partire dal sesto anno dello show, la Ghostley \u00e8 stata chiamata a interpretare il personaggio di Esmeralda, una strega gentile ma timida e inetta. In un altro notevole cambiamento di casting, Louise Tate, interpretata da Irene Vernon durante le prime due stagioni, \u00e8 stata in seguito interpretata da Kasey Rogers.\nLa quinta stagione di \"Vita da strega\" (1968-1969) si \u00e8 rivelata uno spartiacque per la serie in particolare con la morte di Marion Lorne e le frequenti assenze di Dick York in molti episodi. York soffriva di problemi alla schiena ricorrenti, conseguenza di un incidente durante le riprese di \"Cordura\" (1959). Di conseguenza, molti episodi hanno visto come protagoniste le sole Samantha e Tabatha con il personaggio di Darrin fuori citt\u00e0 per lavoro. Fu durante questo periodo che Serena (l'identica cugina di Samantha, interpretata dalla stessa Montgomery) venne usata pi\u00f9 frequentemente. Le riprese di scene che coinvolgono sia Samantha sia Serena sono state realizzate usando Melody McCord, la controfigura della Montgomery. Nel gennaio 1969, durante le riprese dell'episodio \"Scacco al mulo\", York svenne sul set televisivo per via dell'aggravarsi della sua disabilit\u00e0 e per la sua assuefazione ai farmaci antidolorifici che assumeva. Subito ricoverato in ospedale, dopo una lunga conversazione con il produttore-regista William Asher, York decise di abbandonare la serie. Pi\u00f9 o meno in quello stesso periodo, Montgomery e Asher annunciarono che stavano aspettando un altro bambino e fu deciso che anche Samantha e Darrin avrebbero avuto un altro figlio nell'autunno di quell'anno. Sullo schermo, Samantha dice a Darrin al telefono la notizia della sua seconda gravidanza. Quello stesso mese, Dick Sargent venne scelto per interpretare Darrin a partire dalla sesta stagione.\nA partire dai titoli di coda della sesta stagione (1969-1970), oltre alla sostituzione di York da parte di Sargent, il nome di Elizabeth Montgomery viene inserito prima ancora del titolo della serie e anche il nome di David White viene finalmente accreditato nella sigla, dopo quello di Agnes Moorehead. Nel corso di quell'anno, lo show sub\u00ec un calo significativo di ascolti, passando dall'11\u00ba al 24\u00ba posto. A met\u00e0 del 1970, il set della casa degli Stephens fu ricostruito a causa di un incendio. A giugno, il cast e la troupe si recarono a Salem, Magnolia e Gloucester, in Massachusetts, per filmare un arco narrativo in otto parti in cui Samantha, Darrin ed Endora si recano a Salem per la centenaria Convocazione delle streghe. Queste riprese hanno segnato le uniche volte in cui lo show venne filmato lontano dai suoi set di studio di Hollywood. La settima stagione \u00e8 stata rappresentata per la prima volta con gli otto episodi cosiddetti della \"Salem Saga\". Il 15 giugno 2005, TV Land ha presentato una statua di Samantha a Salem per celebrare il 40\u00ba anniversario dello spettacolo. All'epoca c'erano solo tre attori sopravvissuti dello show, Bernard Fox (Dr. Bombay), Erin Murphy (Tabatha) e Kasey Rogers (Louise Tate), oltre al produttore/regista William Asher.\nQuesti episodi on-location contribuirono a far abbassare le valutazioni dello show, ma dopo gli episodi di Salem il pubblico \u00e8 nuovamente diminuito. Gli script di vecchi episodi sono stati riciclati frequentemente. Le valutazioni dell'anno per \"Vita da strega\" erano diminuite e lo show non era nemmeno nella lista dei primi trenta programmi. La ABC ha spostato l'ora di trasmissione di \"Vita da strega\" dal gioved\u00ec alle 20:30 al mercoled\u00ec alle 20:00 all'inizio dell'ottava stagione. Il cambio di orario non ha aiutato le valutazioni in quanto lo show si \u00e8 ritrovato a doversi scontrare con il popolare \"The Carol Burnett Show\" della CBS. In questa stagione sono stati usati meno personaggi ricorrenti, con i Kravitz, i genitori di Darrin e lo zio Arthur che non apparvero affatto. Le riprese si conclusero nel dicembre 1971 e nel gennaio 1972 lo show venne spostato al sabato sera alle 20:00, scontrandosi con lo show numero uno della televisione, \"Arcibaldo\", perdendo e terminando al 72\u00ba posto.\nCancellazione e conseguenze.\nNonostante il basso gradimento, \"Vita da strega\" aveva ancora un contratto per altre due stagioni sulla ABC. La rete era disposta a onorare quel contratto rinnovando la sitcom per una nona stagione. Tuttavia, a quel tempo, la Montgomery si era stancata della serie e voleva passare ad altri ruoli. Inoltre, lei e suo marito William Asher si erano separati e avrebbero divorziato nel 1974.\nCome consolazione, Asher ha lanciato un'idea alla ABC per una sitcom interpretata da Paul Lynde. Il concetto era basato sulla play \"Howie\", su un avvocato (interpretato da Lynde) la cui figlia sposa un fannullone di nome Howard, o \"Howie\". Il personaggio di Lynde lo disprezza, poich\u00e9 non \u00e8 interessato a guadagnare denaro o attivit\u00e0 tradizionali. \"Howie\" fu sviluppato per la CBS nel 1962, in sostituzione di \"The Dick Van Dyke Show\", ma quando quella serie fu salvata dalla cancellazione, i piani per Howie furono scartati. Nel creare una serie per Paul Lynde, Asher ha deciso di far risorgere il concetto di Howie per ABC e Screen Gems in sostituzione di \"Vita da strega\" l'anno successivo. Asher ha progettato il \"The Paul Lynde Show\" come la controparte della ABC di \"All In the Family\" della CBS; tuttavia, lo show mancava delle questioni controverse e di attualit\u00e0 sollevate da quella serie, a causa delle continue restrizioni della ABC sulle questioni sociali all'epoca. Ci\u00f2 nonostante la riscrittura di Lynde del dialogo dello show nel tentativo di rendere la serie pi\u00f9 vivace e comica. Quando il \"The Paul Lynde Show\" ha debuttato su ABC nell'autunno del 1972, ha ereditato la fascia oraria che occupa \"Vita da strega\" durante la stagione precedente, il mercoled\u00ec sera, di fronte alla prima met\u00e0 del successo della Top 30 \"The Carol Burnett Show\" su CBS e alla Top 20 di Adam-12 su NBC. Di conseguenza, la serie ha ottenuto voti bassi e \"The Paul Lynde Show\" \u00e8 stato cancellato dopo una sola stagione (26 episodi).\nPer aiutare a rispettare il contratto della rete con \"Vita da strega\", Asher e Harry Ackerman hanno creato un'altra sitcom della ABC per la stagione 1972-1973 dal titolo \"Temperatures Rising\" con James Whitmore e Cleavon Little, che, nel suo primo anno, non era solo in difficolt\u00e0 con il suo formato ma anche con le valutazioni. A met\u00e0 stagione, Asher \u00e8 stato sostituito come produttore da Bruce Johnson e Duke Vincent. Nonostante le sfide, la serie ha concluso il suo primo anno al 29\u00ba posto delle serie pi\u00f9 seguite ed \u00e8 stata rinnovata per la stagione 1973-1974. Tuttavia, per migliorare le valutazioni, la ABC ha voluto apportare alcune modifiche. Quando \"The New Temperatures Rising Show\" debutt\u00f2 nel settembre 1973, Whitmore fu sostituito da Paul Lynde e l'enfasi sulla commedia nera nello show divenne pi\u00f9 importante. Di conseguenza, i rating per la serie sono scesi ben al di sotto dei livelli della stagione precedente. L'ultimo dei tredici episodi \u00e8 andato in onda l'8 gennaio 1974. Il seguente marted\u00ec, 15 gennaio, la ABC ha trasmesso \"Happy Days\" al suo posto.\nQuando il capo programmatore di Screen Gems, John Mitchell e il programmatore capo della ABC Barry Diller, hanno notato che \"The New Temperatures Rising Show\" stava fallendo, hanno contattato William Asher e gli hanno chiesto di tornare indietro e salvare la serie. Di conseguenza, lo spettacolo \u00e8 stato resuscitato il 18 luglio 1974 dopo una pausa di sei mesi con il suo titolo originale \"Temperatures Rising\". Nel cast a Lynde e Little si \u00e8 aggiunta l'interprete di \"Vita da strega\" Alice Ghostley. Nonostante i cambiamenti nel cast e nel formato, il tentativo di resuscitare la serie non ha avuto successo e l'ABC l'ha definitivamente cancellato. L'ultimo episodio di \"Temperatures Rising\" and\u00f2 in onda il 29 agosto 1974, che pose fine al contratto originale di William Asher con \"Vita da strega\" e con la ABC.\nSet e location.\nLa casa usata come set per \"Vita da strega\" era una vera casa a Santa Monica (al numero 267 della 18th Street), precedentemente usata come set per i film \"I cavalloni\" (1959) e \"Gidget a Roma\" (1963). Nel 1964 la casa \u00e8 stata adattata per diventare il set permanente di \"Vita da strega\". Successivamente lo stesso set, quasi sostanzialmente inalterato, pu\u00f2 essere visto nel film \"Jerryssimo!\" (1969) di Jerry Lewis. Il set \u00e8 stato anche utilizzato pi\u00f9 volte nelle serie televisive \"Gidget\" e \"Strega per amore\", cos\u00ec come nel film televisivo \"La canzone di Brian\" (1971).\nIl set \u00e8 stato anche usato, come ambientazione per una sequenza di tag di apertura, per l'episodio finale della prima stagione di un'altra serie di propriet\u00e0 della Screen Gems, \"I Monkees\" e in un episodio di \"The Fantastic Journey\". La casa \u00e8 stata la casa del dottor Bellows di \"Strega per amore\", ed \u00e8 stata vista in un episodio di \"Quell'uragano di pap\u00e0\". La casa degli Stephens \u00e8 stata anche mostrata in uno spot natalizio di Fruit of the Loom ed \u00e8 stata usata come casa d'infanzia di Clark Griswold in \"Un Natale esplosivo\".\nAll'esterno dello studio della Columbia, la casa dei Kravitz era in fondo alla strada dall'esterno della casa degli Stephens. Entrambe le porte esterne delle case si aprivano su un ingresso non completato di diciotto metri per quindici piedi, mentre gli interni venivano girati in stadi sonori da studio altrove. Dal 1964 al 1966 la casa dei Kravitz era la stessa usata per il \"The Donna Reed Show\", a partire dagli episodi a colori della terza stagione del 1966, i set della casa Kravitz erano gli stessi di quelli che (anni dopo) avrebbero caratterizzato la casa de \"La famiglia Partridge\". La produzione e le riprese di \"Vita da strega\" avevano luogo a Los Angeles e, sebbene sia indicata che l'ambientazione della serie sia New York, diversi episodi presentano viste esterne grandangolari del quartiere di Stephens che mostrano un paesaggio californiano con montagne in lontananza. Un altro esempio di continuit\u00e0 discutibile per quanto riguarda la posizione pu\u00f2 essere visto nel sesto episodio della stagione 6, quando i genitori di Darrin tornano a casa dopo aver visitato il nuovo bambino e si vedono diverse grandi palme lungo la strada.\nContesto culturale.\nNel febbraio del 1964, la femminista Betty Friedan scrisse il saggio in due parti \"Television and the Feminine Mystique\" per \"TV Guide\", in cui criticava il modo in cui le donne venivano ritratte in televisione. Ha riassunto la loro descrizione come casalinghe stupide, poco attraenti e insicure. Il loro tempo era diviso tra sognare l'amore e tramare vendetta sui loro mariti. Samantha non \u00e8 stata raffigurata in questo modo ed Endora ha usato parole simili a Friedan per criticare la noiosa e faticosa vita di famiglia. Altri hanno analizzato il modo in cui la serie \"recita [e] sovverte [e] un ricco bagaglio di stereotipi culturali e allusioni\" riguardanti le streghe, i ruoli di genere, la pubblicit\u00e0 e il consumismo.\nNell'episodio \"Da Mario\" (27 maggio 1965), Samantha ed Endora cooperano nell'uso della loro stregoneria per difendere e promuovere un ristorante italiano di qualit\u00e0. Si dilettano in un ruolo attivo e aggressivo nello spazio pubblico, aprendo nuovi orizzonti nella rappresentazione delle donne in televisione.\nRicezione.\nWalter Metz attribuisce il successo della serie alla sua scrittura scattante, al fascino di Elizabeth Montgomery e al talento del suo grande cast di supporto. Lo spettacolo ha anche fatto uso di tecniche cinematografiche rispettate per i suoi effetti speciali. La colonna sonora era unica, in particolare per quanto riguardava il suono sintetizzato delle contrazioni del naso.\nI primi episodi erano caratterizzati da una voce narrante che eseguiva \"analisi sociologiche comiche\" del ruolo di una strega nei sobborghi borghesi. Lo stile ricordava film di Hollywood come \"La bionda esplosiva\" (1957). In un'intervista audio del 1991 con lo storico del cinema Ronald Haver, Elizabeth Montgomery rivel\u00f2 che suo padre Robert Montgomery era stato inizialmente contattato per narrare questi episodi, ma rifiut\u00f2. Invece, la narrazione \u00e8 stata fatta dall'attore premio Oscar Jos\u00e9 Ferrer, che non venne neppure accreditato\nSpin-off, crossover e remake.\n\"I Flintstones\".\nL'episodio \"Il ritorno alla natura\" del 1965 de \"I Flintstones\" vede la partecipazione di Dick York ed Elizabeth Montgomery nei panni di Darrin e Samantha Stephens, che si sono appena trasferiti nel quartiere. Questo crossover \u00e8 stato facilitato da entrambe le serie trasmesse sulla ABC.\n\"Tabitha and Adam and the Clown Family\".\nUn cartone animato realizzato nel 1972 dalla Hanna-Barbera Productions per il \"The ABC Saturday Superstar Movie\", questo ha caratterizzato le versioni adolescenti di Tabitha e Adam in visita dalla loro zia e dalla sua famiglia che viaggiano con un circo.\n\"Tabitha\".\nNel 1977, uno spin-off di breve durata intitolato \"Tabitha\" and\u00f2 in onda sulla ABC. Lisa Hartman ha interpretato Tabitha, ora un'adulta che lavora con suo fratello Adam alla stazione televisiva KXLA. C'erano diverse differenze di continuit\u00e0 con la serie originale. Adam e Tabitha erano entrambi invecchiati molto pi\u00f9 dei cinque anni intercorsi tra le due serie, inoltre Adam era diventato il fratello maggiore di Tabitha, piuttosto che il suo fratello minore, come lo era in \"Vita da strega\". Il personaggio di zia Minerva (Karen Morrow) dice di essere stata vicina a Tabitha fin dall'infanzia, sebbene non sia mai stata menzionata una volta nella serie originale. I genitori di Tabitha sono menzionati nella serie ma non appaiono mai. Tuttavia Bernard Fox, Sandra Gould, George Tobias e Dick Wilson hanno ripreso il loro ruolo di Dr. Bombay, Gladys Kravitz, Abner Kravitz e dei \"vari ubriachi\".\n\"Strega per amore\".\nLa serie ha ispirato lo show rivale \"Strega per amore\" (1965-1970).\nFilm.\n\"Vita da strega\" ha ispirato un film del 2005 con Nicole Kidman e Will Ferrell. Il film, che parte dal tono orientato alla famiglia dello show, non \u00e8 un remake ma una re-immaginazione della sitcom, con l'azione incentrata sull'arrogante, fallito attore hollywoodiano Jack Wyatt (Ferrell) a cui viene offerto un ritorno in carriera interpretando Darrin in un remake di \"Vita da strega\". Il ruolo \u00e8 subordinato al fatto che lui trovi la donna perfetta per interpretare Samantha. Sceglie una sconosciuta di nome Isabel Bigelow (Kidman), che \u00e8 una vera strega. Il film \u00e8 stato scritto, diretto e prodotto da Nora Ephron, ed \u00e8 stato malamente accolto dalla maggior parte dei critici ed \u00e8 stato una delusione finanziaria. Ha guadagnato $ 22 milioni in meno rispetto al costo di produzione nazionale. Tuttavia ha guadagnato altri $ 68 milioni a livello internazionale. Il \"New York Times\" ha definito il film \"un disastro assoluto.\"\nAdattamenti a fumetti.\nLa Dell Comics ha adattato la serie in una serie di fumetti nel 1964, disegnati da Henry Scarpelli.\nNel 1966, la serie venne adattata sotto forma di striscia in \"Lady Penelope\", a partire dal numero 12 e fino alla fine del fumetto nel 1969.\nReboot proposti.\nNell'agosto del 2011 \u00e8 stato riferito che la CBS ha ordinato una sceneggiatura scritta da Marc Lawrence per una serie reboot di \"Vita da strega\".\nIl 22 ottobre 2014, la Sony Pictures Television ha annunciato di aver venduto un pilota di \"Bewitched\" alla NBC come possibile ingresso per la stagione televisiva statunitense 2015-2016. Questo show si sarebbe concentrato sulla figlia di Tabitha, Daphne, una donna single che, pur avendo poteri magici come sua madre, sua nonna e la sua bisnonna, \u00e8 determinata a non usarli per trovare un'anima gemella. La nuova versione della serie proposta, scritta da Abby Kohn e Marc Silverstein, era stata sul radar di diverse reti importanti, tra cui ABC, dopo che la Sony aveva iniziato a fare acquisti del progetto alle parti interessate.\nIl 23 agosto 2018, la ABC ha annunciato di aver acquistato un episodio pilota per a single camera \"Bewitched\" remake da Kenya Barris, creatore di \"Black-ish\". Questo \u00e8 l'ultimo nuovo progetto di Barris per la rete prima che entri in vigore il suo contratto esclusivo con Netflix.\nPersonaggi.\nProtagonisti\nPersonaggi secondari\nVersioni italiane.\nLa serie arriv\u00f2 in Italia per la prima volta nel 1967 con il titolo \"L'adorabile strega\". Quest'acquisto della Rai riguardava solo alcuni episodi delle prime due stagioni. Ne fu approntato il doppiaggio (presumibilmente a opera della CDC), ma questa prima versione italiana si pot\u00e9 ascoltare soltanto in quell'occasione e mai pi\u00f9. Nel 1979, la serie fu acquistata interamente da TMC che procedette a un nuovo doppiaggio a cura della CVD. Anche TMC fece l'errore di scegliere quali episodi doppiare nelle prime due stagioni, mentre le puntate successive furono doppiate nella loro interezza. Il doppiaggio di TMC \u00e8 l'unico ora disponibile su qualsiasi rete televisiva e in DVD. Per gli episodi non doppiati da TMC, l'edizione in DVD usa l'audio originale con sottotitoli in italiano. In realt\u00e0 il DVD presenta in originale con sottotitoli anche alcune puntate doppiate da Tele Montecarlo e che regolarmente vengono trasmesse tutt'oggi in televisione. Durante Gli Anni 2000, la serie \u00e8 stata replicata per svariati anni anche sulle reti Mediaset e nel 2019 viene replicata per l'ennesima volta sul canale del digitale terrestre Paramount Channel, appartenente al gruppo Viacom.\nCome molte altre serie televisive dello stesso periodo, anche questa conteneva nella versione originale le risate registrate. Nel doppiaggio italiano di queste risate non vi \u00e8 traccia, tranne che in qualche piccola scena in alcuni episodi dove le risate si sentono per 2-3 secondi come ad esempio in \"Scacco al mulo\", \"Samantha al pianoforte\" o \"Samantha \u00e8 ammalata\". Nel doppiaggio francese Darrin viene chiamato Jean Pierre."}
{"id": "2154851", "revid": "339392", "url": "https://it.wikipedia.org/wiki?curid=2154851", "title": "Gli amici cercafamiglia", "text": ""}
{"id": "2154852", "revid": "253269", "url": "https://it.wikipedia.org/wiki?curid=2154852", "title": "Bernie Hamilton", "text": "Biografia.\nFratello del batterista jazz Chico Hamilton, entr\u00f2 nel cinema nel 1950 ottenendo un primo ruolo importante nel film \"Il diavolo alle 4\" (1961), quindi nel 1964 si mise in evidenza come coprotagonista in un film sul tema del matrimonio inter-razziale: \"La dura legge\".\nIl ruolo che lo rese pi\u00f9 popolare fu quello dello scontroso capitano di polizia Harold Dobey nella serie televisiva \"Starsky &amp; Hutch\".\nEra proprietario di un night-club/galleria d'arte sul Sunset Boulevard e anche produttore di musica Rhythm and blues e gospel."}
{"id": "2154857", "revid": "486946", "url": "https://it.wikipedia.org/wiki?curid=2154857", "title": "L'Isola del corallo", "text": ""}
{"id": "2154858", "revid": "250348", "url": "https://it.wikipedia.org/wiki?curid=2154858", "title": "Andy Egli", "text": "Carriera.\nClub.\nHa vinto 5 volte il Campionato e 4 volte la Coppa Nazionale Svizzera.\nNazionale.\nVenne inserito, nel 1994, nella lista dei convocati ai Mondiali negli Stati Uniti."}
{"id": "2154859", "revid": "123188045", "url": "https://it.wikipedia.org/wiki?curid=2154859", "title": "\u00a1Alarma! (rivista)", "text": "\u00a1Alarma! \u00e8 stata una rivista messicana di attualit\u00e0 specializzata in rappresentazione grafica di incidenti stradali, omicidi, ecc., oltre che immagini di donne vestite in modo succinto.\nLa rivista fu pubblicata per la prima volta il 17 aprile 1963 e il successo gener\u00f2 numerosi rivali (come \"Alarde!\", \"Enlace!\" e \"Poli\u00e9ster\"). Fu censurata fra il 1986 ed il 1991, periodo in cui non venne pubblicata, prima di tornare con il nome \"El nuevo Alarma!\". La rivista, durante la sua pubblicazione, ha dichiarato una tiratura di 15\u00a0milioni di copie. La sua pubblicazione viene cessata nell'inizio del 2014, dopo la morte per un infarto fulminante del suo fondatore: Miguel \u00c1ngel Rodr\u00edguez."}
{"id": "2154862", "revid": "1318658", "url": "https://it.wikipedia.org/wiki?curid=2154862", "title": "Saint-Georges (metropolitana di Parigi)", "text": "Saint-Georges \u00e8 una stazione della Metropolitana di Parigi sulla linea 12, sita nel IX \"arrondissement\" di Parigi.\nLa stazione.\nLa stazione venne aperta nel 1911 e prese il suo nome da \"rue Saint-Georges\".\nEssa \u00e8 stata rinnovata esteticamente, nel 2000, secondo lo stile pseudo \"Soci\u00e9t\u00e9 du chemin de fer \u00e9lectrique souterrain Nord-Sud de Paris\". In effetti la decorazione attuale \u00e8 liberamente ispirata a quella antica; non presenta pi\u00f9 il nome della stazione realizzato con mattonelle di ceramica come nella stazione Solf\u00e9rino, ne rispetta il codice dei colori originali come ad esempio il marrone per indicare una stazione senza interconnessioni con altre linee."}
{"id": "2154872", "revid": "1543377", "url": "https://it.wikipedia.org/wiki?curid=2154872", "title": "Anello Mausi", "text": "L'anello Mausi, designato cos\u00ec come contrazione dei termini Minen-Ausl\u00f6se-Induktor in lingua tedesca, era un dispositivo elettronico di ricerca mine navali applicato ai velivoli tedeschi in forza alla Luftwaffe durante la seconda guerra mondiale. Era caratterizzato da un grande anello in materiale metallico posizionato sotto la fusoliera e le ali. Nell'anello era fatta circolare una corrente minima che veniva modificata al passaggio sopra un campo minato per la presenza del materiale metallico costituito dalla struttura delle mine. Il conseguente campo magnetico generato dal sistema portava all'innesco ed alla distruzione delle mine stesse."}
{"id": "2154875", "revid": "547034", "url": "https://it.wikipedia.org/wiki?curid=2154875", "title": "Hialeah", "text": "Hialeah (pronuncia: ) \u00e8 un comune degli Stati Uniti d'America, nella contea di Miami-Dade dello Stato della Florida. La citt\u00e0 \u00e8 un sobborgo nord-occidentale di Miami situata su un'ampia prateria tra la baia di Biscayne e le Everglades.\nConnotata a lungo dalla massiccia presenza di immigrati cubani, oggi la citt\u00e0 ha una composizione molto pi\u00f9 variegata nella quale comunque prevalgono i residenti di origine caraibica e dell'America latina in generale.\nInfrastrutture e trasporti.\nNelle vicinanze \u00e8 presente l'aeroporto di Opa-locka.\nCinema.\nLa citt\u00e0 \u00e8 stata una location di un film con protagonisti Terence Hill e Bud Spencer \"Miami Supercops - I poliziotti dell'8\u00aa strada\" del 1985.\n\u00c8 inoltre location e ambientazione del film \"Superfantagenio\" del 1986 con protagonista Bud Spencer e anche del film \"Pari e dispari\" del 1978 con protagonisti Terence Hill e Bud Spencer."}
{"id": "2154876", "revid": "111661847", "url": "https://it.wikipedia.org/wiki?curid=2154876", "title": "Dataset", "text": "Un dataset (o data set) \u00e8 una collezione di dati.\nPi\u00f9 comunemente un dataset costituisce un insieme di dati strutturati in forma relazionale, cio\u00e8 corrisponde al contenuto di una singola tabella di base di dati, oppure ad una singola matrice di dati statistici, in cui ogni colonna della tabella rappresenta una particolare variabile, e ogni riga corrisponde ad un determinato membro del dataset in questione.\nLa dimensione del dataset \u00e8 data dal numero dei membri presenti, che formano le righe, e dal numero delle variabili di cui si compone, che formano le colonne. Il termine dataset pu\u00f2 essere usato anche pi\u00f9 genericamente, per indicare i dati in un insieme di tabelle strettamente connesse, relative ad un particolare esperimento o evento."}
{"id": "2154879", "revid": "2225", "url": "https://it.wikipedia.org/wiki?curid=2154879", "title": "Verso occidente l'impero dirige il suo corso", "text": ""}
{"id": "2154886", "revid": "1745361", "url": "https://it.wikipedia.org/wiki?curid=2154886", "title": "Introversione", "text": "L'introversione \u00e8 un orientamento tipologico della personalit\u00e0 caratterizzato da un ricco corredo emozionale che, comportando un rapporto con la realt\u00e0 prevalentemente intuitivo ed empatico, obbliga il soggetto a interrogarsi, in maniera pi\u00f9 o meno organizzata intellettivamente, sulla complessit\u00e0 che si cela dietro le apparenze, e quindi problematizza, in maniera e misura diversa, l'adattamento al mondo cos\u00ec com'\u00e8. Tale orientamento ha, al pari di quello estroverso, possibili risvolti negativi quanto positivi.\nDescrizione.\nLa frequenza con cui un orientamento introverso si riscontra nella biografia di santi, scienziati, filosofi, scrittori, poeti, pittori, parecchi dei quali sperimentano anche qualche disagio psicologico, attesta che esso \u00e8 ricco di potenzialit\u00e0 creative, ma non immune da rischi.\nI rischi sono riconducibili, per un verso, all'apertura della mente sulla frontiera dei mondi e dei modi di essere possibili, che comporta una perpetua tensione emozionale e intellettuale, e, per un altro, all'interazione con l'ambiente socio-culturale, in particolare se esso esercita continue sollecitazioni nella direzione di una \"normalizzazione\" forzata della personalit\u00e0 introversa sulla base del modello dominante estroverso.\nIn un certo numero di soggetti, le influenze ambientali possono produrre uno sviluppo \"patologico\" dell'introversione sotto forma di \"introvertimento\", che comporta la tendenza a ripiegarsi in s\u00e9 stessi, a interessarsi in modo prevalente del proprio mondo interiore, ma a differenza dell'introversione questo \u00e8 pi\u00f9 un periodo che pu\u00f2 anche passare.\nDualismo introversione/estroversione.\nLa psicologia ha identificato numerosi tipi di personalit\u00e0, ma l'unico dato su cui convergono gli psicologi \u00e8 l'universalit\u00e0 del tratto dualistico estroversione/introversione.\nLa coscienza estroversa si confronta con il mondo esterno, su cui \u00e8 affacciata attraverso i sensi, mentre la coscienza introversa si confronta con il mondo interno, che viene recepito come \"sede\" della propria identit\u00e0, e filtra quindi attraverso il mondo interno i dati esterni, e d\u00e0 loro significati soggettivi.\nQuesta distinzione \u00e8 stata operata inizialmente dallo psichiatra e psicoanalista Carl Gustav Jung nella sua famosa opera \"Tipi psicologici\" (\"Psychologische Typen\", anno di pubblicazione 1921). L'introversione \u00e8 nella societ\u00e0 attuale spesso vista come un tratto negativo della personalit\u00e0, mentre l'estroversione viene vista come un tratto positivo. In particolare nell'introverso viene vista una persona chiusa, solitaria, poco comunicativa, timida e insicura. Giudizio spesso condiviso anche dagli stessi introversi, che vivono con una dolorosa consapevolezza la propria diversit\u00e0 rispetto agli altri. Questo giudizio non ha per\u00f2 alcuna certezza assoluta. \nPotenziali aspetti positivi.\nLe caratteristiche che vengono individuate in un individuo introverso sono, in particolare, un corredo di emozioni molto ampio, associato a un'intelligenza vivace, che insieme comportano un alto livello di empatia degli stati d'animo e delle aspettative altrui. Tra gli altri si nota una prevalenza di principi spiccatamente idealistici, in particolare, un forte senso della giustizia, della dignit\u00e0, riferimenti ad un mondo in cui i rapporti interpersonali siano il pi\u00f9 possibile corretti e delicati. Quest'ultima qualit\u00e0 comporta una vocazione sociale altamente selettiva, che, per realizzarsi, richiede un elevato grado di affinit\u00e0 con l'altra persona, un'affettivit\u00e0 molto intensa e la tendenza a stabilire con pochi individui rapporti molto profondi. Altri attributi del tipo introverso sono l'orientamento alla riflessione, all'introspezione e alla fantasia, e di conseguenza la predilezione per i campi intellettuali e creativi.\nL'introversione non \u00e8 quindi una condizione univocamente problematica, ma possiede anche aspetti positivi. Tali caratteristiche portano l'introverso a interrogarsi su se stesso, sugli altri e sul mondo, a porsi problemi per tutta la vita, cercando di risolverli e raggiungendo livelli sempre pi\u00f9 elevati di consapevolezza e di comprensione della realt\u00e0. Questa capacit\u00e0 oggettivamente positiva, talvolta, se non opportunamente compresa e gestita, pu\u00f2 essere avvertita come un disagio da alcuni introversi, che la sentono come un peso.\nPotenziali aspetti negativi.\nIl principale elemento che porta negli individui introversi una forte sensazione di malessere \u00e8 il possibile insorgere di un senso di inferiorit\u00e0 rispetto agli altri. Tendendo a restringere le proprie interazioni a pochi e familiari contatti, nella socializzazione allargata possono incontrare un cattivo esito, generando e talvolta rinforzando il proprio senso di solitudine. Questo continuo confronto con gli altri induce, in alcuni di loro, a sviluppare un atteggiamento fortemente autocritico, ma allo stesso tempo anche un sentimento di frustrazione e in alcuni casi persino di disprezzo nei confronti delle persone che dimostrano superficialit\u00e0 e scarsa sensibilit\u00e0.\nLe persone di temperamento introverso hanno una naturale tendenza alla riflessione. Venendo questa spesso indirizzata verso le proprie problematiche, comporta il senso complessivo di una vita faticosa, a volte perfino dolorosa; soprattutto per la consapevolezza di sprecare la propria potenzialit\u00e0 intellettiva concentrandosi sui propri problemi, quando in assenza di questi si \u00e8 consci di come la si potrebbe incentrare su sviluppi professionali atti al bene sia proprio che comune.\nL'idealismo presente nelle personalit\u00e0 introverse, caratteristica che potrebbe essere sviluppata in senso positivo, porta per\u00f2 nella maggior parte dei casi l'individuo a immaginare un mondo nel quale gli esseri umani siano delicati e corretti, ideale che si scontra per\u00f2 nella maggior parte dei casi con la realt\u00e0.\nDisagio infantile.\nLe persone in et\u00e0 infantile sono quelle pi\u00f9 facilmente aggredibili, Inoltre vivono in un mondo, quello scolastico, che richiede una continua relazione sociale, mentre essi rimangono isolati e silenziosi. Sono sensibili e riflessivi, ma la scuola pretende una personalit\u00e0 competitiva; sono fantasiosi, quindi emarginati in un mondo che vuole pragmatismo e risultati rapidi. Il bambino introverso risulta essere quindi oggetto di una vera e propria discriminazione."}
{"id": "2154896", "revid": "767487", "url": "https://it.wikipedia.org/wiki?curid=2154896", "title": "Parco nazionale Sierra de Perij\u00e1", "text": "Il parco nazionale Serra di Perij\u00e0, in spagnolo Parque Nacional Sierra de Perij\u00e1, \u00e8 un'area protetta del Venezuela, il primo parco naturale per estensione dello stato federale di Zulia, nonch\u00e9 il pi\u00f9 antico, che protegge la parte venezuelana della \"Sierra de Perij\u00e1\", una catena montuosa tra Venezuela e Colombia.\nClima.\nIl clima \u00e8 molto piovoso e il tasso di umidit\u00e0 generalmente elevato. Le temperature oscillano tra i 6 e i 28\u00a0\u00b0C. Le precipitazioni oltrepassano i mm annui.\nTerritorio.\nL'area protetta si sviluppa per buona parte sulla catena montuosa di Perij\u00e0 (\"Cordillera de Perij\u00e0\"), conosciuta anche come \"Sierra de los Motilones\", gli abitanti autoctoni della montagna, lungo il confine colombiano. I monti sono molto ripidi ed elevati, coperti a volte di un denso manto boscoso che rendono molte aree impenetrabili, con bruschi pendii alternati a profonde valli, che improvvisamente terminano, come un grande gradino, negli \"llanos\" del Lago di Maracaibo. L'area \u00e8 ricca d'acque e costituisce una delle principali riserve idriche dello Zulia.\nFlora.\nLe principali associazioni vegetali dell'area sono quelle tipiche della foresta pluviale e delle garighe. Abbondano esemplari di \"Anacardium excelsum\" (\u00ab\"mijao\"\u00bb), la \"Cedrela odorata\" (\u00ab\"cedro amargo\"\u00bb), la palma \"Ceroxylon quindiuense\" (\u00ab\"palma de cera\"\u00bb), la \"Cecropia peltata\" (\u00ab\"yagrumo\"\u00bb), \"Tabebuia chrysantha\" (\u00ab\"araguaney\"\u00bb), \"Podocarpus oleifolius\" (\u00ab\"pino aparrado\"\u00bb), la felce gigante \"Didymachlaena trunculata\" (\u00ab\"helecho arborescente\"\u00bb), il lichene del genere \"Grimmia\" (\u00ab\"barba de palos\"\u00bb), appariscenti orchidee, aracee e bromeliacee.\nFauna.\nIl patrimonio faunistico \u00e8 ricco e variegato. L'area protetta \u00e8 uno dei territori pi\u00f9 popolati di specie animali di tutto lo Stato Zulia. Fra i mammiferi importanti presenze quali scimmie del genere \"Cebus\" (\"Cebus capucinus\") e del genere \"Alouatta\" (\"Alouatta palliata\"), l'orso dagli occhiali (\"Tremarctos ornatus\"), il paca (\"Cuniculus paca\"), l'ocelot (\"Leopardus pardalis\") e il tamandua (\"Tamandua tetradactyla\", localmente \u00ab\"oso melero\"\u00bb). L'avifauna \u00e8 composta da varie specie, fra cui la cicogna americana (\"Mycteria americana\") e l'avvoltoio re (\"Sarcoramphus papa\", detto \u00ab\"rey zamurro\"\u00bb), la poiana zampelunghe (\"Geranospiza caerulescens\") e la poiana nera maggiore (\"Buteogallus urubitinga\") fra i rapaci."}
{"id": "2154897", "revid": "686936", "url": "https://it.wikipedia.org/wiki?curid=2154897", "title": "Pembroke Pines", "text": "Pembroke Pines \u00e8 un comune degli Stati Uniti d'America, nella Contea di Broward dello Stato della Florida."}
{"id": "2154898", "revid": "977364", "url": "https://it.wikipedia.org/wiki?curid=2154898", "title": "Private Wings", "text": "La Private Wings Flugcharter \u00e8 una compagnia aerea charter tedesca, con sede sull'aeroporto Sch\u00f6nefeld di Berlino.\nFlotta.\nAlla data di novembre 2017 la flotta della Private Wings risulta composta come segue:\nIncidenti.\nIl 19 febbraio 1996, un Cessna Citation II (registrato D-CASH) in volo da Berlino a Salisburgo si schiant\u00f2 vicino alla citt\u00e0 tedesca di Freilassing, causando la morte dei 2 piloti e degli 8 passeggeri a bordo."}
{"id": "2154902", "revid": "70349", "url": "https://it.wikipedia.org/wiki?curid=2154902", "title": "Private Wings Flugcharter", "text": ""}
{"id": "2154903", "revid": "363629", "url": "https://it.wikipedia.org/wiki?curid=2154903", "title": "Fotografia stereoscopica", "text": ""}
{"id": "2154906", "revid": "2091899", "url": "https://it.wikipedia.org/wiki?curid=2154906", "title": "Regio istituto tecnico", "text": "Il regio istituto tecnico era un tipo di scuola tecnica secondaria di secondo grado attiva nell'Ottocento fino alla Riforma Gentile del 1923, indirizzata a coloro che volevano diplomarsi ed eventualmente proseguire con studi universitari scientifici e commerciali (ingegneria, chimica, biologia, matematica, architettura, fisica, economia). Nella seconda met\u00e0 dell'Ottocento furono istituiti in Italia numerosi regi istituti tecnici.\nStoria.\nI regi istituti tecnici sorsero principalmente in alcune citt\u00e0 capoluoghi di provincia soprattutto nelle zone del nord pi\u00f9 industrializzate. Si trattava di scuole, soprattutto per le sezioni fisico-matematica ed industriale meccanico-metallurgica, che preparavano i giovani agli studi universitari scientifici. Furono principalmente attivi in quelle citt\u00e0 in forte sviluppo industriale, che necessitavano di quadri dirigenziali preparati e competenti e per i quali la preparazione classica diffusa in Italia per le classi dirigenti non risultava idonea. Le sezioni agrimensura e commerciale-ragioneria non consentivano invece l'accesso all'universit\u00e0 e formavano gli allievi nelle professioni di perito industriale, perito agrario, geometra e ragioniere.\nCon la riforma Gentile del 1923 i regi istituti furono chiusi: la sezione fisico-matematica fu trasformata in liceo scientifico, quella industriale in istituto tecnico industriale, quella di agrimensura in istituto tecnico agrario e per geometri, mentre quella di commercio e ragioneria in istituto tecnico commerciale e per i ragionieri.\nLe sezioni dei regi istituti.\nGli istituti erano di solito suddivisi in quattro sezioni:\nIl corpo docente.\nI regi istituti tecnici sorsero principalmente in alcune citt\u00e0 italiane in forte sviluppo industriale (Torino, Terni, Firenze, etc.), ma il loro numero, perlomeno intorno al 1850, non super\u00f2 il totale di una decina di istituti. Divennero quindi dei centri di formazione a livello interregionale che richiamavano allievi da ogni parte d'Italia. Il corpo docente risultava estremamente qualificato. Si trattava di ingegneri e tecnici, nella maggior parte dei casi formatisi all'estero, molti dei quali finirono la loro carriera in cattedra di importanti universit\u00e0 italiane o furono chiamati a far parte di prestigiose accademie (Accademia dei Lincei, etc.). \u00c8 questo il caso di Ippolito Langlois a Fermo, Luigi Corradi e Gaetano Scorza a Terni, Germano Sommeiller a Torino.\nIl regio istituto tecnico di Fermo.\nIl regio istituto tecnico industriale di Fermo sorse nel 1854 come Opera pia grazie a un lascito testamentario del conte Gerolamo Montani. L'Opera pia immediatamente dopo l'Unit\u00e0 si trasform\u00f2 in scuola di Arti e Mestieri per le Marche grazie all'interessamento del sindaco di Fermo Ignazio Trevisani e dell'architetto Giovanbattista Carducci. Nel 1863, per portare la scuola\na livelli d'avanguardia in campo nazionale nell'ambito dell'istruzione tecnica, fu chiamato a dirigerla l'ingegnere Ippolito Langlois, proveniente dal Conservatoire d'Arts et Metiers di Parigi e allievo di Arthur Morin. Egli trapiant\u00f2 a Fermo i metodi delle \u201c\u00c9coles d'Arts et M\u00e9tiers\u201d francesi e nel 1884 trasform\u00f2 la scuola in regio istituto industriale. Tra i docenti illustri dell'istituto si ricorda il fisico Giovanni Giorgi a cui si deve un progetto di nuove Officine, in realt\u00e0 mai realizzate, e il matematico Ciamberlini.\nTra gli allievi illustri, Giovanni Benelli, fondatore nel 1911 della famosa fabbrica di motociclette e negli anni settanta della Benelli Armi.\nAltra persona illustre che ha frequentato questo istituto \u00e8 stato Giuseppe Sacconi, architetto noto soprattutto per essere stato il progettista del Vittoriano a Roma e, pi\u00f9 recentemente, i Guzzini (sia Pierino e Mariano che i figli Giovanni e Raimondo), fondatori di una industria leader a livello mondiale nel settore dell'illuminotecnica e arredamento, nonch\u00e9 Aristide Merloni (Industrie Merloni di Fabriano), Adriano Cecchetti (Industrie Cecchetti di Civitanova, ex SGI), Mario Clementoni e il figlio (industria di giocattoli), e tanti altri noti industriali italiani. Accanto al nome di Mario Clementoni figura anche quello di Maggini Giuseppe appartenente alla famigliua Maggini Eugenio e figlio di Giuseppe. una famiglia che si rese illustre per la genialit\u00e0 della lavorazione del legno e della magistrale produzione di mobili. \nIl regio istituto tecnico di Firenze.\nIl regio istituto tecnico toscano venne fondato nel 1853 da Leopoldo II di Lorena per impartire insegnamenti di chimica, fisica, geometria, storia naturale, meccanica, metallurgia.\nAll'indomani dell'unit\u00e0 d'Italia, il 29 novembre 1861, in seguito alla riorganizzazione delle scuole ad indirizzo tecnico professionale dato dalla legge Casati l'istituto pass\u00f2 in carico al Ministero dell'Agricoltura, Industria e Commercio assumendo nel 1863 il nome di istituto tecnico di Firenze e poi nel 1872 di istituto provinciale di Firenze con i corsi di agronomia e agrimensura, commercio e ragioneria, meccanica e costruzioni, fisica e matematica. Nel 1900 il regio istituto tecnico di Firenze partecip\u00f2 alla esposizione Universale di Parigi. Infine nel 1933 fu declassato a Istituto per Geometri ed in tal veste tuttora esiste.\nIl regio istituto tecnico di Terni.\nA seguito della forte industrializzazione che a partire dalla seconda met\u00e0 dell'Ottocento coinvolse la citt\u00e0 di Terni conseguente l'apertura delle acciaierie (1884) e di altre importanti societ\u00e0 industriali, fu necessario istruire i giovani nelle attivit\u00e0 professionali di tecnico e di dirigente. La situazione dell'istruzione a Terni risultava in questo periodo estremamente grave, mancando un qualsiasi tipo di scuola tecnica superiore. All'indomani dell'annessione al Regno d'Italia, nel 1861, fu istituito il regio istituto tecnico (che in seguito diede vita all'Istituto Tecnico Industriale, Istituto per Geometri e Liceo Scientifico), uno dei primi quattro in Italia, che verso la fine dell'Ottocento, sotto la guida del prof. Luigi Corradi, divenne rinomato attraendo giovani da ogni parte d'Italia. Fu una scuola di eccellenza nel centro Italia e molti dei diplomati, soprattutto quelli provenienti dalla sezione Fisico-Matematica ed Industriale, completavano i propri studi al Politecnico di Milano e in altre importanti universit\u00e0 italiane. Tra i professori dell'Istituto si ricordano Gaetano Scorza e Carlo Alberto Castigliano. Nel 1900 l'istituto guidato dal preside Luigi Corradi ottenne la medaglia d'oro all'esposizione mondiale di Parigi.\nIl regio istituto tecnico di Torino.\nLa storia dell'Istituto Germano Sommeiller, uno dei pi\u00f9 antichi istituti d'Italia, \u00e8 strettamente congiunta alle vicende politiche, socioeconomiche e culturali della citt\u00e0 di Torino. Le origini dell'Istituto risalgono al 1805 con l'istituzione della scuola civica \"per misuratori\" (geometri). La vera data di fondazione \u00e8, per\u00f2, il 16 novembre del 1852, quando una convenzione tra Governo e il Municipio di Torino trasform\u00f2 la scuola in \"regio istituto tecnico di Torino\". Nell'anno scolastico 1853-54 l'Istituto cominci\u00f2 regolarmente a funzionare con il primo corso, sotto la presidenza di G. Moris. Nel 1859 la legge Casati, con decreto del 13 novembre, modific\u00f2 i corsi commerciali e industriali e l'Istituto, sotto la guida del preside Ascanio Sobrero gi\u00e0 insegnante di chimica della scuola, divenuto celebre per avere inventato la nitroglicerina, si rimodell\u00f2 su tre sezioni: commerciale, per geometri e fisico-matematica.\nIl regio istituto tecnico di Trapani.\nGi\u00e0 dal 1810 Trapani per la sua vocazione marinara era sede di una \"scuola nautica\" che nel 1862 divenne regio istituto tecnico e nautico.\nNella seconda met\u00e0 dell'Ottocento la citt\u00e0 di Trapani viveva la sua epoca d'oro. Fu in tale contesto che nacque l'idea di fondare un Istituto tecnico che sapesse dare risposte adeguate alle richieste di lavoro specifico che sempre pi\u00f9 numerose provenivano dalle imprese agrarie, industriali e commerciali. L'Istituto Tecnico cominci\u00f2 la sua attivit\u00e0 nel 1870 su due sezioni: \" Agrimensura\" e \"Commercio e Amministrazione\"; mentre due anni dopo fu istituita la sezione \"Fisico-matematica\". Con R.D. 31/08/1887, n. 5006, l'Istituto, che nel 1883 era stato intitolato a Salvatore Calvino, fu statalizzato. Nel 1902 furono istituite le sezioni \"Applicazioni commerciali ed agricole locali\" (poi trasformata in \"Corsi complementari con applicazione ai commerci ed alle industrie locali\") e \"Industriale Elettrotecnica\". Nel 1908 vennero istituite le sezioni \"Industrie Enologiche\" e \" Industrie Agricole \". Dal 1908-09 le sezioni dell'Istituto Calvino impartivano insegnamenti che furono, poi, di competenza dello \"Scientifico\" (sezione fisico-matematica), del \"Geometri\" (sezione agrimensura), dell'\"Industriale\" (sezione elettrotecnica) e dell'\"Agrario\" (sezione enologiche ed industrie agrarie). Nel 1912 (R.D. 23/09/1912, n. 1188) furono soppresse le tre sezioni speciali ed i corsi complementari, mentre, a seguito della riforma Gentile del 1924, la sezione \"fisico-matematica\" fu assegnata al neo istituito Liceo scientifico Vincenzo Fardella, cosicch\u00e9 da allora l'Istituto tecnico funzion\u00f2 con due sole sezioni: \"Ragionieri\" (ex \"Commercio e ragioneria\") e \"Geometri\" (ex \"Agrimensura\"). Sempre quell'anno fu soppresso il nautico che nel 1944 rinasce come 'istituto tecnico nautico Marino Torre. Nel 1961 la sezione Geometri fu scorporata e costituita in Istituto autonomo. Nel ventennio successivo l'Istituto si identific\u00f2 nella sola sezione \"Ragionieri\", fino a quando nel 1981-82 - fu istituita la Sezione \"Programmatori\". L'esplosione delle iscrizioni port\u00f2, addirittura, alla scissione dell'Istituto, dando luogo alla nascita del secondo Istituto Tecnico, situato in territorio di Erice. Nel 1999 il nautico, che due anni prima aveva accorpato l'Irpsam, viene accorpato con il tecnico industriale.\nA partire dall'a.s. 2013/2014, secondo il piano di dimensionamento della riforma Gelmini, l'istituto per geometri e l'Ipsia di Trapani vengono accorpati al Calvino che cambia cos\u00ec denominazione in Istituto d'Istruzione Superiore \"S.Calvino-G.B. Amico\"."}
{"id": "2154910", "revid": "266224", "url": "https://it.wikipedia.org/wiki?curid=2154910", "title": "Re nudo", "text": ""}
{"id": "2154912", "revid": "125828296", "url": "https://it.wikipedia.org/wiki?curid=2154912", "title": "Cesare Montalbetti", "text": "Lega la propria fama dapprima ad alcune delle pi\u00f9 importanti copertine pubblicate negli anni settanta per alcuni dei pi\u00f9 grandi protagonisti di quel periodo: Fabrizio De Andr\u00e9, Premiata Forneria Marconi, Angelo Branduardi, Pino Daniele e Lucio Battisti di cui fu amico e fotografo per diversi anni.\nNegli anni novanta si \u00e8 impegnato in un nuovo linguaggio, quello pubblicitario, creando pubblicit\u00e0 per grandi societ\u00e0 come Barilla, Swatch, Volvo e Guzzini.\nBiografia.\nNato a Milano nel 1946, alla fine degli anni sessanta si trasferisce a Londra dove lavora prima come assistente di Romano Cagnoni, uno dei fotografi della prestigiosa Agenzia Magnum, poi di Harry Pecinotti per la rivista \"Tween\", quindi dell'artista visivo Clay Ragazzini, collaboratore dell'etichetta discografica \"Apple\".\nTorna in Italia nel 1971 e inizia la sua attivit\u00e0 nel mondo discografico quale concept-creative fotografo curando diversi progetti per la Numero Uno, la Cramps, la Trident, la Produttori Associati, la Polygram, l'RCA Italiana, la CBS, l'EMI Italiana, l'Ascolto, l'Ultima Spiaggia (della quale fu anche socio), la Sony e la WEA.\nGli artisti per i quali studi\u00f2 e realizz\u00f2 le copertine, assieme alla sua compagna nella vita e nel lavoro Wanda Spinello furono: Lucio Battisti, l'Equipe 84, la Premiata Forneria Marconi, il Perigeo, il Banco del Mutuo Soccorso, la Formula 3, Ivano Fossati, Oscar Prudente, Adriano Pappalardo, Bruno Lauzi, i Dik Dik, Edoardo Bennato, Enzo Jannacci, Pino Daniele, Mia Martini, Eugenio Finardi, gli Area, Demetrio Stratos, Pierangelo Bertoli, Angelo Branduardi, Fabrizio De Andr\u00e9 e molti altri.\nIl nome d'arte \"Caesar Monti\", con cui firm\u00f2 molte delle prime copertine, fu suggerito dall'amico Lucio Battisti, con lo scopo di allontanare possibili accuse di nepotismo (il fratello Pietruccio Montalbetti era il leader dei Dik Dik).\nIn quel periodo diventa direttore artistico della rivista underground \"Re nudo\".\nNel 1979 si trasferisce a New York, dove collabora con la \"Rolling Stones Records\" e dove, soprattutto, corona una gi\u00e0 impegnativa attivit\u00e0 di ricerca con la realizzazione del libro-mostra \"The Hero\".\nTornato in Italia nel 1981, si dedica all'arte visiva, sperimentando contaminazioni di varie tecniche e interazioni tra immagine e suono. Del 1983 \u00e8 \"Ario\" girato in pellicola 35\u00a0mm riprendendo circa 4000 fotografie scattate con una Nikon a motore. In questa prima opera utilizza una tecnica che poi riprender\u00e0 anche nel successivo \"Il Vento\" (1987).\nApprodato successivamente alla ricerca sulla editoria elettronica, realizza \"Gli uomini sottili\", opera in cui una nuova importanza assume la parte acustica e dove si propone di trovare un equilibrio tra le varie espressioni visive, letterarie e sonore. Del 1989 \"Irlanda\", ulteriore approfondimento iniziato con l'opera precedente, e \"Inferno\", viaggio fantastico tra Dante e gli incubi del Duemila.\nVengono allestite diverse mostre personali a Milano (Galleria L'Affiche, Galleria Murnik, Galleria Milla, Politecne Cinematografica Goethe Institut, Galleria Mudima), Torino, Bologna, Locarno, Basilea, D\u00fcsseldorf, Varna, Parigi e New York.\n\u00c8 inoltre il fondatore, assieme a Franco Bolelli e Franco Berardi Bifo, di due gruppi di ricerca di comunicazione poetica: \"Ario\" (dal quale nasce la rivista omonima) e \"DNA\".\nContemporaneamente lavora come regista pubblicitario, in esclusiva con la Film Master fino al '92 e successivamente in esclusiva per la Central, realizzando gli spot Kodak, il Sabato, Swatch, Volvo, Guzzini, Rocco Barocco, Bassetti, Pioneer. In seguito cura la regia delle campagne \"Verde in citt\u00e0\" (Mulino Bianco), Calze SiSi, Yomo, Th\u00e8 San Benedetto, Aem, Alitalia, Comune di Palermo e di molti altri spot.\nIn quel periodo tiene stages di poetica dell'immagine all'Universit\u00e0 di Architettura di Milano e all'Universit\u00e0 di Comunicazione di Parma.\nNella seconda met\u00e0 degli anni novanta si \u00e8 dedicato alla figura di Girolamo Savonarola e, sotto l'ispirazione di Padre Armando Verde, massimo esperto degli scritti savonaroliani, ha sviluppato un progetto multimediale che dovrebbe far parte di una collana denominata \"Gli Eretici\".\nA seguito delle sue ricerche, nel marzo 1997, gli viene conferita una Laurea Honoris Causa in Scienze Umanistiche presso l'Universitas Internationalis Studium Superiorum \"PRO DEO\" di New York.\nNel 1998 \u00e8 direttore creativo della sezione italiana dell'Expo di Lisbona e redattore del documento teorico dell'esposizione.\nNel 1999 pubblica il libro \u201cLucio Battisti e la Numero Uno\u201d, volume contenente 144 fotografie inedite provenienti dalla collezione privata Montalbetti. Dello stesso periodo sono le consulenze per Mediaset, Tiscali e altre Societ\u00e0 per le quali delinea le strategie comunicative.\nNel 2002 viene nominato responsabile del Centro Ricerche della European School of Economics, universit\u00e0 privata italiana, nel quale vengono studiati nuovi formati comunicativi a sostegno delle imprese.\nIn questo periodo sta approfondendo la ricerca sulle nuove tecnologie applicate all'arte.\nDa qualche anno, ormai passa la maggior parte del suo tempo in un piccolo paese della Toscana, Casale Marittimo, dove \u00e8 direttore del cantiere creativo Il Tempo del Sale, laboratorio di ricerca realizzato dal Comune di Casale Marittimo in collaborazione con la Societ\u00e0 di comunicazione Mataeria, con il supporto della Fondazione Culturale Hermann Geiger, il contributo dell'universit\u00e0 IULM e il patrocinio della Regione Toscana.\nNegli anni che vanno dal 2010 ed il 2013, dopo l'esperienza a Casale Marittimo, d\u00e0 vita ad un gruppo di lavoro sempre con la collaborazione di Sebastiano Tronchetti Provera di Mataeria e la moglie Vanda Spinello coinvolgendo una quindicina di giovani per il progetto \"La Memoria della Pietra\" con diciotto proiezioni in tutta la cittadina di Pietrasanta. L'anno successivo \u00e8 sempre con il medesimo gruppo a Forte dei Marmi con un progetto denominato \"L'Oro dei Marmi\" con una proiezioni di 18 metri per 4 sul pontile del Forte.\nIl 23 febbraio 2015 muore all'ospedale di Borgomanero dopo una breve malattia all'et\u00e0 di 69 anni."}
{"id": "2154913", "revid": "34928", "url": "https://it.wikipedia.org/wiki?curid=2154913", "title": "Lingua lemna", "text": ""}
{"id": "2154916", "revid": "82052680", "url": "https://it.wikipedia.org/wiki?curid=2154916", "title": "Caesar Monti", "text": ""}
{"id": "2154920", "revid": "1543377", "url": "https://it.wikipedia.org/wiki?curid=2154920", "title": "Internet Explorer 3", "text": "Internet Explorer 3 \u00e8 un web browser grafico rilasciato da Microsoft il 13 agosto 1996 per Windows e l'8 gennaio 1997 per Apple Mac OS.Venne incluso in Windows 95 OSR2 e in Apple Mac OS 8.1.\nFu il primo browser commerciale a supportare i CSS. Fu introdotto anche il supporto ai controlli ActiveX, alle applet Java e ai contenuti multimediali in linea. Nella versione 3 vennero integrati Internet Mail e News, NetMeeting e una prima versione di Rubrica di Windows.\nIl team di Internet Explorer consisteva di circa 100 persone durante il suo sviluppo di tre mesi. Fu la prima versione sviluppata senza il codice sorgente di Spyglass Mosaic, ma ne utilizzava ancora la tecnologia, cos\u00ec nella documentazione del programma rimasero le informazioni relative alla concessione in licenza da parte di Spyglass.\nEntr\u00f2 in seria concorrenza con Netscape Navigator, seppure rimanendo ancora distante dal superarne la quota di mercato. Nei mesi successivi al suo rilascio, ricercatori e hacker iniziarono a scoprire vulnerabilit\u00e0 di sicurezza e di privacy.\nNel settembre 1997, venne sostituito da Microsoft Internet Explorer 4, che aument\u00f2 notevolmente l'integrazione con Windows. Oggi, il download di Internet Explorer 3 non \u00e8 pi\u00f9 disponibile da Microsoft.\nFunzioni.\nL'interfaccia utente cambi\u00f2 notevolmente: la barra degli strumenti principale appariva molto pi\u00f9 simile a quella di Netscape Navigator, con pulsanti pi\u00f9 grandi, icone pi\u00f9 intricate e uno sfondo grigio chiaro. Nell'interfaccia prendeva posto anche la nuova barra degli strumenti \"Collegamenti rapidi\".\nLe nuove funzioni comprendono:\nSoftware integrato.\nL'integrazione di diverse applicazioni, alcune delle quali aggiunte in un secondo momento, in Internet Explorer 3 ridusse notevolmente la necessit\u00e0 delle applicazioni helper:\nVennero inoltre inclusi nelle versioni successive di Internet Explorer 3:\nVersioni.\nVersioni per Windows.\nInternet Explorer 3 fu rilasciato gratuitamente nell'agosto del 1996. Poteva essere installato, a seconda se a 16 o a 32 bit, su Windows 3.1, Windows 95, Windows NT 3.51 e Windows NT 4.0.La versione 3.0 venne inclusa in Windows 95 OSR2, ma non pi\u00f9 in Windows 98, che disponeva gi\u00e0 di Internet Explorer 4.\nA differenza di quanto sarebbe accaduto con le versioni successive di Internet Explorer, gli utenti che passavano a Internet Explorer 3 potevano ancora utilizzare l'ultimo Internet Explorer convertendo la versione precedente in una cartella separata. Permetteva anche di importare i preferiti da Internet Explorer 1 e 2 e da Netscape Navigator.\nVersioni per Macintosh.\nInternet Explorer 3.0 per Macintosh fu pubblicato il 5 novembre 1996 in versione beta, e l'8 gennaio 1997 in versione finale per PowerPC.\nUn problema con un'estensione del sistema operativo utilizzata in Mac OS, denominata \"CFM68K Runtime Enabler\", ritard\u00f2 il supporto ai computer Macintosh basati sulla linea di processori 68k fino al rilascio, il 14 maggio 1997, di Internet Explorer 3.01, l'ultima versione di Internet Explorer 3 per Macintosh prima della versione 4. Questa versione includeva anche delle funzioni tratte dalla versione per Windows di Internet Explorer 4.0, come AutoComplete e il monitoraggio dei preferiti, che notificava agli utenti gli aggiornamenti dei siti compresi nell'elenco dei preferiti. Includeva anche il supporto a JavaScript, e introduceva una funzione per la gestione dei download e una per la gestione dei cookie.\nSviluppo di una versione per UNIX.\nNel maggio 1996, Microsoft inizi\u00f2 a pensare a un porting di Internet Explorer verso le piattaforme basate su UNIX.\nA giugno, Microsoft stabil\u00ec un accordo con Bristol Technology per lo sviluppo di una versione di Wind/U da utilizzare per il porting di Internet Explorer da Windows a UNIX. In quel periodo, Bristol Technology aveva anche un contratto con Microsoft che consentiva l'accesso al codice sorgente di Windows fino a settembre 1997.\nIl 29 luglio 1996, Microsoft annunci\u00f2 ufficialmente che prevedeva entro la fine dell'anno il rilascio di una versione di Internet Explorer per UNIX. Dotandolo di una \"funzionalit\u00e0 equivalente a quella fornita con Microsoft Internet Explorer 3.0\", Microsoft si proponeva di \"rispettare l'impegno di fornire il supporto completo a un browser Web per tutte le principali piattaforme\", e di \"supportare e promuovere gli standard aperti, compresi HTML, ActiveX e Java.\"\nTuttavia, in seguito a una controversia sorta nel marzo 1997 tra le due societ\u00e0, e con lo scadere, nel settembre 1997, del contratto con Bristol Technology per l'accesso al codice sorgente di Windows, Microsoft cambi\u00f2 idea e decise di effettuare il porting della versione Windows direttamente all'interno dell'azienda utilizzando l'applicazione MainWin XDE di Mainsoft, il principale rivale di Bristol Technology (impiegandola in seguito anche per il porting di Windows Media Player e Outlook Express).\nAlla fine, nell'aprile 1997 lo sviluppo di Internet Explorer 3 per UNIX, proprio quando esso era quasi pronto al rilascio, venne definitivamente abbandonato in favore della versione successiva. Il 24 febbraio 1998 fu rilasciato Internet Explorer 4 per Solaris.\nCrittografia.\nInternet Explorer 3 \u00e8 stata la prima versione del browser a supportare SSL 3.0.\nLe ultime di Internet Explorer 3 supportavano la crittografia a 40 e a 128 bit, utilizzando Server Gated Cryptography (SGC). Microsoft avrebbe reso di nuovo disponibile la crittografia a 256 bit in Internet Explorer quasi 10 anni dopo, con la versione di Internet Explorer 7 per Windows Vista.\nLa crittografia a 128 bit era disponibile per queste versioni:\nLa versione con crittografia a 128 bit era disponibile soltanto negli Stati Uniti e in Canada, per questioni di legislazione americana. Nel resto del mondo era disponibile solo la versione con crittografia a 40 bit.\nLa concorrenza con Netscape Navigator.\nInternet Explorer 3 fu la prima versione di Internet Explorer ad essere utilizzata su larga scala, anche se la sua quota di mercato non super\u00f2 ancora quella di Netscape Navigator: essa pass\u00f2 infatti da circa il 3-9% all'inizio del 1996 al 20-30% entro la fine del 1997. Mentre le versioni precedenti erano state definite \"pallide\" in confronto a Netscape Navigator, Internet Explorer 3 \"d\u00e0 un duro colpo a Netscape\" Navigator.\nLa competizione tra Netscape e Microsoft \"si concentrava sul problema di quale browser Web avesse pi\u00f9 funzionalit\u00e0 e il maggior supporto alle ultime tecnologie Internet, come pure di quale aderiva pi\u00f9 rigorosamente agli RFC e ad altri standard Internet.\" Questa competizione inizi\u00f2 a farsi sempre pi\u00f9 seria, tanto che, per dirla con una definizione di allora, \u00able due societ\u00e0 si stanno calpestando a vicenda nel tentativo di attirare gli utenti Web verso i loro prodotti.\u00bb\nNel 1996 Microsoft diceva del suo nuovo browser:\nPer quanto riguarda la versione per Macintosh, una recensione fece notare:\nProblemi.\nSicurezza.\nIl 22 agosto 1996, nove giorni dopo il rilascio di Internet Explorer 3, la rivista PC Week segnal\u00f2 il primo di una lunga serie di problemi di sicurezza che sarebbero stati scoperti di l\u00ec in avanti in Internet Explorer: risultato di una ricerca condotta da due ricercatori dell'Universit\u00e0 di Princeton, Edward Felten e Dirk Balfanz, il cosiddetto \"Princeton Word Macro Virus Loophole\" si rivel\u00f2 un problema di sicurezza molto serio:\nMicrosoft si affrett\u00f2 a rilasciare una patch entro il giorno successivo, ma ormai la reputazione di Internet Explorer in fatto di sicurezza era stata compromessa e la caccia alle vulnerabilit\u00e0 era stata innescata.\nI rapporti con Spyglass.\nIl contratto che Microsoft stipul\u00f2 con Spyglass per lo sviluppo di Internet Explorer 1 prevedeva il pagamento a Spyglass di una tassa di base trimestrale per la licenza di Spyglass Mosaic, pi\u00f9 una quota derivante dai ricavi di vendita del browser.\nTuttavia Microsoft, includendo Internet Explorer 3 direttamente in Windows 95 OSR2, pag\u00f2 solo la tassa trimestrale minima, e Spyglass intent\u00f2 causa a Microsoft. Alla fine Microsoft, il 22 gennaio 1997, concord\u00f2 con Spyglass un risarcimento di 8 milioni di dollari."}
{"id": "2154923", "revid": "80339", "url": "https://it.wikipedia.org/wiki?curid=2154923", "title": "Bol'\u0161emurtinskij", "text": ""}
{"id": "2154924", "revid": "15756", "url": "https://it.wikipedia.org/wiki?curid=2154924", "title": "Pieve di Rosate", "text": "La pieve di Rosate o pieve di Santo Stefano era il nome di un'antica pieve dell'arcidiocesi di Milano e del Ducato di Milano con capoluogo Rosate.\nIl patrono era santo Stefano, la cui festa viene celebrata ancora oggi a Rosate il 26 dicembre.\nStoria.\nLe origini della pieve.\nNella pieve di Rosate viene riportata la notizia dell'esistenza di un primo sacerdote a capo di essa con il titolo di \"praepositus\", prevosto, a partire dal XIV secolo. Notizie di una precedente pieve risalgono tuttavia al XIII secolo quando Goffredo da Bussero, autore del \"Liber notitiae sanctorum Mediolani\" ci fornisce dati censitari schematici: la pieve di Rosate comprendeva i comuni di Gaggiano, Barate, Bonirola, Cassina di Donato del Conte, Fagnano, Vigano, Gudo Visconti, Noviglio, Conigo, Copiago, Tainate, Vermezzo, Zelo Surrigone, Castelletto Mendosio, Caselle, Coazzano. Allo stesso periodo \u00e8 ascrivibile la formazione della parallela struttura amministrativa statale, che comprendeva i vari comuni del territorio. Nel 1143, sappiamo infatti che la pieve di Rosate era dotata di un prevosto dal momento che questi ebbe uno scontro col vescovo milanese Robaldo per alcune decime che il primo pretendeva dal monastero di Montano, in spregio a quanto deciso dal Concilio di Pisa.\nIn questa epoca furono infeudati della pieve di Rosate quali \"capitanei\" dall'arcivescovo Ariberto d'Intimiano, la nobile famiglia \"de advocatis\" (o gli avvocati) da cui discende la nobile famiglia dei conti Rosati di Monteprandone.\nI secoli XVII e XVIII: la fine della pieve civile.\nCol tempo, la struttura della pieve si consolid\u00f2, si ampli\u00f2 e si semplific\u00f2, gestendo localmente l'aspetto religioso delle diverse comunit\u00e0 basandosi essenzialmente sulle principale parrocchie dei centri abitati circostanti la citt\u00e0 di Rosate e nello specifico della chiesa cittadina di Santo Stefano.\nMalgrado questa fortificazione nelle definizioni interne all'amministrazione della chiesa locale, bisogna ricordare che molti altri centri ben pi\u00f9 importanti di Rosate stessa stavano sorgendo nella medesima area e come tale questi mettevano in discussione l'ormai secolare influenza religiosa della citt\u00e0, che pure manteneva un ruolo primario.\nLa pieve fu sede di una chiesa collegiata, cio\u00e8 sede di un capitolo di canonici, sino al 1797, anno che segn\u00f2 definitivamente la decadenza del predominio della pieve rosatese sull'area a causa dell'invasione rivoluzionaria francese, che abol\u00ec la pieve amministrativa sostituendola con un effimero distretto.\nSempre in questo periodo, sono da segnalare varie leggi volte a staccare il territorio della pieve dalla tradizionale sudditanza a Milano per portarlo nella provincia di Pavia, uscita ridimensionata dai conflitti d'inizio Settecento. La prima fu opera dell'imperatore Giuseppe II nel 1786, ma fu annullata da suo fratello l'imperatore Leopoldo II nel 1791. La seconda fu progettata dai rivoluzionari giacobini nel 1798, ma non ebbe neppure il tempo di passare alla fase esecutiva. La terza e pi\u00f9 duratura fu quella del periodo Lombardo-Veneto, dal 1815 al 1859. Solo con l'annessione piemontese, che comport\u00f2 la restituzione alla provincia pavese del suo territorio storico, si ritenne di converso di riportare la zona di Rosate sotto la provincia di Milano.\nEvoluzione ecclesiastica.\nNel 1972, con il sinodo diocesano indetto dal cardinale Giovanni Colombo, arcivescovo di Milano, la pieve di Rosate venne abolita e la citt\u00e0 venne compresa nel decanato di Abbiategrasso e quindi nella zona pastorale VI di Melegnano.\nLa pieve di Rosate \u00e8 ridotta a parrocchia, ma conserva ancora oggi alcuni privilegi: l'elezione di un prevosto, il titolo di canonici per i sacerdoti residenti, oppure il diritto di intrattenere particolari rapporti con la curia milanese, o ancora di nominare propri canonici e di procurare l'acqua santa o gli oli benedetti per tutte le chiese comprese nell'ex pieve.\nTerritorio.\nNella seconda met\u00e0 del XVIII secolo, dopo l'aggregazione di \"Doresano\" a Copiago, di \"Tavernasco\" a Noviglio, della \"Cassina d'Anzino Cusago\" e di \"Gaggianello\" a Gaggiano, e della \"Cassina Scaccabarozzi\" a Coazzano, il territorio della pieve era cos\u00ec suddiviso:"}
{"id": "2154925", "revid": "80339", "url": "https://it.wikipedia.org/wiki?curid=2154925", "title": "Bol\u0161emurtinskij rajon", "text": ""}
{"id": "2154926", "revid": "226458", "url": "https://it.wikipedia.org/wiki?curid=2154926", "title": "Friedrich Leybold", "text": "Biografia.\nTra il 1852 e il 1854, Friedrich Leybold, bavarese di origine ma allora residente a Bolzano, visit\u00f2 due volte il Trentino meridionale, percorrendo anche la catena dei monti Tremalzo-Tombea.\nNel secondo viaggio, il 5 luglio 1853, partendo da Gargnano sal\u00ec nella Val Vestino, tra Turano e Persone rinvenne una Scabiosa, e poi da Magasa raggiunse il Monte Tombea e il Monte Caplone.\nQui raccolse la \"Daphne\" vista precedentemente dal botanico Francesco Facchini che in una pubblicazione del 1853 chiam\u00f2 \"Daphne petrea\", divenendo questo il nome valido. Leybold rinvenne nella zona altre nuove piante tra cui un nuovo ranuncolo, che verr\u00e0 descritto cinque anni dopo da Antonio Bertoloni come Ranunculus bilobus. Nella zona del monte Tombea rinvenne una Saxifraga che ritenne essere Saxifraga diapensioides, non notando che era una nuova entit\u00e0. Con la pubblicazione nel 1854 del lavoro di Leybold e della \"Flora Tiroliae Cisalpinae\" di Facchini pubblicata postuma da Franz Hausmann di Bolzano il monte Tombea-Caplone divenne una delle mete classiche degli itinerari dei botanici nelle Prealpi.\nNel 1865, sbarc\u00f2 in Cile studiando la regione del r\u00edo Maule e la sua geologia vulcanica; nella provincia di Colchagua, il r\u00edo Cachapoal e infine il r\u00edo Tinguiririca. Nel 1871 partendo da Santiago condusse un'esplorazione sulla cordigliera delle Ande, presso la localit\u00e0 argentina di San Carlos, nella provincia di Mendoza riportando la descrizione scientifica di nuove specie di animali e vegetali scoperti che pubblic\u00f2 nel 1873 in \u201c\"Escursi\u00f3n a las pampas arjentinas. Hojas de mi diario. Febrero de 1871\"\u201d.\nFu nominato membro dell'Accademia Cesarea Tedesca Leopoldina\u2013Carolina\" e collabor\u00f2 con diverse societ\u00e0 scientifiche europee e americane."}
{"id": "2154927", "revid": "287204", "url": "https://it.wikipedia.org/wiki?curid=2154927", "title": "Bol'semurtinskij rajon", "text": ""}
{"id": "2154929", "revid": "80339", "url": "https://it.wikipedia.org/wiki?curid=2154929", "title": "Bolsemurtinskij rajon", "text": ""}
{"id": "2154930", "revid": "80339", "url": "https://it.wikipedia.org/wiki?curid=2154930", "title": "Bolshemurtinskij rajon", "text": ""}
{"id": "2154932", "revid": "80339", "url": "https://it.wikipedia.org/wiki?curid=2154932", "title": "Bolshemurtinsky rayon", "text": ""}
{"id": "2154933", "revid": "80339", "url": "https://it.wikipedia.org/wiki?curid=2154933", "title": "Distretto di Bolshaya Murta", "text": ""}
{"id": "2154934", "revid": "80339", "url": "https://it.wikipedia.org/wiki?curid=2154934", "title": "Distretto di Bol'\u0161aja Murta", "text": ""}
{"id": "2154937", "revid": "80339", "url": "https://it.wikipedia.org/wiki?curid=2154937", "title": "Distretto di Bol\u0161aja Murta", "text": ""}
{"id": "2154938", "revid": "80339", "url": "https://it.wikipedia.org/wiki?curid=2154938", "title": "Distretto di Bol'saja Murta", "text": ""}
{"id": "2154939", "revid": "80339", "url": "https://it.wikipedia.org/wiki?curid=2154939", "title": "Distretto di Bol'shaja Murta", "text": ""}
{"id": "2154940", "revid": "80339", "url": "https://it.wikipedia.org/wiki?curid=2154940", "title": "Bolshemurtinsky", "text": ""}
{"id": "2154942", "revid": "1543377", "url": "https://it.wikipedia.org/wiki?curid=2154942", "title": "Wyoming (Delaware)", "text": "Wyoming \u00e8 una citt\u00e0 degli Stati Uniti, situata nella Contea di Kent, nello Stato del Delaware. Il suo nome deriva da quello della Wyoming Valley situata in Pennsylvania. Fa parte dell'area micropolitana di Dover. Secondo il censimento del 2000 la popolazione era di 1.141 abitanti.\nGeografia fisica.\nSecondo i rilevamenti dello United States Census Bureau, la citt\u00e0 di Wyoming si estende su una superficie totale di 1,8 km\u00b2, dei quali 1,7\u00a0km\u00b2 sono occupati da terre, mentre 0,1\u00a0km\u00b2 sono occupati dalle acque, corrispondenti al 2,90% dell'intero territorio.\nPopolazione.\nSecondo il censimento del 2000, a Wyoming vivevano 1.141 persone, ed erano presenti 315 gruppi familiari. La densit\u00e0 di popolazione era di 652,5 ab./km\u00b2. Nel territorio comunale si trovavano 485 unit\u00e0 edificate. Per quanto riguarda la composizione etnica degli abitanti, il 79,49% era bianco, il 13,32% era afroamericano, lo 0,09% era nativo, e il 3,86% era asiatico. Il restante 3,25% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 2,54% degli abitanti.\nPer quanto riguarda la suddivisione della popolazione in fasce d'et\u00e0, il 25,0% era al di sotto dei 18, il 7,9% fra i 18 e i 24, il 31,4% fra i 25 e i 44, il 22,8% fra i 45 e i 64, mentre infine il 13,0% era al di sopra dei 65 anni di et\u00e0. L'et\u00e0 media della popolazione era di 37 anni. Per ogni 100 donne residenti vivevano 99,1 maschi.\nAttrazioni.\nOgni anno nel mese di agosto si festeggia il \"Wyoming Peach Festival\". All'interno delle celebrazioni si organizzano degustazioni e visite nei campi. La \"Fifer Orchards\" \u00e8 il maggiore produttore del Delaware di pesche e di mele."}
{"id": "2154945", "revid": "1971044", "url": "https://it.wikipedia.org/wiki?curid=2154945", "title": "Magic TV", "text": "Magic TV era un'emittente televisiva italiana privata.\nStoria.\nL'emittente nacque come televisione locale romana nel novembre del 1986 con il nome di Teleflash sulla frequenza televisiva analogica terrestre D per iniziativa di Nunzio Fabrizio Rotondo. Trasmetteva sul canale UHF 37 per la zona di Roma e provincia. Successivamente estese il proprio segnale in gran parte del centro Italia, mentre nel resto della penisola le trasmissioni avvenivano in interconnessione con altre emittenti televisive, in modo da coprire capillarmente l'intero territorio nazionale.\nNel 1990 inizi\u00f2 la collaborazione con MTV inglese, che dur\u00f2 un anno. La programmazione era indirizzata principalmente ad un pubblico giovanile. In s\u00e8guito alla nascita di MTV Italia, Teleflash divent\u00f2 Magic TV e proponeva una programmazione musicale indipendente, trasmettendo in stereofonia e in letterbox, entrando in concorrenza con MTV.\nL'emittente trasmetteva, oltre alla quotidiana rotazione di videoclip musicali, svariate rubriche dedicate al mondo della musica, tra cui \"80/90\", \"I Miti di Paolo\", \"Dr.Heavy e Mr.Hard\", \"Black Time\", \"DiscoBox\", \"Airport Caf\u00e8\", \"Veejay &amp; Friends\", \"The List\", \"70-92\", \"Magic Dance Notte\", \"Magic Jazz\" \"Magic Playlist\", \"10+ Top Web\", \"En Vivo\". Dal 1997 inglobava nel proprio palinsesto la programmazione del network musicale interattivo \"The Box\", fino alla scomparsa di quest'ultimo. Tra i VJ che si alternavano alla conduzione ed alla realizzazione delle rubriche c'erano Laura Antonini, Angela Fiorella, Paolo Mancini, Nunzio Fabrizio Rotondo, Fabrizio Rotondo, Silvia Notargiacomo, Andrea Tommasi.\nDal 1\u00ba gennaio 2000 Magic TV trasmetteva anche sul satellite in modalit\u00e0 free to air: l'emittente divent\u00f2 dunque visibile gratuitamente in tutto il territorio di Europa, Medio Oriente e Nordafrica. Per questo motivo, la frequenza terrestre UHF 37 venne ceduta al gruppo 7 Gold, dove nacque 7 Gold Lazio.\nMagic TV rimase quindi visibile esclusivamente via satellite, dove vennero diffuse anche le emittenti affiliate Sat8 e Sat9. Le tre emittenti cessarono definitivamente le trasmissioni il 1\u00ba settembre 2008."}
{"id": "2154946", "revid": "80339", "url": "https://it.wikipedia.org/wiki?curid=2154946", "title": "Abansky rayon", "text": ""}
{"id": "2154947", "revid": "80339", "url": "https://it.wikipedia.org/wiki?curid=2154947", "title": "Abansky", "text": ""}
{"id": "2154948", "revid": "80339", "url": "https://it.wikipedia.org/wiki?curid=2154948", "title": "Abanskij", "text": ""}
{"id": "2154949", "revid": "80339", "url": "https://it.wikipedia.org/wiki?curid=2154949", "title": "Distretto di Aban", "text": ""}
{"id": "2154952", "revid": "767487", "url": "https://it.wikipedia.org/wiki?curid=2154952", "title": "Ken il guerriero - Il film", "text": " \u00e8 un film d'animazione del 1986 diretto da Toyoo Ashida.\nLa pellicola, prodotta da Toei Animation e ispirata alla serie \"Ken il guerriero\", \u00e8 uscita nelle sale giapponesi l'8 marzo 1986, mentre in Italia venne distribuita direttamente in VHS nel 1993 in versione integrale da Granata Press e da Dynamic Italia nel 1996. Nell'edizione italiana il film presenta un cast diverso da quello usato nella serie televisiva ad eccezione della voce di Bart.\nDopo che Yamato Video ne acquis\u00ec i diritti venne proiettato in anteprima al Lucca Comics il 30 ottobre 2008 in versione rimasterizzata e con doppiaggio storico, mentre la distribuzione in DVD si \u00e8 avuta dal 14 dicembre 2008. Il 31 dicembre 2011 \u00e8 andato in onda su Man-Ga canale di SKY Italia.\nIl budget del film si \u00e8 aggirato attorno a \u00a5 1.800.000.000 (circa 14.000.000 \u20ac). La pellicola \u00e8 caratterizzata da una forte dose di violenza e splatter che ha portato alcune edizioni estere a censurare il film con vari effetti grafici.\nTrama.\nLe vicende si rifanno alla prima serie animata, cio\u00e8 da quando Kenshiro viene sconfitto da Shin fino al combattimento con Raoul, con molte libert\u00e0 rispetto all'originale e con parti omesse. Ad esempio Toki non compare n\u00e9 viene menzionato, inoltre vi \u00e8 un'interazione fondamentale tra la piccola e dolcissima Lynn e Raoul.\nDoppiaggio.\nIl doppiaggio italiano \u00e8 stato effettuato a Roma nello studio C.R.C. (\"Compagnia Realizzazioni Cinetelevisive\"), con alla direzione e all'adattamento dei dialoghi Giuseppe Gargiulo e Alessandro Bianconi come assistente.\nAlcune fonti (come quelle dei crediti del VHS) riportano come doppiatori italiani di Rei, Jagger e Raoul, Gabriele Carrara per il primo, Toni Orlandi per il secondo e Francesco Caruso Cardelli per il terzo. Ma per chi ha visto il film e seguito la serie \u00e8 facile riconoscere la voce di Marcello Mand\u00f2 (Jagger), Francesco Caruso su Rei e Goffredo Matassi su Raoul."}
{"id": "2154953", "revid": "235912", "url": "https://it.wikipedia.org/wiki?curid=2154953", "title": "Newport (Delaware)", "text": "Newport \u00e8 una citt\u00e0 degli Stati Uniti, situata nella Contea di New Castle, nello Stato del Delaware. \u00c8 nota per aver dato i natali all'inventore Oliver Evans. Secondo il censimento del 2000 la popolazione era di 1.122 abitanti.\nGeography.\nNewport \u00e8 situata lungo le sponde del Christina River, e secondo i rilevamenti dello United States Census Bureau, si estende su una superficie totale di 1,2 km\u00b2, dei quali 1,1\u00a0km\u00b2 sono occupati da terre, mentre il restante \u00e8 occupato da acque, corrispondenti al 2,22% dell'intera superficie.\nPopolazione.\nSecondo il censimento del 2000, a Newport vivevano 1.112 persone, ed erano presenti 290 gruppi familiari. La densit\u00e0 di popolazione era di 986 ab./km\u00b2. Nel territorio comunale si trovavano 490 unit\u00e0 edificate. Per quanto riguarda la composizione etnica degli abitanti, il 75,76% era bianco, il 10,61% era afroamericano, lo 0,80% era nativo, e l'1,69% era asiatico. Il restante 11,14% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 13,55% degli abitanti.\nPer quanto riguarda la suddivisione della popolazione in fasce d'et\u00e0, il 26,0% era al di sotto dei 18, l'11,5% fra i 18 e i 24, il 36,5% fra i 25 e i 44, il 17,5% fra i 45 e i 64, mentre infine l'8,5% era al di sopra dei 65 anni di et\u00e0. L'et\u00e0 media della popolazione era di 32 anni. Per ogni 100 donne residenti vivevano 101,4 maschi."}
{"id": "2154957", "revid": "54193", "url": "https://it.wikipedia.org/wiki?curid=2154957", "title": "Piano di ritiro unilaterale di Israele da Gaza", "text": ""}
{"id": "2154963", "revid": "869733", "url": "https://it.wikipedia.org/wiki?curid=2154963", "title": "Bots Master", "text": "Bots Master (\"The Bots Master\") \u00e8 una serie televisiva animata franco-statunitense di fantascienza del 1993, prodotta da Creativite et Developpement e AB Productions.\nParticolarit\u00e0 della serie, alcune sequenze (un paio di minuti per episodio) con effetto tridimensionale di profondit\u00e0 grazie all'uso di particolari occhiali (venduti assieme alle action figure), ma guardabili anche senza, sfruttando l'effetto Pulfrich. Un simbolo sullo schermo, raffigurante gli occhiali, indica ai telespettatori quando indossarli.\nTrama.\nNell'anno 2025, Ziv Zulander (il nome non viene quasi mai pronunciato nel doppiaggio italiano, a lui ci si riferisce sempre con il nome \"doppia zeta\", persino gli antagonisti si riferiscono a lui solo con il soprannome) geniale e giovane scienziato e la sua sorellina Blitzy, giovanissima, ma talentuosa designer combattono una potente compagnia costruttrice di robot, la RobotMegaFactCorporation, che intende conquistare il mondo. Al loro fianco, una schiera di robot dotati un chip della personalit\u00e0 che li fa agire e ragionare come esseri umani. A Capo della multinazionale c'\u00e8 Leon Lewis Paradim, coadiuvato dallo scienziato Hiss (in italiano Dottor Sibilo), e da Lady Frenzly (in italiano chiamata solo Lady) seducente e affascinante capo della sicurezza all'interno della corporazione. I Robot di Ziv Zulander, vengono pi\u00f9 spesso definiti \"Zoidi avanzati\", come loro stessi amano precisare. La sua Squadra di Zoidi \u00e8 chiamata BOYZZ BRIGADE Boyzz \u00e8 l'acronimo di Brain Operated Young Zygoetopic Zoids. Tra gli Zoidi Jammerzz, Tools, All-ball, Genesix, D'Nerd (in italiano chiamato Secchione) Watzon, Ninjzz (il robot ninja del gruppo), Ace, Twig, tre teste parlanti.\nIn pi\u00f9 puntate DoppiaZeta e la sua squadra di Zoidi, riescono a sventare i piani degli avversari, grazie a delle microtelecamere piazzate negli uffici della RM Corporation. Ziv oltre che una grande conoscenza della robotica e della cibernetica, possiede anche discrete doti atletiche che gli permettono in pi\u00f9 di un'occasione di infiltrarsi negli uffici e nei depositi della RM, di sostenere scontri con i robot nemici e di fuggire agilmente.\nLa serie \u00e8 durata solo una stagione, \u00e8 di genere azione - fantascientifico con tratti umoristici che ben si notano nella sigla originale che \u00e8 un brano beat-rap cantato dagli stessi personaggi del cartone intenti a presentarsi, mentre la sigla italiana ha dei toni pi\u00f9 seri ed enfatici che appaiono meno coerenti con i toni del cartone."}
{"id": "2154970", "revid": "1305772", "url": "https://it.wikipedia.org/wiki?curid=2154970", "title": "SA-5", "text": ""}
{"id": "2154975", "revid": "534989", "url": "https://it.wikipedia.org/wiki?curid=2154975", "title": "Enrico Tazzoli (presbitero)", "text": "Biografia.\nNato a Canneto sull'Oglio da Pietro Tazzoli, giudice conciliatore e pretore e da Isabella Arrivabene, di nobile famiglia mantovana, alla nascita gli furono imposti i nomi di Enrico Napoleone. Nel 1821 fu iscritto alla seconda classe di grammatica del liceo di Goito, dove inizi\u00f2 a manifestare la sua inclinazione alla vita sacerdotale.\nSuccessivamente frequent\u00f2 il corso liceale, detto \u201cfilosofico\u201d, nei seminari di Mantova prima e di Verona poi, ma complet\u00f2 gli studi teologici in quello di Mantova. Fu poi ordinato sacerdote a Verona e, nel 1835, celebr\u00f2 la sua prima Messa. Nel 1844 pubblic\u00f2 il \u201cLibro del popolo\u201d contro la disuguaglianza sociale.\nProfessore di filosofia nel seminario vescovile di Mantova dal 1836, nel corso ginnasio-liceale, non fu mai parroco e visse con la madre vicino al Duomo in contrada dello Zuccaro, ora via Don Enrico Tazzoli. Fu arrestato la prima volta il 12 novembre 1848 per aver pronunciato nel Duomo una predica contro le tiranniche potenze imperiali che vollero il \"Sacco di Mantova\" del 1630, con evidentemente allusione agli \"imperiali\" austriaci suoi contemporanei. L'arresto fu disposto dal capitano auditore Carl Pichler von Deeben, lo stesso uomo che a Bologna aveva fatto fucilare Ugo Bassi e che nel 1851 riserver\u00e0 il medesimo destino a Giovanni Grioli. Per il momento, tuttavia, non si volle essere troppo duri, e l'arresto si limit\u00f2 ad avere una valenza intimidatoria. Nella perquisizione della casa si chiuse un occhio sulla sciarpa tricolore che si trovava esposta in mezzo ai libri, e si intim\u00f2 alla madre del sacerdote di bruciare le \"5 giornate\" di Ignazio Cant\u00f9 e le poesie del Berchet. Tazzoli fu quindi rilasciato, e ritornando a casa trov\u00f2 una nutrita folla ad applaudirne il coraggio e le idee.\nTazzoli, pur non condividendo la visione religiosa di Mazzini, si convinse che il movimento della Giovine Italia era l'unico che avesse organizzazione e adesioni sufficienti ad assicurare concretezza d'azione. Molto impegnato nell'assistenza filantropica e nella educazione popolare, spos\u00f2 i principi di un suo cristianesimo \"illuminato\" con lo spirito umanitario e \"democratico\" delle lotte risorgimentali, tanto da definire il suo supremo amor di patria la sua \"seconda religione\".\nIl 2 novembre 1850, in un'abitazione al numero 10 dell'odierna via Chiassi a Mantova, venti mantovani parteciparono alla seduta che pose le basi di un comitato insurrezionale antiaustriaco. Tra questi, Enrico Tazzoli era il principale organizzatore e coordinatore della congiura. Egli era, altres\u00ec, in accordo con Mazzini, esule a Londra, attivamente impegnato nella sottoscrizione delle cartelle del prestito interprovinciale mazziniano. Rinvenute casualmente alcune di queste cartelle, la polizia austriaca, utilizzando anche la tortura, scopr\u00ec la congiura. Enrico Tazzoli fu arrestato il 27 gennaio 1852. Gli vennero sequestrati molti documenti, fra i quali un registro cifrato in cui aveva annotato incassi e spese, con i nomi degli affiliati che avevano versato denaro. Il 24 giugno, in carcere, Tazzoli seppe che gli austriaci avevano decifrato la chiave di lettura del suo quaderno incentrata sul \"Pater noster\". Vennero arrestati iscritti di Mantova, Verona, Brescia e Venezia.\nAccortamente le autorit\u00e0 austriache ottennero un ordine speciale di Pio IX che, sconfessando il vescovo che l'aveva negata, ordin\u00f2 la riduzione allo stato laicale di Enrico Tazzoli che avvenne il 24 novembre. Monsignor Giovanni Corti fu quindi costretto a procedere alla lettura della formula di condanna, al ritiro dei paramenti sacri tolti di dosso e alla raschiatura con un coltello della pelle delle dita che avevano sorretto l'ostia dell'eucaristia. Non essendoci a quel punto pi\u00f9 conflitto con il diritto ecclesiastico, il 4 dicembre gli austriaci diedero ai dieci processati lettura della sentenza del Consiglio di guerra austriaco che gi\u00e0 il 13 novembre aveva decretato la condanna a morte.\nL'emozione suscitata e il susseguente intervento delle autorit\u00e0 religiose lombarde indussero il Governatore generale Josef Radetzky a commutare alcune pene ad anni di carcere, ma lo stesso conferm\u00f2 la pena capitale per Tazzoli, Scarsellini, Poma, Canal e Zambelli. Il 7 dicembre 1852 furono eseguite le condanne a morte per impiccagione in localit\u00e0 Belfiore, poco fuori le mura della citt\u00e0 di Mantova, gli impiccati sono ricordati come i Martiri di Belfiore.\nVenti anni dopo il martirio, il 7 dicembre 1872, Enrico Tazzoli fu commemorato con l'anteprima nazionale del dramma di Riccardo Bonati \"Enrico Tazzoli e i martiri del 1852\", rappresentato al teatro Andreani di Mantova."}
{"id": "2154976", "revid": "363629", "url": "https://it.wikipedia.org/wiki?curid=2154976", "title": "Haemophilus influenzae", "text": "H. influenzae \u00e8 un coccobacillo pleomorfo Gram negativo della famiglia delle Pasteurellaceae.\nIl suo diametro \u00e8 di 0.2-2.0 micron, \u00e8 asporigeno, immobile, aerobio-anaerobio facoltativo, caratterizzato da parassitismo obbligato (deve colonizzare un organismo vivente, non \u00e8 un batterio ambientale). H. influenzae di tipo b \u00e8 il batterio pi\u00f9 importante nella patologia umana.\nFisiologia e struttura.\nH. influenzae cresce in agar cioccolato, soprattutto in presenza di alcuni fattori di crescita, denominati X (ematina) e V (NAD). Presenta una capsula polisaccaridica che caratterizza i 7 sierotipi (a, b, c, d, e, e', f). Si distinguono 8 biotipi (I-VIII) sulla base di 3 reazioni biochimiche:\nTra questi deve essere ricordato H. influenzae biogruppo \"aegyptucus\", particolarmente virulento e agente eziologico di congiuntivite purulenta e febbre purpurea brasiliana.\nLa capsula polisaccaridica di H. influenzae (tipo b) inibisce la fagocitosi mediata dal sistema del complemento.\n\u00c8 composta da ribosio, fosfato e ribitolo. Notevole importanza assumuno gli anticorpi anti-capsula (anti-poliribitolfosfato, PRP) che si sviluppano nel soggetto esposto al batterio e al vaccino, poich\u00e9 sono in grado di garantire protezione duratura. Altri fattori di virulenza sono i pili e le adesine che promuovono l'attacco alle cellule epiteliali. Il LPS sostiene il quadro infiammatorio, mentre i glicopeptidi sono in grado di bloccare l'attivit\u00e0 delle ciglia delle cellule bronchiali e di indurre necrosi estesa. Un altro importante fattore di virulenza sono le proteasi, in grado di dissolvere la matrice extracellulare e promuovere l'invasione tissutale e sistemica.\nPatogenesi.\nI ceppi acapsulati colonizzano normalmente il tratto respiratorio superiore. La colonizzazione pu\u00f2 esitare nella penetrazione del microrganismo nella sottomucosa nasofaringea; tuttavia, raramente pu\u00f2 verificarsi l'entrata nel torrente circolatorio e la\ndistribuzione in altri siti. I quadri pi\u00f9 comuni (dovuti a colonizzazione patologica o da diffusione) sono otite media, sinusite, bronchite e polmonite.\nI ceppi capsulati, in assenza di anticorpi opsonizzanti (soggetti non vaccinati o non precedentemente esposti), possono facilmente colonizzare il torrente ematico e promuovere batteriemia con disseminazione alle meningi (meningite), ai tessuti molli (celluliti) e all'epiglottide (epiglottiti).\nEpidemiologia.\nSebbene il 35-85% degli adulti presenta \"H. influenzae\" nel tratto respiratorio superiore (nasofaringe, orofaringe), solo lo 0,4% ha Hib (H. influenzae di tipo b). Il 60-90% dei bambini presenta H. influenzae, ma solo il 5% ha Hib, percentuale che aumenta nei bambini ricoverati nei centri pediatrici.\nLa diffusione avviene da persona a persona: i bambini possono contrarre l'infezione da altri bambini o da adulti portatori.\nSe Hib rimane a livello della mucosa nasale o delle alte vie respiratorie, la malattia non si verifica. Se invece penetra a livello del polmone o nel sangue, si ha malattia.\nProfilo diagnostico.\nI campioni biologici elettivi sono distinti in base al quadro patologico:\nL'esame microscopico mette in evidenza coccobacilli gram negativi e leucociti polimorfonucleati. \nL'esame colturale si svolge seminando il campione su agar cioccolato in atmosfera contenente 5% di anidride carbonica.\nPossono essere svolti test della dipendenza da fattori X e V (vedi sopra). L'identificazione biochimica pu\u00f2 avvenire mediante il riconoscimento di reazioni metaboliche particolari (laborioso) o mediante test immunoenzimatici. La sierotipizzazione \u00e8 utile solo a fini epidemiologici. Pu\u00f2 essere anche osservato il fenomeno di satellitismo; Hib cresce su agar sangue come colonie satellite intorno a \"Staphylococcus aureus\", che rende disponibili i fattori presenti nel sangue che, senza riscaldamento (si tenga presente che agar cioccolato \u00e8 agar sangue \"cotto\") non sarebbero disponibili. La ricerca dell'antigene capsulare in campioni di liquor o urina pu\u00f2 essere fatta mediante agglutinazione su particelle di latex.\nTerapia, prevenzione e controllo.\nInfezioni gravi vanno trattate con antibiotici beta-lattamasi resistenti, come cefalosporine con buona penetrazione nel liquido cefalorachidiano o cloramfenicolo (quest'ultimo deve essere dosato sotto costante monitoraggio, dati i notevoli effetti avversi). Le altre infezioni possono essere trattate con ampicillina o cefalosporine. Anche altri antibiotici, tra cui lo xibornolo, un antibiotico somministrabile per os o per inalazione tramite formulazioni spray, si sono dimostrati efficaci nei confronti del germe.\nIl vaccino \u00e8 composto da antigene purificato (PRP capsulare purificato e proteine carrier). La vaccinazione avviene a 2, 4, 6 e 12-15 mesi. Per i portatori a rischio di Hib, pu\u00f2 essere utile una chemioprofilassi con rifampicina."}
{"id": "2154977", "revid": "765341", "url": "https://it.wikipedia.org/wiki?curid=2154977", "title": "Rosanera", "text": "Rosanera \u00e8 un libro di poesie di Paolo Zannella, edito da Guanda nel 1957, nella collana Falena (n\u00b051).\nNella prefazione il critico Carlo Bo scrisse: \"una profonda seriet\u00e0 \u00e8 il carattere di queste 22 poesie, che si esprime ora in accenti di umile sofferenza, ora in gridi violenti, ora si placa in dolci immagini di \"Bianchi Paesi del Sud\", o mitiche liturgie. Qua e l\u00e0, nell'impeto del sentimento, nella forza semplice, elementare degli affetti trattiene a stento qualche preciso tocco di satira e l'immediatezza di un canto sociale. E d'altra parte c'\u00e8 il dolce indugiare sul suono e il canto della parola: \"oh!, broccato delle rose di Moguer nei penduli cieli di settembre\". L'autore \u00e8 nato in Ciociara, a Fondi, l'antico paese della quinta satira di Orazio.\"\nIndice delle poesie.\n&lt;poem&gt; \nIl mio cuore \u00e8 una palma che cresce -\nin un clima senza sole.\n&lt;/poem&gt;\n&lt;poem&gt; \nRagioni\n\"Mi sono asciugato -\"\n\"nei vorticosi silenzi della prateria; -\"\n\"Oh gli archi punteggiati della distesa -\"\n\"sui fianchi delle rose. -\"\n\"Ora cavalco selvaggiamente - \"\n\"sul mio puledro, verso le miracolose -\"\n\"stazioni dell'imprevisto \"\n&lt;/poem&gt;\n&lt;poem&gt; \nMeditazioni\n\"Il vento ha i suoi chitarristi -\"\n\"le cui canzoni sono sempre malinconiche. -\"\n\"Ecco perch\u00e9 il mare non ama la nenia dei venti:-\"\n\"sente negli abissi le voci dei naufraghi.-\"\n\"I cimiteri hanno il volto della desolazione - \"\n\"e le ghirlande sembrano madri impazzite per sempre. -\"\n\"Ecco perch\u00e9 la notte non parla del suo lutto.\"\n\"Ma la gioia, ahi la gioia, -\"\n\"ha radici pi\u00f9 profonde del mistero; -\"\n\"ecco perch\u00e9 i morti sono avidi di luce.\" \n&lt;/poem&gt;\n&lt;poem&gt; \nLenzuola di bronzo \u2013 \n\"Della mia giovinezza, ricordo solo-\"\n\"le lunghe solitudini di dolore. \u2013\"\n\"Non potr\u00f2 mai ridere, non potr\u00f2 mai \u2013\"\n\"dimenticare i veli malinconici \u2013\"\n\"di quelle nere stagioni di marmo. \u2013\"\n\"Nel mesto paese ov'io nacqui -\"\n\"- focolaio di paludi e malaria \u2013\" \n\"attraverso le nebbie dei pantani -\"\n\"imparai a camminare in ginocchio \u2013\"\n\"verso l'alto risveglio. -\"\n\"Chi porter\u00e0 la mia voce nel cuore della Metropoli? \u2013\"\n\"I soli che scavarono gli angoli della mia afflizione- \"\n\"furono i tamburi delle selve: -\"\n\"Echi leggendari della natura in sboccio. -\"\n\"O neri mattini, lenzuola di bronzo -\"\n\"sul tappeto della mia vita, vidi ricamate -\"\n\"vagamente colonne di rubini, -\"\n\"ma la famelica voce del cielo \u2013\"\n\"scagliava sulle mie fragili antenne \u2013\"\n\"il grido degli amari precipizi. -\"\n&lt;/poem&gt;\n&lt;poem&gt; \nSegovia - \n\"Dolce \u00e8 il suono delle chitarre, -\"\n\"come la carezza delicata d'un sogno -\"\n\"cullato da mille voci, -\"\n\"immerse negli aromi -\"\n\"di vaghi paesi lontani. -\"\n\"Chitarre, rapitemi chitarre, -\"\n\"nei vostri voli d'arcobaleno -\"\n\"sento che la musica -\"\n\"ha pi\u00f9 coralit\u00e0 di pensieri, -\"\n\"che il motivo di un accordo profondo -\"\n\"del mio mare sempre inquieto -\"\n&lt;/poem&gt;"}
{"id": "2154982", "revid": "80339", "url": "https://it.wikipedia.org/wiki?curid=2154982", "title": "Balakhtinsky rayon", "text": ""}
{"id": "2154984", "revid": "80339", "url": "https://it.wikipedia.org/wiki?curid=2154984", "title": "Balahtinskij rajon", "text": ""}
{"id": "2154985", "revid": "80339", "url": "https://it.wikipedia.org/wiki?curid=2154985", "title": "Balakhtinskij rajon", "text": ""}
{"id": "2154987", "revid": "80339", "url": "https://it.wikipedia.org/wiki?curid=2154987", "title": "Distretto di Balachta", "text": ""}
{"id": "2154988", "revid": "80339", "url": "https://it.wikipedia.org/wiki?curid=2154988", "title": "Distretto di Balahta", "text": ""}
{"id": "2154990", "revid": "80339", "url": "https://it.wikipedia.org/wiki?curid=2154990", "title": "Distretto di Balakhta", "text": ""}
{"id": "2154992", "revid": "1543377", "url": "https://it.wikipedia.org/wiki?curid=2154992", "title": "Internet Explorer 1", "text": "Internet Explorer 1 \u00e8 un web browser grafico rilasciato da Microsoft il 17 agosto 1995. Derivava da Spyglass Enhanced Mosaic, concettualmente modellato sul browser NCSA Mosaic che Microsoft aveva ottenuto in licenza da Spyglass Inc.\nLa versione 1.0 era disponibile in Microsoft Plus! per Windows 95 e di solito anche nelle versioni OEM di Windows 95. La sua quota di mercato era molto pi\u00f9 bassa rispetto a quella di Netscape Navigator.\nEbbe vita breve: nel novembre 1995, solo tre mesi dopo il suo rilascio, venne aggiornato alla versione 2. La versione 1.5 beta fu rilasciata diversi mesi dopo per Windows 3.1 e Windows NT, con il supporto al rendering di base per le tabelle, uno dei primi standard Web.\nOggi, il download di Internet Explorer 1 non \u00e8 pi\u00f9 disponibile da Microsoft.\nIl progetto O'Hare.\nLo sviluppo di Internet Explorer 1.0 fu intrapreso nell'agosto del 1994 da un team composto da cinque o sei persone, guidato inizialmente da Thomas Reardon e, a partire da ottobre 1994, da Benjamin W. Slivka, con Hadi Partovi come program manager del gruppo.\nAl progetto venne assegnato il nome in codice O'Hare, in riferimento all'Aeroporto O'Hare, il pi\u00f9 grande aeroporto di Chicago (il nome di citt\u00e0 a sua volta utilizzato come nome in codice di Windows 95): il team si proponeva infatti di sviluppare delle tecnologie per Internet nella speranza che si rivelassero simbolicamente \"un punto di partenza verso luoghi distanti da Chicago\".\nLe origini del codice: Spyglass Enhanced Mosaic.\nMicrosoft, volendo partecipare al pi\u00f9 presto alla guerra dei browser, decise di richiedere la licenza di un browser gi\u00e0 esistente anzich\u00e9 crearne uno da zero.\nIn aprile 1994, Microsoft inizi\u00f2 a negoziare l'acquisizione della licenza di BookLink, un browser posseduto da CMG Information Services. Microsoft venne per\u00f2 battuta sul tempo da AOL, che lo acquist\u00f2 a novembre per 30 milioni di dollari.Verso la fine dell'anno, Microsoft apr\u00ec delle trattative con diverse altre societ\u00e0 che possedevano browser, inclusa Netscape, la quale in un primo momento rifiut\u00f2.\nAlla fine, il 16 dicembre 1994 Microsoft ottenne da Spyglass per 2 milioni di dollari la licenza per Spyglass Enhanced Mosaic, che veniva distribuito da Spyglass a molte societ\u00e0 che iniziavano allora a sviluppare dei browser. Il contratto stipulato tra Spyglass e Microsoft prevedeva che Spyglass avrebbe dovuto ricevere una tassa di base trimestrale per la licenza di Spyglass Enhanced Mosaic, pi\u00f9 una quota derivante dai ricavi di vendita del browser.L'accordo tra Spyglass e Microsoft precedette di poco la comunicazione, entro la fine di quello stesso anno, della disponibilit\u00e0 da parte di Netscape di accettare la proposta di Microsoft.\nNCSA Mosaic fu un browser sviluppato dal National Center for Supercomputing Applications (NCSA) all'Universit\u00e0 dell'Illinois. Non essendo tuttavia in grado di fornire un'adeguata assistenza tecnica agli utenti, n\u00e9 di gestire le concessioni in licenza a centinaia di clienti privati o aziendali, nell'agosto 1994 NCSA aveva concesso a Spyglass, in qualit\u00e0 di partner commerciale, tutti i diritti sulle future licenze commerciali di Mosaic e tutte le responsabilit\u00e0 derivanti dal supporto e dalla concessione in licenza di Mosaic.\nSpyglass Enhanced Mosaic fu un browser sviluppato indipendentemente da Spyglass. Spyglass Enhanced Mosaic non condivideva codice con NCSA Mosaic, pur ispirandosi concettualmente a quest'ultimo.\nNonostante la finestra relativa ai diritti d'autore, fino alla versione 6 di Internet Explorer, riporti l'indicazione \"Basato su NCSA Mosaic\", il codice di Internet Explorer 1 proviene in realt\u00e0 da quello di Spyglass Enhanced Mosaic, escludendo ogni legame a livello di codice con l'allora concorrente Netscape Navigator, derivato da NCSA Mosaic, e con l'attuale concorrente Mozilla Firefox, a sua volta derivato da Netscape Navigator.\nLa concorrenza con Netscape Navigator.\nQuando Microsoft intraprese il progetto di sviluppo di Internet Explorer, Netscape era da poco tempo diventata il leader del settore, con il suo Netscape Navigator rilasciato nell'ottobre del 1994, divenuto rapidamente il browser pi\u00f9 utilizzato.\nIn realt\u00e0, poich\u00e9 Microsoft aveva compreso le potenzialit\u00e0 di Internet molto prima di rilasciare la prima versione di Internet Explorer, l'idea di offrire agli utenti di Windows la possibilit\u00e0 di accedere al Web era stata concepita prima dell'avvento di Netscape Navigator: infatti, Steve Ballmer, l'allora vicepresidente esecutivo, invi\u00f2 un messaggio di posta elettronica gi\u00e0 il 7 dicembre 1993 proponendo questa funzionalit\u00e0 per la successiva versione di Windows, e il primo incontro tra Microsoft e la societ\u00e0 che avrebbe permesso ad essa lo sviluppo di Internet Explorer, Spyglass, era avvenuto gi\u00e0 nell'aprile del 1994.\nLa concorrenza con Netscape ebbe comunque il ruolo di accelerare le tappe del percorso che stava portando al rilascio di Internet Explorer.\nIl 26 maggio 1995, Bill Gates invi\u00f2 la comunicazione \"Internet Tidal Wave\" (letteralmente \"Maremoto di Internet\") ai dirigenti Microsoft. La comunicazione descriveva Netscape con il loro Netscape Navigator come il \"nuovo rivale 'nato' su Internet\". La comunicazione delineava il fallimento di Microsoft di comprendere l'importanza di Internet, e in esso Gates assegnava \"ad Internet tale altissimo livello di importanza\" da allora in avanti.\nIl giorno dopo, anche Slivka lanci\u00f2 l'allarme con il suo memorandum \"The Web Is the Next Platform\", avvertendo che il Web aveva il potenziale per soppiantare Windows.\nIl 21 giugno 1995, in una riunione tra un manager di Microsoft, Daniel Rosen, e l'amministratore delegato di Netscape, Jim Barksdale, Microsoft propose a Netscape una divisione del mercato dei browser: Microsoft avrebbe sviluppato un browser per gli utenti di Windows 95, mentre Netscape avrebbe riservato il suo browser, Netscape Navigator, alle piattaforme Windows 3.1, Macintosh e Unix. La proposta venne per\u00f2 rifiutata da Netscape.\nVersioni.\nInternet Explorer 1.0.\nInternet Explorer 1.0 venne pubblicato il 17 agosto 1995, con numero di versione 4.40.308. Il suo motore di rendering si basava su quello di Spyglass Enhanced Mosaic.\nEra disponibile, al prezzo di 49,95 $ (circa 81.400 lire), solo come parte dell'Internet Jumpstart Kit in Microsoft Plus! per Windows 95. Non era invece incluso nella prima versione di Windows 95: la versione per la vendita al dettaglio doveva essere pronta prima della versione OEM al fine di far arrivare le copie confezionate nei negozi prima della data di lancio, e inoltre si temeva un numero troppo eccessivo da gestire di richieste di iscrizione al servizio \"The Microsoft Network\". Tuttavia, veniva di solito incluso nelle versioni OEM di Windows 95.\nFunzioni.\nTra le sue funzionalit\u00e0, Internet Explorer 1.0 era in grado di gestire i preferiti e la cronologia, anche se in un modo non ancora pienamente maturo, ed era dotato di una memoria cache per la navigazione off-line delle pagine Web.\nDisponeva inoltre del supporto integrato alle connessioni ad accesso remoto e al protocollo TCP/IP, le tecnologie di base per l'accesso ad Internet. La configurazione della connessione ad Internet, che con altri browser richiedeva procedure manuali, era semplificata da una procedura guidata.\nTuttavia, mancavano molte caratteristiche che sarebbero divenute comuni a partire dalla versione 3, tra cui la \"e\" blu nel logo, l'integrazione in Esplora risorse e i programmi integrati (per esempio Internet Mail and News, NetMeeting, Rubrica di Windows). Inoltre, non supportava delle tecnologie che oggi sono considerate di base per il corretto rendering di una pagina Web, come i Cascading Style Sheets.\nInternet Explorer 1.5 beta.\nInternet Explorer 1.5 beta venne pubblicato, gratuitamente, solo intorno al 17 gennaio 1996, dopo il rilascio di Internet Explorer 2 (novembre 1995).\nLa compatibilit\u00e0 venne estesa a Windows NT e Windows 3.1, anche se per quest'ultimo, essendo un'applicazione a 32 bit, era richiesta l'installazione delle librerie Win32s.\nFunzioni.\nLa gestione della cronologia e dei preferiti era leggermente automatizzata rispetto alla versione precedente, mediante delle finestre apposite anzich\u00e9 ricorrere manualmente a Gestione risorse.\nVenivano chiamate \"helper\" le applicazioni esterne a cui si poteva associare un tipo di file. Tra questi, vi era anche RealAudio Player 1.0.1, in grado di riprodurre durante la navigazione i file Real Audio (.ra, .ram), che veniva installato direttamente insieme a Internet Explorer.Comunque, Internet Explorer 1.5 beta disponeva gi\u00e0 del supporto integrato per alcuni tipi di File: documenti HTML (.htm, .html), file di testo (.txt, .c, .h, .ini, .sh), immagini JPEG (.jpeg, .jpg), immagini GIF (.gif), file audio (.au, .snd), e file AIFF (.aiff).\nCome browser World Wide Web, introdusse il supporto alle tabelle in HTML. Inoltre supportava i protocolli FTP e Gopher."}
{"id": "2155002", "revid": "767487", "url": "https://it.wikipedia.org/wiki?curid=2155002", "title": "Living &amp; Dying", "text": "Living &amp; Dying \u00e8 un film del 2007 diretto da Jon Keeyes.\nTrama.\nUna banda di rapinatori assalta una banca e quando ne esce si ritrova circondata dalla polizia. Tentano la fuga per le vie del posto e si nascondono in un ristorante, dove prendono in ostaggio i presenti. Ma alcuni dei presenti sono a loro volta degli assassini senza scrupolo. Quello che segue \u00e8 una serie di intrecci e situazioni e colpi di scena con il poliziotto (Michael Madsen) chiamato di urgenza a gestire la situazione. Finale a sorpresa per molti versi, quello che sembra un cattivo si riabilita e chi era il buono, forse non lo \u00e8 proprio del tutto."}
{"id": "2155009", "revid": "125643007", "url": "https://it.wikipedia.org/wiki?curid=2155009", "title": "Mark Hollis (cantante)", "text": "Si ritir\u00f2 ufficialmente nel 1998.\nCarriera.\nArtista eclettico e poco incline allo \"star system\" tipico della scena musicale, Mark Hollis \u00e8 ricordato soprattutto come leader del gruppo musicale dei Talk Talk. Fu lui che, al fianco del membro non ufficiale Tim Friese-Greene, port\u00f2 a evolvere lo stile della band dal New romantic degli esordi a una musica notevolmente pi\u00f9 astratta e complessa, assimilabile a quello che successivamente sarebbe stato conosciuto come post-rock.\nNel 1998 realizz\u00f2 il suo unico album da solista, l'eponimo \"Mark Hollis,\" accolto molto positivamente dalla critica. Subito dopo si ritir\u00f2 dalle scene, se non riapparendo negli anni per sporadiche collaborazioni in album altrui.\n\u00c8 morto il 25 febbraio 2019 all'et\u00e0 di 64 anni dopo una breve malattia."}
{"id": "2155010", "revid": "1971044", "url": "https://it.wikipedia.org/wiki?curid=2155010", "title": "Ahmed Best", "text": "Carriera.\nEntr\u00f2 nel mondo dello spettacolo come ballerino per la compagnia teatrale \"Stomp\", in cui si predilige la comunicazione fisica, fatta di danze e balletti. Nel 1997, Best, dinoccolato e agile, fu notato dal direttore di casting Robin Gurland, che stava cercando una persona in grado di indossare i panni del maldestro Jar Jar Binks, nuovo personaggio della saga fantascientifica di Guerre stellari\nCritica e pubblico detestarono il personaggio, considerato un pretesto per gag infantili, mentre Lucas, regista del film, venne tacciato di razzismo, a causa della rappresentazione del personaggio, simile ad un afroamericano. A queste accuse, Best reag\u00ec negando ogni intento razzista del regista: \u00abNon solo credo che queste critiche non abbiano validit\u00e0, ma penso che sia davvero stupido inserire pregiudizi e omofobie in un film fantascientifico\u00bb\nPer il ruolo di Jar Jar Binks, Best ricevette un Razzie Award al peggior attore non protagonista nel 1999, e una nomination allo stesso premio nel 2002.\nBest riprender\u00e0 il personaggio di Jar Jar Binks nei due film successivi, in alcuni videogiochi, nella serie televisiva \"\" e nei due episodi dedicata a Guerre stellari dello show \"Robot Chicken\".\nNel 2006 doppia il videogioco \"\", mentre nel 2008, crea la serie televisiva \"This Can't Be My Life\", in cui, oltre a dirigere, scrivere e produrre lo show, riveste il ruolo di montatore, compositore e attore."}
{"id": "2155011", "revid": "287204", "url": "https://it.wikipedia.org/wiki?curid=2155011", "title": "Intermeccanica Italia IMX", "text": "La Intermeccanica Italia IMX \u00e8 un'automobile con carrozzeria coup\u00e9 realizzata dal 1968 al 1972 dalla casa costruttrice italiana Costruzione Automobili Intermeccanica.\nContesto.\nDalle linee sportive nate dalla mano dello stilista Franco Scaglione e ispirate alle vetture sportive del periodo, come la Maserati Mistral e la Ferrari 275 GTB.\nLe fiancate sono caratterizzate da ampie aperture per l'uscita del calore prodotto dal motore. L'abitacolo \u00e8 lussuoso, con selleria in pelle e cruscotto di radica.\nVenne venduta in 15 esemplari anche in versione spider, mentre della versione coup\u00e9 ne vennero venduti 57, per un totale di 72 esemplari venduti.\nCaratteristiche tecniche.\nLa vettura \u00e8 dotata di un motore V8 di 5766 cm\u00b3 (di origine Ford), da 310 CV; raggiunge i 100 km/h da fermo in 6 secondi. La frizione \u00e8 quella della Ford Mustang."}
{"id": "2155017", "revid": "486946", "url": "https://it.wikipedia.org/wiki?curid=2155017", "title": "Don Enrico Tazzoli", "text": ""}
{"id": "2155018", "revid": "33689", "url": "https://it.wikipedia.org/wiki?curid=2155018", "title": "Due draghi per una cintura nera", "text": "Due draghi per una cintura nera (\"Double Dragon\") \u00e8 una serie televisiva a cartoni animati statunitense prodotta da DiC Entertainment e basata sul videogioco \"Double Dragon\" della Technos Japan Corporation.\nLa serie \u00e8 stata trasmessa inizialmente su Italia 1 nel 1995 con la sigla italiana cantata da Marco Destro, e successivamente su reti locali dove fu mantenuta quella originale.\nTrama.\nI protagonisti sono i fratelli Billy e Jimmy Lee (il primo vestito di blu, il secondo di rosso), grandi esperti dell'arte marziale Sou-Setsu-Ryu (tecnica puramente inventata). Con l'aiuto di diversi combattenti alleati, e dotati di armi e corazze sempre pi\u00f9 sviluppate con il passare degli episodi, i due fratelli si oppongono al terribile \"Shadow Master\", deciso a terrorizzare la citt\u00e0 con l'aiuto dei suoi sgherri. La serie \u00e8 stata creata in contemporanea al videogioco picchiaduro \"\"."}
{"id": "2155023", "revid": "339392", "url": "https://it.wikipedia.org/wiki?curid=2155023", "title": "Antigua &amp; Barbuda Amateur Basketball Association", "text": ""}
{"id": "2155024", "revid": "1613689", "url": "https://it.wikipedia.org/wiki?curid=2155024", "title": "Carlo Anti", "text": "Carlo Anti nacque a Villafranca di Verona, in localit\u00e0 Cadellora presso la corte Bortolani, nel 1889. Fu un archeologo e un ufficiale dell'esercito nella prima guerra mondiale fino al 1922. Fu rettore dell'Universit\u00e0 degli Studi di Padova dal 1932-1943.\nArcheologo.\nStudi\u00f2 a Verona e a Bologna, dove si laure\u00f2 con Gherardo Ghirardini. Successivamente si trasfer\u00ec a Roma come allievo della Scuola archeologica italiana e poi ispettore al museo preistorico-etnografico. Durante gli anni di studio a Roma conobbe la moglie, Clelia Vinciguerra, anche lei allieva della Scuola. Tra i suoi maestri dell'epoca si ricorda Emanuel L\u00f6wy, grande archeologo austriaco attivo in quegli anni a Roma, che favor\u00ec lo sviluppo del suo interesse per la storia degli artisti, gi\u00e0 stimolata dal contatto con la scuola di Monaco, contrapposta alla storia dell'arte facente capo a Winckelmann.\nNel 1914 si rec\u00f2 per la prima volta in Grecia, dove ebbe l'opportunit\u00e0 di incontrare studiosi italiani e stranieri tra i quali Luigi Pernier, Biagio Pace, Wilhelm D\u00f6rpfeld e P. Kavvadias. Nel 1921 fu inviato in Anatolia da Amedeo Maiuri e Roberto Paribeni con il compito di esplorare la Licia e la Panfilia, nel quadro dei deboli tentativi italiani di insediare una presenza in Turchia. Dal 1922 la sua attivit\u00e0 di archeologo e studioso fu legata all'Universit\u00e0 di Padova. Nello stesso anno cur\u00f2 l'allestimento di una mostra di 33 oggetti africani del Museo Pigorini e del Museo etnografico di Firenze alla 13\u00aa Biennale di Venezia.\nNel 1926 diventa socio dell'Istituto veneto di scienze, lettere ed arti dove si trova ancora depositato un archivio con le sue carte.\nDal 1925 al 1936 svolse il ruolo di assistente di Luigi Pernier negli scavi del santuario di Apollo a Cirene. A Cirene la suddivisione dei compiti prevedeva che fosse affidato ad Anti lo studio dei materiali, mentre Pernier era responsabile dello scavo.. Nel 1930 segu\u00ec gli scavi di Umm el Breighat (antica Tebtunis), nel deserto egiziano. Durante il periodo del rettorato, l'attivit\u00e0 di Carlo Anti in ambito archeologico si fece rarefatta, mentre gi\u00e0 nel 1943 torn\u00f2 a dedicarsi agli studi. Anti fu sottoposto a un provvedimento di epurazione e venne allontanato dall'universit\u00e0, ma in seguito torn\u00f2 alla docenza fino al 1959, quando and\u00f2 in pensione.\nRettore.\nGi\u00e0 professore all'Universit\u00e0 di Padova, nel 1932 fu nominato rettore. Durante gli undici anni nei quali ricopr\u00ec la carica di rettore dell'Universit\u00e0 di Padova, Anti si dedic\u00f2 al rinnovamento e alla modernizzazione degli edifici universitari e degli strumenti di ricerca, grazie all'investimento di 45 milioni di lire nel 1932 a cui fecero seguito altri 12 milioni nel 1938, dando all'ateneo \u00abuna veste edilizia organica e unitaria\u00bb. Furono costruiti ex novo, tra gli altri, la casa dello studente \u00abPrincipe di Piemonte\u00bb (1935) e il Palazzo Liviano (1940), ancora oggi sede della facolt\u00e0 di lettere e filosofia.\nL'interesse di Carlo Anti per la storia e le origini dell'istituzione universitaria lo port\u00f2 anche a fondare una biblioteca del rettorato. Alla carica di rettore lo sostitu\u00ec Concetto Marchesi, nel quadro delle mutate condizioni politiche dell'Italia. Nonostante fosse un suo avversario politico, Marchesi non manc\u00f2 di sottolineare l'importanza dell'opera di studioso di Carlo Anti, rammaricandosi che per troppo tempo fosse stato distolto dagli impegni amministrativi, in occasione della assegnazione del premio nazionale dei Lincei per il volume sui \"Teatri greci arcaici\", nel 1949.\nFascista.\nNella sua autobiografia, Norberto Bobbio defin\u00ec Carlo Anti \u00abil rettore, archeologo di fama, fascista tutto di un pezzo\u00bb. All'epoca Bobbio era docente di filosofia del diritto presso l'Universit\u00e0 di Padova. Caratteristiche del periodo fascista sono sia il ricco programma edilizio (1932-1938) di rinnovamento dell'ateneo che Anti persegu\u00ec con grande energia e l'interesse per le attivit\u00e0 sportive dei giovani.\nSecondo Luigi Polacco \u00absi dovr\u00e0 riconoscere in Carlo Anti una certa ingenuit\u00e0, quando dai documenti ci rendiamo conto del mal riposto credito che egli dava a quelle organizzazioni e del troppo generoso ottimismo con cui ne interpretava l'operato.\u00bb All'approvazione delle leggi razziali nel 1938 Anti se ne fece attuatore presso l'Universit\u00e0 di Padova, con la decadenza dal servizio di tutti i docenti ebrei, a mezzo di una lettera \u00abpriva [...] dei normali saluti\u00bb. Al contempo, Anti commission\u00f2 gli affreschi della facolt\u00e0 di Lettere all'ebreo Massimo Campigli, e chiam\u00f2 alla docenza il latinista Concetto Marchesi, noto alla polizia come antifascista.\nMarchesi successe ad Anti alla carica di rettore nel 1943. Il 16 dicembre di quell'anno fu nominato dal Consiglio dei ministri della Repubblica Sociale Italiana alla Direzione generale delle arti, come direttore generale incaricato: in questo ruolo, si dedic\u00f2 a contrastare la deportazione di opere d'arte italiane in Germania da parte dei nazisti.\nOpere.\nUna delle sue opere pi\u00f9 importanti \u00e8 il volume \"Teatri greci arcaici\" del 1947, per il quale gli fu assegnato nel 1949 il premio nazionale dei Lincei, pur tra molti contrasti derivanti da avversioni politiche risalenti al periodo fascista."}
{"id": "2155026", "revid": "156341", "url": "https://it.wikipedia.org/wiki?curid=2155026", "title": "Nazionale di pallacanestro di Antigua", "text": ""}
{"id": "2155027", "revid": "2051852", "url": "https://it.wikipedia.org/wiki?curid=2155027", "title": "Petra Granlund", "text": "Specializzata nella farfalla, ha partecipato alle Olimpiadi di Pechino 2008 classificandosi 14\u00ba nei 200m farfalla e 8\u00ba nella staffetta 4x200m sl."}
{"id": "2155030", "revid": "729019", "url": "https://it.wikipedia.org/wiki?curid=2155030", "title": "Chelmsford", "text": "Chelmsford \u00e8 una citt\u00e0 dell'Inghilterra, capoluogo della contea dell'Essex. Nel 2001 l'area metropolitana contava 160.000 abitanti.\n\u00c8 situata 50\u00a0km a nordest da Londra.\nStoria.\nA Chelmsford Guglielmo Marconi ha costruito la prima fabbrica di radio del mondo nel 1898; la citt\u00e0 \u00e8 stata anche la sede delle prime trasmissioni radiofoniche nel 1920; le prime trasmissioni radio del mondo furono realizzate a Writtle nei pressi di Chelmsford nel 1922.\nMonumenti e luoghi d'interesse.\nHylands House e Hylands Park si trovano a poca distanza dalla citt\u00e0 ed il parco \u00e8 sede di concerti rock.\nNella citt\u00e0 vi \u00e8 la cattedrale pi\u00f9 piccola dell'Inghilterra. \u00c8 circondata da numerosi villaggi che hanno conservato il loro aspetto tradizionale.\nSociet\u00e0.\nChelmsford ospita molti pendolari che fanno quotidianamente il tragitto da e per Londra.\nSport.\nCalcio.\nIl Chelmsford City F.C. \u00e8 il pi\u00f9 importante club calcistico cittadino, che milita nelle serie inferiori inglesi."}
{"id": "2155038", "revid": "108553812", "url": "https://it.wikipedia.org/wiki?curid=2155038", "title": "Abridge", "text": "Abridge \u00e8 un paese di 1.500 abitanti della contea dell'Essex, in Inghilterra. Fa parte della parrocchia civile di Lambourne."}
{"id": "2155039", "revid": "125879029", "url": "https://it.wikipedia.org/wiki?curid=2155039", "title": "Sineus e Truvor", "text": "Sineus e Truvor sono due personaggi leggendari russi, vissuti, secondo le cronache, nel IX secolo.\nSecondo la Cronaca degli anni passati, Sineus e Truvor sarebbero i fratelli di Rjurik, fondatore dell'entit\u00e0 statuale della Rus' di Kiev da cui si sarebbe poi sviluppato lo stato russo.\nLe ultime ricerche storiche dicono che erano figli del re Obodrita Godoslav (che li chiamava: Rurich, Sivar e Truvar) e della figlia del leggendario anziano Gostomysl, Umila (chiamata da suo marito, Uma). Rjurik, era il primo figlio nato circa nel 798. Truvor era il secondo figlio, nato attorno al 800. Sineus era il figlio minore, nato circa nel 801.\nI tre fratelli, giunti nell'odierna Russia nordoccidentale, si stanziarono rispettivamente a Velikij Novgorod (Rjurik), a Beloozero (Sineus) e a Izborsk (Truvor); Sineus e Truvor morirono dopo relativamente poco tempo (864), lasciando Rjurik sovrano di tutta la terra della Rus', fino al 879."}
{"id": "2155041", "revid": "80339", "url": "https://it.wikipedia.org/wiki?curid=2155041", "title": "Sineus", "text": ""}
{"id": "2155042", "revid": "80339", "url": "https://it.wikipedia.org/wiki?curid=2155042", "title": "Truvor", "text": ""}
{"id": "2155045", "revid": "729019", "url": "https://it.wikipedia.org/wiki?curid=2155045", "title": "Lambourne", "text": "Lambourne \u00e8 una parrocchia civile di 1.828 abitanti della contea dell'Essex, in Inghilterra. Il centro principale della parrocchia \u00e8 Abridge."}
{"id": "2155046", "revid": "123161459", "url": "https://it.wikipedia.org/wiki?curid=2155046", "title": "Renato Rutigliano", "text": "Biografia.\n\u00c8 nato artisticamente nel gruppo di cabaret de i \"Cabarinieri\" nel 1968, gruppo che lascia per fondare il duo dei \"Sadici piangenti\", attivo nei primi anni settanta, costituito in coppia con Benedetto Casillo e con i testi di Enrico Di Napoli. Ha poi fatto parte, negli anni' 80, del duo \"I sergenti a sonagli\" con Gino Briglione dei Gipsy Fint (dei quali inizialmente faceva parte lo stesso Rutigliano).\nHa interpretato un buon numero di pellicole cinematografiche, tra cui la trilogia di Luciano De Crescenzo su Napoli: \"Cos\u00ec parl\u00f2 Bellavista\", \"Il mistero di Bellavista\" e \"32 dicembre\", tutte in coppia col partner storico Benedetto Casillo. Tra il 1982 e il 1988 ha lavorato con Nin\u00ec Grassia per quattro film cio\u00e8: \"L'Ave Maria\", \"Lo studente\", \"'O surdato 'nnammurato\" (tre in coppia con Gino Briglione) e \"Una banda di matti in vacanza premio\". Ha partecipato anche ad altri film tra cui: \"Mi manda Picone\" e \"Arrapaho\".\nPubblicazioni.\n\u00c8 autore del libro \"Le avventure di Robocchio: Pinocchio del 2000 a spasso per Napoli\", che racconta di un Pinocchio pi\u00f9 moderno, di latta, che ha le sembianze di uno scugnizzo napoletano. I dialoghi sono in dialetto, accompagnati da \"sottotitoli\" in italiano. Sempre sulla stessa scia, negli anni novanta scrive il musical \"Preta 'e Pane\", che ha per protagonista un Peter Pan napoletano. \u00c8 autore inoltre di alcune raccolte di testi umoristici (\"Diceva mio nonno\", \"San Gennaro Superstar\", \"L'extraterrone\", \"Se un pensiero non \u00e8 profondo, che pensiero \u00e8?\"), nonch\u00e9 del libro di ricette \"Favurite!\".\nConduttore.\n\u00c8 stato il conduttore della trasmissione \"Guerre ascellari\" sull'emittente campana Telecapri.\nMorte.\nMuore nel 2001 dopo una breve malattia; alla sua memoria \u00e8 dedicato il premio per autori e comici emergenti ideato da Lucio Ciotola Premio Renato Rutigliano - Cabarettiamo, organizzato per la prima volta nel 2003 dall'Associazione \"Teatroggi\" per la direzione artistica dello stesso Ciotola."}
{"id": "2155048", "revid": "106908", "url": "https://it.wikipedia.org/wiki?curid=2155048", "title": "Virz\u00ec", "text": ""}
{"id": "2155054", "revid": "729019", "url": "https://it.wikipedia.org/wiki?curid=2155054", "title": "Billericay", "text": "Billericay \u00e8 una citt\u00e0 di 40.000 abitanti della contea dell'Essex, in Inghilterra."}
{"id": "2155059", "revid": "1566286", "url": "https://it.wikipedia.org/wiki?curid=2155059", "title": "Lisa Ray", "text": "Di padre indiano e di madre polacca, ha esordito a Bollywood con Kasoor nel 2001.\nNotata da Deepa Mehta, ha lavorato con la famosa regista indiana sia in Bollywood/Hollywood nel 2002 che in Water - Il coraggio di amare nel 2005."}
{"id": "2155063", "revid": "74801", "url": "https://it.wikipedia.org/wiki?curid=2155063", "title": "Braintree (Essex)", "text": "Braintree \u00e8 una citt\u00e0 di abitanti della contea dell'Essex, in Inghilterra.\nSport.\nIl Braintree Town F.C. \u00e8 la societ\u00e0 calcistica cittadina militante in National League."}
{"id": "2155067", "revid": "729019", "url": "https://it.wikipedia.org/wiki?curid=2155067", "title": "Brightlingsea", "text": "Brightlingsea \u00e8 un paese di 8.500 abitanti della contea dell'Essex, in Inghilterra."}
{"id": "2155068", "revid": "400694", "url": "https://it.wikipedia.org/wiki?curid=2155068", "title": "Executive Outcomes", "text": "LExecutive Outcomes (in italiano \"Risultati Esecutivi\"), spesso abbreviata in EO, \u00e8 stata una compagnia militare privata fondata in Sudafrica dal Tenente Colonnello della \"South African Defence Force\" Eeben Barlow nel 1989 con dei soci. In seguito la EO divenne parte della holding sudafricana Strategic Resource Corporation. \u00c8 stata ufficialmente sciolta il 31 dicembre 1998. Ancora oggi l'Executive Outcomes \u00e8 il modello su cui si basano tutte le societ\u00e0 militari private (PMC), quali quelle che hanno operato in Iraq e Afghanistan.\nL'Executive Outcomes (EO) ha fornito personale militare, addestramento e supporto logistico esclusivamente a governi ufficialmente riconosciuti. Ciononostante, \u00e8 stata spesso accusata di aver svolto il ruolo di \"braccio armato\" di alcune imprese, consentendo loro di ottenere il controllo delle risorse naturali in stati politicamente deboli o vittime di conflitti interni. EO ha sempre sostenuto di avere ottenuto il permesso dei governi di tali paesi a portare avanti operazioni di sicurezza; nonostante non esistano prove inconfutabili al riguardo, sussistono forti sospetti che in diversi casi EO sia stata pagata con concessioni minerarie e petrolifere.\nStoria.\nObiettivi.\nGli obiettivi di Executive Outcomes sono stati descritti quali:\nRetroscena.\nNel 1989, alla fine della guerra di indipendenza della Namibia, il regime dell'Apartheid in Sudafrica stava cominciando a dissolversi. La \"South African Defence Force\" stava prevedendo ingenti tagli sul suo personale. Il leader dell'African National Congress, Nelson Mandela, chiese perci\u00f2 che il Presidente sudafricano Frederik Willem de Klerk sciogliesse alcune delle forze speciali di stanza in Sudafrica e nell'Africa del Sud-Ovest, quali 32-Bataljon, Koevoet e South African Special Forces Brigade. Uno di questi era il Civil Cooperation Bureau (CCB), una unit\u00e0 che port\u00f2 avanti operazioni sotto copertura, fra cui forse l'assassinio di oppositori politici, e nel quale lavorava Eeben Barlow, che si trov\u00f2 praticamente disoccupato, come molti suoi commilitoni, nonostante il suo addestramento altamente specializzato. EO nasce dalla opportunit\u00e0 imprenditoriale di riempire il vuoto operativo che emerse dalla dissoluzione post muro di Berlino dei due blocchi che garantivano supporto e sicurezza agli Stati africani: nati da confini meramente amministrativi e in realt\u00e0 dilaniati da conflitti tribali e economici per il controllo delle risorse minerarie, questi si trovarono presto senza strutture di difesa e sicurezza efficienti, cosa che cre\u00f2 un mercato favorevole alla nascita di EO. \"La fine della guerra fredda aveva prodotto un gran vuoto ed io ho identificato un mercato di nicchia...\", disse infatti a proposito Barlow (riportato da K. Silvestrin, Private Warriors, pag. 164).\nBrevemente le principali tappe della crescita dell'EO ebbero inizio dall'incarico di garantire la sicurezza per compagnia Oil Ranger nella citt\u00e0 settentrionale angolana di Soyo, nel 1993, dove Oil Ranger stava cercando di recuperare attrezzature di perforazione rimasti nella zona portuale. Il porto, a sua volta, era sotto il controllo dei ribelli. Per raggiungere questo obiettivo, EO reclut\u00f2 uomini che erano stati licenziati dalle unit\u00e0 SADF, liberando Soyo in circa una settimana. Poco dopo, Executive Outcomes si aggiudic\u00f2 il contratto per assistere le Forze Armate Angolane (FAA), offrendo formazione, consulenza strategica e tattica a uno Stato riconosciuto, l'Angola appunto, nel tentativo di porre fine alla guerra con il ribelli di UNITA. Nonostante una campagna mediatica negativa, Executive Outcomes port\u00f2 a termine il suo contratto ed entro un anno, i ribelli erano praticamente stati eliminati sul campo. Ci\u00f2 ha portato alla firma dei Protocolli di pace di Lusaka con un palese schiaffo morale all'azione dei soldati ONU: in Angola da cinque anni con una missione che costava circa un milione di dollari al giorno questi non avevano saputo risolvere sul campo i conflitti, mentre EO in un anno assicur\u00f2 ai ribelli di UNITA sconfitte militari che non avevano mai subito prima costringendoli a trovare un rapido accordo per finire le ostilit\u00e0. Dopo l'esordio angolano fu tutta un'escalation di commesse di cui una in particolare \u2013 quella in Sierra Leone, il cui governo fu messo in un paio di mesi in condizione di riprendere il controllo del Paese dopo aver avuto i ribelli del RUF, Fronte Rivoluzionario Unito, alle porte delle capitale \u2013 port\u00f2 Barlow e la sua EO sotto i riflettori del mondo. Fuori dal continente africano si ricorda, di Barlow e della sua azienda, l'aver assistito le forze speciali indonesiane nell'operazione di rilascio di ostaggi a Irian Jaya nel 1996.\nFondazione.\nEeben Barlow, come si diceva ex capo della sezione dell'Europa Occidentale del CCB, fond\u00f2 Executive Outcomes (EO) nel 1989. Il suo scopo iniziale era quello di fornire addestramento specializzato ai membri delle Forze Speciali: molti di questi ultimi si sarebbero uniti ad Executive Outcomes quando Barlow inizi\u00f2 ad assumere personale per l'addestramento delle forze armate angolane.\nInoltre la compagnia reclut\u00f2 buona parte del proprio personale dalle unit\u00e0 dell'esercito sciolte dal Presidente Frederik Willem de Klerk. In breve tempo, EO poteva contare su 500 consulenti militari e migliaia di soldati altamente qualificati. Nonostante diversi soldati di altri paesi avessero cercato di entrare nella EO, la compagnia si serv\u00ec soltanto di personale sudafricano che avesse militato nelle forze armate, nel Koevoet, o nel braccio armato dell'African National Congress, l'Umkhonto we Sizwe.\nBarlow registr\u00f2 Executive Outcomes nel Regno Unito il 7 settembre 1993 come societ\u00e0 militare privata e un anno dopo in Sudafrica, con sede a Pretoria, realizzando quindi due societ\u00e0 distinte, la seconda delle quali controllata da una holding, la Strategic Resources Corporation, SRC, attualmente chiusa. Dal 1993 al 1997 la EO crebbe enormemente come organizzazione reclutando tra i suoi dipendenti i veterani delle forze speciali sudafricane in congedo a cui si aggiungevano diversi componenti dell'Armata Rossa all'epoca in fase di smantellamento. Gli ufficiali, come preferibile da chi era stato formato ai tempi dell'apartheid, erano esclusivamente bianchi, mentre per i soldati non vi erano limitazioni razziali: questi non erano dipendenti fissi ma reclutati a seconda dei bisogni contrattuali tramite una selezione su un data-base di oltre 2.000 nomi. La paga dei dipendenti si aggirava su 2.400-3.000 dollari al mese mentre un pilota di elicotteri arrivava a prendere fino a 7.500 dollari.\nEO si presentava come impresa commerciale che richiedeva ai governi che la ingaggiavano la fornitura degli armamenti necessari. Per evitare gli alti costi EO si limitava per conto suo a materiale bellico non deperibile oltre che aerei ed elicotteri affittati.\nNel 1998 su proposta del governo Mandela il Parlamento Sudafricano approv\u00f2 una legge che vietava l'attivit\u00e0 mercenaria e sebbene EO non si definisse mai tale alla fine chiuse i battenti lo stesso anno. Tuttavia la sede di Londra rest\u00f2 aperta mantenendo il presidio di diverse societ\u00e0 di facciata quali la Falconer System, che forniva supporto logistico a missioni ONU, o la NFD, impiegata per la protezione delle attivit\u00e0 petrolifere in Sudan, o ancora altre ditte che presumibilmente continuarono ad operare in Africa nei campi pi\u00f9 disparati, quali il trasporto aereo, costruzioni, sminamento."}
{"id": "2155070", "revid": "124703479", "url": "https://it.wikipedia.org/wiki?curid=2155070", "title": "Tre Martelli", "text": "Il gruppo musicale Tre Martelli, emanazione dell'associazione culturale\n\"Trata Birata\", dal 1977 \u00e8 impegnato nella riproposta della musica della tradizione popolare piemontese.\nBiografia.\nLa storia dei Tre Martelli ebbe inizio ad Alessandria (Italia) nella primavera del 1977, quando tre elementi (Lorenzo Boioli, Renzo Ceroni ed Enzo Conti) del gruppo rock-jazz Angostura decisero di sperimentare nuove sonorit\u00e0 acustiche miscelando suggestioni etniche con la musica medioevale e rinascimentale.\nA tal scopo, oltre alla strumentazione degli Angostura, il trio prese ad utilizzare strumenti acustici creando le basi per quello che sar\u00e0 il \u201csuono\u201d futuro del gruppo.\nI primi mesi di prove si concretizzarono in un breve spettacolo allorquando fu loro chiesto di sonorizzare un racconto, destinato agli alunni delle scuole alessandrine, intitolato \u201cLa leggenda dei tre martelli\u201d. Insieme a quel concerto nacque dunque anche il nome del gruppo.\nPer una di quelle strane coincidenze che alcuni amano definire destino, il \u201cprogetto\u201d Tre Martelli divenne una realt\u00e0 stabile qualche settimana dopo, quando gli Angostura subirono il furto di tutti gli strumenti e dell'impianto d'amplificazione; il che decret\u00f2 la fine dell'esperienza del gruppo rock-jazz e l'inizio della lunga avventura del gruppo di musica etnica, trasformatosi nel frattempo in un sestetto.\nBen presto i Tre Martelli presero a stilare il proprio repertorio basandosi prevalentemente sulla ricerca etnomusicologica intrapresa in Piemonte dall'Associazione Culturale Trata Birata sotto la cui egida il gruppo cominci\u00f2 da allora ad operare.\nNel 1978 il gruppo incise il primo lavoro: un demo-tape intitolato \"Danza di Luglio\" ed inizi\u00f2 una lunga stagione di concerti in Piemonte e dintorni, ma fu solo dopo l'incisione del primo lavoro ufficiale \"Trata Birata\" del 1982, ottimamente recensito in Italia e in Gran Bretagna, che i Tre Martelli valicarono le Alpi iniziando una serie di tourn\u00e9e che li port\u00f2 a suonare nei folk-club, teatri, piazze e folk-festival di gran parte d'Europa.\nCon qualche progressivo aggiustamento della formazione incisero nel frattempo altri cinque album: \"Giacu Trus\", \"La Tempesta\", \"Bruz\u00e8 Carv\u00e8\", \"Omi e Paiz\" e \"Car der Steili\".\nPassati indenni attraverso le varie tendenze e \u201dmode\u201d del folk-revival italiano ed europeo i Tre Martelli vollero festeggiare i primi venticinque anni d'attivit\u00e0 incidendo il CD antologico \"Semper Viv\" (2002)().\nQuesto lavoro fu inteso soprattutto come un omaggio a tutte le persone che con le loro testimonianze resero possibili la conoscenza e la documentazione della musica piemontese di tradizione orale e di quella \u201cmemoria collettiva\u201d un tempo ben pi\u00f9 ricca ed articolata che, per\u00f2, ancor oggi forma il substrato (talvolta inconscio) su cui poggia gran parte della nostra cultura.\nNel 2003 il gruppo rinnova ancora parzialmente la formazione e nel 2005 incide \"Tra Cel e T\u00e8ra\", (Tra Cel e T\u00e8ra) in continuit\u00e0 con le scelte del gruppo di mantenere sempre un suono assolutamente acustico, usando comunemente solo strumenti filologicamente corretti ed uno stile esecutivo che, pur arricchitosi d'energia e filtrato da arrangiamenti creativi, resta profondamente e tenacemente radicato nell'humus della cultura popolare piemontese.\nNel 2010 \u00e8 stato assegnato ai Tre Martelli il Premio Regionale per la Cultura e le Tradizioni del Piemonte denominato \"Pavone d'Oro\".\nNel 2012 \u00e8 stato pubblicato l'album \"Cant\u00e8 'r par\u00f2li\" (omaggio a Giovanni Rapetti) Cant\u00e8 'r par\u00f2li.Nel 2014 \u00e8 uscito il loro undicesimo album, intitolato \"Ansema\", e realizzato in collaborazione con il jazzista Gianni Coscia. Ansema\nA suggellare i 40 anni di attivit\u00e0 nel 2017 esce il loro dodicesimo album \"40 gir 1977-2017\" \nIl gruppo attualmente ha all'attivo un migliaio di concerti in tutta Europa, tredici album ufficiali, compare inoltre in una ventina di compilation di musica etnica (vedi discografia), ha partecipato in diretta a trasmissioni televisive e radiofoniche per la RAI, la BBC ed emittenti nazionali tedesche, francesi, spagnole, svizzere, belghe.\nNel 2019 i Tre Martelli stati insigniti del Premio Nazionale Citt\u00e0 di Loano per la Musica Tradizionale Italiana 2019 \"alla carriera\", questa la motivazione dei giurati:\n\"Il gruppo Tre Martelli, festeggiati i quarant'anni di attivit\u00e0 continua a portare in giro la musica tradizionale piemontese con coerenza e stile, senza chiudersi nel passato, ma passando il testimone alle nuove generazioni: una festa mobile, fluida, che nel raccontare un Piemonte che non c'\u00e8 pi\u00f9 sa ancora parlare all'Italia di oggi.\"\nCronistoria concerti principali.\nCant\u00e9 ieuv \u2013 Br\u00e0 (CN) - Italia - 1985 Broadstairs Folk Week \u2013 Gran Bretagna \u2013 1986 Pontardawe International Folk Festival \u2013 Gran Bretagna \u2013 1986 Biella Estate Folk - Italia \u2013 1986 12\u00b0 Cant\u00e9 Magg \u2013 Bergolo (CN) - Italia \u2013 1987 Cantavalli '88 (TO) - Italia \u2013 1988 Pontardawe International Music Festival \u2013 Gran Bretagna \u2013 1989 Towersey Village Festival \u2013 Gran Bretagna \u2013 1989 Folk Music World \u2013 Londra, Gran Bretagna \u2013 1989 Laboratorium \u2013 Stoccarda, Germania \u2013 1991 Cantavalli '91 (TO)- Italia \u2013 1991 Tre giorni di musica popolare \u2013 Svizzera \u2013 1992 Pontardawe Music Festival \u2013 Gran Bretagna \u2013 1992 Towersey Village Festival \u2013 Gran Bretagna \u2013 1992 Cornwall Folk Festival \u2013 Gran Bretagna \u2013 1992 European Celebration \u2013 Lincoln, Gran Bretagna \u2013 1992 Folkarea \u2013 Alessandria - Italia \u2013 1992 Itinerari Folk Estate \u2013 Trento - Italia \u2013 1993 Folk Arts Festival \u2013 Sidmouth, Gran Bretagna \u2013 1993 Harlekinade Folk Festival \u2013 Ludwigshafen, Germania \u2013 1994 Isola Folk \u2013 Suisio (BG) - Italia \u2013 1994 Musik Alpes \u2013 Faverges, Francia \u2013 1994 Festival de la Vieille Ville \u2013 Annecy, Francia \u2013 1994 5\u00b0 Rencontres M\u00e9dit\u00e9rran\u00e9ennes \u2013 Francia \u2013 1995 Estivalpes 95 \u2013 Francia \u2013 1995 Rencontres internationales de luthiers et ma\u00eetres sonneurs de Saint-Chartier \u2013 Francia \u2013 1995 Cantavalli '95 (TO)- Italia \u2013 1995 Musique et dances du mond \u2013 Romans, Francia \u2013 1995 Festival Burgruine \u2013 Leofels, Germania \u2013 1995 Cornwall Folk Festival \u2013 Gran Bretagna \u2013 1996 Towersey Village Festival \u2013 Gran Bretagna \u2013 1996 Folkermesse - Italia \u2013 1996 Fleadh \u2013 Milano - Italia \u2013 1996 Les temps chauds \u2013 Francia \u2013 1996 Merc\u00e9 96 \u2013 Barcellona, Spagna \u2013 1996 Folknuit, 1\u00ba Salone della Musica \u2013 Torino - Italia \u2013 1996 Dranouter Folk Festival '97 \u2013 Belgio \u2013 1997 Les Alpes en Musique \u2013 Valle d'Aosta - Italia \u2013 1997 Musik Alpes \u2013 Faverges, Francia \u2013 1997 IX Mostra nacional de musica popular \u2013 Valls, Spagna \u2013 1997 Folkermesse - Italie \u2013 1997 Feestival Gooik - Belgio \u2013 1998 Folkermesse \u2013 Italia \u2013 1998 L'isola in collina \u2013 Ricaldone (AL)- Italia \u2013 1999 E ben vena Magg \u2013 Alessandria - Italia \u2013 2000 Folkest \u2013 Friuli - Italia \u2013 2000 18\u00aa festa della ghironda \u2013 Pragelato (TO)- Italia \u2013 2000 Tacabanda - Bobbio Pellice (TO)- Italia - 2001 Jazz e altrove - Alessandria - Italia \u2013 2001 Andar per Musica - Italia \u2013 2001 Musiques du mond \u2013 Op\u00e8ra national de Lyon, Francia \u2013 2001 Feestival Gooik, Belgio \u2013 2002 Tradicion\u00e0rius, Festival folk internacional \u2013 Barcellona, Spagna \u2013 2003 Concertone, Suoni e balli sotto le stelle \u2013 Roccagrimalda (AL) - Italia \u2013 2003 Folkermesse \u2013Italia \u2013 2004 Mediterr\u00e0nia \u2013 Manresa, Catalogna \u2013 2004 Folkermesse - Italia \u2013 2005 Towersey Village Festival \u2013 Gran Bretagna \u2013 2005 Bridgnorth Folk Festival \u2013 Gran Bretagna \u2013 2005 Cant\u00e8 Bergera \u2013 Asti - Italia \u2013 2005 Corsi d'Acqua e Percorsi \u2013 Alessandria - Italia \u2013 2006 Concerto dei 30 anni \u2013 Alessandria - Italia \u2013 2007 Musica all'Inverso - Val Chisone (TO) - Italia - 2007Appennino Folk Festival \u2013 Bobbio (PC) - Italia - 2008\nPiemonte in Musica - Italia - 2008 27\u00b0 Cantamaggio \u2013 Morro d'Alba (AN) - Italia - 2009\n13\u00b0 Et\u00e9Trad Festival \u2013 F\u00e9nis (AO) - Italia - 2009\nTeatro Araldo - Torino - Italia - 2010\nMasca in Langa - Monastero Bormida (AT) - Italia - 2010\nTeatro del Castello di Rivoli (TO) - Italia - 2011\nFolkermesse - Italia \u2013 2012 Et\u00e9Trad 2013\u00a0\u2013 Avise (AO) - Italia - 2013 Festival LE CANTE - Montecreto (MO) - Italia - 2014 \nLa stanza della musica - RAI Radio 3 - 2014\nFolkClub (Torino) - Italia - 2015 Reis - Roero Folk Festival - Italia - 2015 Et\u00e9Trad 2015 - Italia - 2015 Festival Trama - Catalogna (Spagna) - 2016\nVignale Monferrato Festival \u2013 Vignale M. (AL) - 2017\nXXXV festa della Ghironda \u2013 Pragelato (TO) - 2017\n5\u00b0 FESTinVAL \u2013 Tremonti di Sotto (PN) - 2017\n33\u00b0 Folkermesse \u2013 Casale M. (AL) - 2017\nTre Martelli &amp; amis - festa/concerto dei 40 anni - Teatro Ambra - Alessandria - 2017\nConcerto di Natale - Teatro Comunale di Alessandria - 2018 \nRassegna \"L'altra Musica\" - Conservatorio \"Antonio Vivaldi\" di Alessandria - 2019\nUndarius - Festival de cultura popular i tradicional de Girona - Catalogna (Spagna) - 2019\nConcerto al conferimento del Premio Nazionale Citt\u00e0 di Loano per la Musica Tradizionale Italiana - Loano (SV) - 2019\nLu Cianto Viol - Sampeyre (CN) - 2019 \nFestival \"Le vie dei Canti\" - Casella (GE) - 2019 \nTre Martelli &amp; Gianni Coscia \u2013 Concerto di Natale - Teatro Ambra - Alessandria 2019 \nRassegna \"Non \u00e8 mai poco quello che \u00e8 abbastanza\" - Novi Ligure 2020\n26\u00b0 edizione de: \u201cL'Isola in Collina\u201d \u2013 Ricaldone (AL) \u2013 con Gianni Coscia \u2013 2021 \nFestival di Musica e Canto popolare \u201cLe Cante\u201d - Montecreto (MO) - 2021\nEt\u00e8trad 2021 \u2013 Teatro Romano di Aosta (AO) - 2021\nConcerto di Natale - Teatro Ambra di Alessandria 2021 \nLa stanza della musica - RAI Radio 3 - 2021\nNote.\nTre Martelli - \"Cant\u00e8 'r par\u00f2li\" \nTre Martelli - \"Ansema\" "}
{"id": "2155071", "revid": "287204", "url": "https://it.wikipedia.org/wiki?curid=2155071", "title": "Aurore Mongel", "text": "Specializzata nello stile libero e nella farfalla ha partecipato alle Olimpiadi di Atene 2004, gareggiando nei 100\u00a0m e 200\u00a0m farfalla senza passare i turni di qualificazione; a Pechino 2008 ha ottenuto risultati migliori: 9\u00ba nei 100\u00a0m farfalla, 6\u00ba nei 200\u00a0m farfalla, 10\u00ba nei 200\u00a0m sl e 5\u00ba nella staffetta 4x200\u00a0m sl."}
{"id": "2155073", "revid": "729019", "url": "https://it.wikipedia.org/wiki?curid=2155073", "title": "Buckhurst Hill", "text": "Buckhurst Hill \u00e8 un paese di 10.738 abitanti della contea dell'Essex, in Inghilterra."}
{"id": "2155077", "revid": "715886", "url": "https://it.wikipedia.org/wiki?curid=2155077", "title": "Burnham-on-Crouch", "text": "Burnham-on-Crouch \u00e8 un paese di 7.636 abitanti della contea dell'Essex, in Inghilterra."}
{"id": "2155081", "revid": "474175", "url": "https://it.wikipedia.org/wiki?curid=2155081", "title": "Canvey Island", "text": "Canvey Island \u00e8 una citt\u00e0 di 37.479 abitanti della contea dell'Essex, in Inghilterra. \u00c8 situata su un'isola nell'estuario del Tamigi, \u00e8 separata dalla costa dell'Essex da una serie di fiumi.\nGeografia fisica.\nCanvey Island \u00e8 un'isola alluvionale posta all'estuario del Tamigi situata a 48 km ad est di Londra e a 15 km ad ovest di Southend-on-Sea. \u00c8 totalmente pianeggiante, e ci\u00f2 ha favorito le devastanti alluvioni che l'hanno colpita nel corso della sua storia. A sud e ad est \u00e8 bagnata dall'estuario del Tamigi, mentre a nord e ad ovest da alcuni fiumi come il Benfleet, l'East Haven ed il Vange.\nStoria.\nSono stati rinvenuti sull'isola alcuni reperti risalenti al Neolitico, all'Et\u00e0 del Bronzo ed alcuni di produzione celtica. Nella vicina Benfleet \u00e8 stato rinvenuto un tratto di strada romana, ci\u00f2 fa supporre che sia stata almeno esplorata, anche se non sono rimasti resti, sotto la dominazione di Roma della Britannia. Con l'arrivo dei Sassoni nel V secolo, l'isola inizi\u00f2 ad essere abitata e le sue distese vennero utilizzate per l'allevamento ovino, attivit\u00e0 economica principale dell'economia locale fino al XX secolo. In quell'epoca a Canvey Island si inizi\u00f2 a produrre un formaggio di pecora particolarmente pregiato che venne venduto nei mercati di Londra e dell'estero. Alcune localit\u00e0 dell'isola hanno il suffisso \"wick\", ci\u00f2 \u00e8 dovuto al ricordo delle tante stalle in cui veniva prodotto il formaggio. Sotto la dominazione sassone l'isola prese il nome di \"Caningaege\", ovvero \"Isola della gente di Cana\", mentre un documento del 1254 riporta la dicitura \"Caneveye\". Col passare del tempo il nome prese poi la forma attuale. Il geografo della corte William Camden, riport\u00f2 in un documento del 1607 che l'isola era spesso oggetto di mareggiate che la ricoprivano quasi del tutto, eccezion fatta per alcune colline ove le navi trovavano rifugio. Nel 1622 John Appleton, un nobile che possedeva alcuni appezzamenti sull'isola, assieme ad altri proprietari terrieri, present\u00f2 un progetto per sottrarre al mare alcune terre e costruire un muro contro le piene del prospiciente Tamigi. Il lavoro di bonifica venne affidato ad ingegneri ed operai olandesi che strapparono al mare 15\u00a0km\u00b2, prosciugando le paludi e costruendo portentosi argini in riva al mare e sulla sponda dell'isola bagnata dal Tamigi. Molti di questi addetti si stabilirono, grazie ad una clausola del loro contratto di lavoro, a Canvey Island, ancora oggi infatti sull'isola rimangono alcuni cottages in stile olandese e diverse strade sono intitolate a personalit\u00e0 dei Paesi Bassi. Nel 1851 venne costruito un faro per evitare che le navi che risalivano il Tamigi si incagliassero nei banchi di sabbia antistanti all'isola. In et\u00e0 vittoriana Canvey Island divenne la meta di vacanze preferita dai londinesi e dai nobili che qui costruirono le loro residenze estive o vi si recavano per fare delle passeggiate. Divenne quindi un'apprezzata localit\u00e0 turistica, sorsero alberghi, cinema e nightclub. Durante la seconda guerra mondiale si trov\u00f2 in prima linea contro la possibile invasione tedesca della Gran Bretagna, per questo motivo l'isola venne fortificata e furono costruiti ovunque piccoli bunker. Nel 1953 una violentissima mareggiata travolse Canvey Island provocando 58 vittime. La maggior parte di esse erano turisti domiciliati in un quartiere vacanze nella parte orientale dell'isola. In seguito il muraglione di difesa contro il mare venne ricostruito per poi essere di nuovo rimpiazzato nel 1980 da uno pi\u00f9 moderno. Nel 1959 venne inaugurato l'impianto petrolchimico di Canvey Island, funzionale come deposito inglese del petrolio americano, ma la scoperta nel mare del Nord di grandi riserve di gas ne limit\u00f2 lo sviluppo, tanto che nel 1975 parte dell'impianto era gi\u00e0 in disuso."}
{"id": "2155086", "revid": "2150743", "url": "https://it.wikipedia.org/wiki?curid=2155086", "title": "Evviva Zorro", "text": "Evviva Zorro (\"The New Adventures of Zorro\") \u00e8 una serie televisiva a cartoni animati, prodotta da Warner Bros. Pictures Television Animation Distribution nel 1997. In Italia, \u00e8 stata trasmessa all'interno del programma serale \"Game Boat\", in onda su Rete 4 nel 1998, successivamente replicata dapprima su Italia 1 dal 1999, poi su Boing dal 2008.\nSigla italiana.\n\"Evviva Zorro\", musica di Franco Fasano, testo di Alessandra Valeri Manera, cantata da Enzo Draghi.\nCuriosit\u00e0.\nQuesta \u00e8 la seconda serie in cui Claudio Moneta d\u00e0 voce a Zorro/Don Diego: l'altra \u00e8 Zorro, una coproduzione Giappone-Italia-Svizzera. \nAlla fine della sigla registrata in studio e anche durante il ritornello, tra i bambini del coro dei Piccoli Cantori di Milano \u00e8 possibile riconoscere una voce e quindi si sente cantare Silvia Scanferla."}
{"id": "2155089", "revid": "1543377", "url": "https://it.wikipedia.org/wiki?curid=2155089", "title": "Famiglia monastica di Betlemme, dell'Assunzione della Vergine Maria e di San Bruno", "text": "La Famiglia monastica di Betlemme, dell'Assunzione della Vergine Maria e di San Bruno \u00e8 un istituto di vita consacrata di diritto pontificio ed \u00e8 attualmente presente in Europa, America e Medio Oriente.\nOrigine.\nLa famiglia monastica di Betlemme, dell'Assunzione della Vergine e di san Bruno \u00e8 nata nel 1950, a seguito della promulgazione del dogma dell'Assunzione della Vergine. Alcuni pellegrini venuti a Roma per partecipare a questa grande solennit\u00e0, presieduta da papa Pio XII, hanno avuto un'intuizione comune: come la Vergine, che vive nel cuore dell'amore trinitario, cos\u00ec anche altre persone in tutto il mondo sono state scelte da Dio. I monaci e le monache hanno risposto, come ha fatto Maria, alla chiamata del Padre, che, da tutta l'eternit\u00e0 \u201cci ha scelti in Cristo per essere santi al Suo cospetto nella carit\u00e0.\u201d (Efesini )\n, la prima comunit\u00e0 femminile \u00e8 stata fondata nella diocesi di Sens in Francia. Una stalla ha ospitato la prima cappella della comunit\u00e0: pensando alla stalla dove \u00e8 nato Ges\u00f9. \u00c8 stato dato il nome di \"Betlemme\" alla nascente comunit\u00e0. Il secondo nome della Famiglia monastica, (\"dell'Assunzione della Vergine Maria\"), per il collegamento alle circostanze della fondazione, mentre il terzo nome, (\"di San Bruno\"), deriva della paternit\u00e0 spirituale di San Bruno, fondatore del monachesimo eremitico-contemplativo nella Chiesa d'Occidente.\nLa vita delle monache \u00e8 scandita dalla preghiera e dall'adorazione nel silenzio e nella solitudine rivolte alla Madonna e alla Santissima Trinit\u00e0.\nRegole di vita.\nLa vita di monaci e monache \u00e8 la stessa. I monaci (e le monache) di Betlemme pregano, lavorano, studiano, mangiano e dormono nelle loro celle.\nGli uffici liturgici sono in gran parte basati sul rito bizantino, mentre l'Eucaristia viene celebrata in rito romano. I Monaci e le monache di Betlemme prestano grande cura nella loro interpretazione dei canti liturgici.\nLa Domenica \u00e8 vissuta in una dimensione pi\u00f9 fraterna: pranzo comune e un evangelico incontro con i monaci.\nControversie.\nNel 2001 la rivista \"La Vie\" pubblica un'inchiesta in cui sono denunciate derive settarie nella famiglia monastica di Betlemme.\nTra il 2014 e il 2015 l'associazione \"Aide aux Victimes de mouvements Religieux en Europe et Familles\" (AVREF) ha pubblicato una lunga serie di testimonianze a carico dell'Istituto.\nAnche il sito Internet \"L'envers du d\u00e9cor\", specializzato nella lotta alle derive settarie in seno alla Chiesa cattolica, ha pubblicato numerosi documenti e testimonianze.\nNell'aprile 2015, alcuni membri anziani della famiglia religiosa, testimoni di numerose disfunzioni della comunit\u00e0, hanno costituito un'associazione \u00ab Accueil et Soutien aux Ex Membres de la communaut\u00e9 de Bethl\u00e9em \u00bb (ACSEMB).\nNel maggio 2015, la famiglia monastica di Betlemme, su sua richiesta, \u00e8 stata oggetto di una visita canonica condotta da padre Jean Quris, ex vice segretario generale della Conferenza episcopale francese e da suor Genevi\u00e8ve Barri\u00e8re, benedettina e badessa di Jouarre dal 2007 al 2014. La visita fa seguito alla denuncia di gravi anomalie presenti nelle comunit\u00e0 femminili: si tratta della centralizzazione del potere nelle mani della priora generale, della mancanza di reali elezioni a livello locale, dell'instaurazione di un pensiero unico, di pressioni sulle monache riguardo al discernimento e al sentimento di colpa, l'obbligo di rottura col mondo esterno, compreso il confessore cui verrebbe proibito alla monaca di confidarsi e la proibizione ai cappellani di tenere l'omelia.\nAttualit\u00e0.\nLa famiglia monastica di Betlemme, dell'Assunzione della Vergine Maria e di San Bruno ha oltre 543 membri nel 2007: 498 donne e 45 uomini, 15 dei quali sacerdoti. Nel 2018 sono 650 donne e 60 uomini. Sono suddivisi come segue: "}
{"id": "2155092", "revid": "287204", "url": "https://it.wikipedia.org/wiki?curid=2155092", "title": "Chigwell", "text": "Chigwell \u00e8 un paese di 12.449 abitanti della contea dell'Essex, in Inghilterra. Fa parte dell'area metropolitana di Londra\nVi sono nati Dave Gahan, frontman del gruppo muisicale Depeche Mode e Ronnie O'Sullivan, campione di snooker."}
{"id": "2155098", "revid": "729019", "url": "https://it.wikipedia.org/wiki?curid=2155098", "title": "Chipping Ongar", "text": "Chipping Ongar \u00e8 un paese della contea dell'Essex, in Inghilterra."}
{"id": "2155099", "revid": "767487", "url": "https://it.wikipedia.org/wiki?curid=2155099", "title": "Morena Camilleri", "text": "Inizia la carriera nel 2006 nel \"Malta Song for Europe\", competizione nazionale maltese per l'accesso all'Eurovision Song Contest, classificandosi al 9\u00ba posto con 3.046 preferenze.\nRitenta nel 2008 con due canzoni Casanova e Vodka. Passano entrambe la semifinale e mentre Casanova finisce quinta con 3.607 preferenze al televoto e 40 voti della giuria, Vodka vince la competizione con 49 voti di giuria e 16.979 voti del pubblico (33%).\nCon questa canzone partecipa dell'Eurovision Song Contest 2008 di Belgrado, dove arriva quattordicesima in una delle due semifinali."}
{"id": "2155103", "revid": "119958411", "url": "https://it.wikipedia.org/wiki?curid=2155103", "title": "Bivacco Adolfo Hess", "text": "Il bivacco Adolfo Hess o d'Estellette \u00e8 un bivacco situato a 2.958\u00a0m s.l.m. in val Veny e facente parte del comune di Courmayeur.\nStoria.\n\u00c8 stato costruito nel 1925 e dal 1951 \u00e8 intitolato ad Adolfo Hess.\nCaratteristiche ed informazioni.\nIl bivacco \u00e8 ubicato presso il colle d'Estellette ed \u00e8 quindi anche noto come bivacco \"d'Estellette\".\n\u00c8 un bivacco \u201cvecchio stile\u201d di tipo basso, alto m. 1.25, largo m. 2.25 e profondo m. 2, in legno, ricoperto di lamiera zincata e ancorato alla roccia. Pu\u00f2 ospitare 4 persone, attrezzato solamente di materassini e qualche coperta. Non dispone di acqua corrente. Nel settembre 2020 \u00e8 stato verniciato esternamente di colore verde brillante in modo da renderlo ben visibile in condizioni meteo avverse.\nAccessi.\nL'accesso al bivacco avviene dal rifugio Elisabetta Soldini Montanaro in circa 3 ore. Accesso difficile."}
{"id": "2155104", "revid": "729019", "url": "https://it.wikipedia.org/wiki?curid=2155104", "title": "Clacton-on-Sea", "text": "Clacton-on-Sea \u00e8 una citt\u00e0 di 53.000 abitanti della contea dell'Essex, in Inghilterra.\nCuriosit\u00e0.\nNell'autunno del 1987 i Pet Shop Boys in tre settimane fecero le loro riprese per il loro film-autobiografico \"It Couldn't Happen Here\", uscito nel 1988. Diverse zone di Clacton sono chiaramente identificabili nel film, fra le quali spicca la spiaggia e il suo lungomare.\nAmministrazione.\nGemellaggi.\nClacton-on-Sea \u00e8 gemellata con:"}
{"id": "2155105", "revid": "1318658", "url": "https://it.wikipedia.org/wiki?curid=2155105", "title": "Notre-Dame-de-Lorette (metropolitana di Parigi)", "text": "Notre-Dame de Lorette \u00e8 una stazione della metropolitana di Parigi sulla linea 12, sita nel IX \"arrondissement\" di Parigi.\nLa stazione.\nLa stazione venne aperta nel 1910 e porta il nome della chiesa di \"Notre-Dame-de-Lorette\", che fa riferimento alla citt\u00e0 di Loreto dove si trova la Santa Casa di Maria madre di Ges\u00f9.\nLa stazione venne rinnovata nel 1984.\nL'incidente.\nIl 30 agosto 2000, alle 13:21, la vettura di testa del treno della linea 12 ha deragliato nel tratto compreso fra le stazioni Saint-Georges e \"Notre-Dame-de-Lorette\" (nella direzione nord-sud) senza trascinare le vetture seguenti, rimaste comunque collegate, andando ad incastrarsi sul marciapiede della direzione opposta. La conduttrice del treno che percorreva l'opposta direzione, fortunatamente ancora in stazione, vedendo che il treno le veniva incontro, diede l'allarme e tolse la corrente di alimentazione.\nL'incidente caus\u00f2 24 feriti leggeri fra i passeggeri della carrozza deragliata.\nConseguenze.\nPoich\u00e9 il controllo della marcia dei treni \u00e8 ormai automatico, per evitare che in caso di guasto improvviso i conduttori possano trovarsi in difficolt\u00e0 in quanto non pi\u00f9 abituati alla guida manuale dei treni, la RATP impose ai suoi conduttori di fare almeno un viaggio completo per ogni turno di servizio, guidando il treno manualmente per non perdere la mano."}
{"id": "2155106", "revid": "729019", "url": "https://it.wikipedia.org/wiki?curid=2155106", "title": "Coggeshall", "text": "Coggeshall \u00e8 un paese di 3.919 abitanti della contea dell'Essex, in Inghilterra."}
{"id": "2155108", "revid": "2051852", "url": "https://it.wikipedia.org/wiki?curid=2155108", "title": "Jemma Lowe", "text": "Specializzata nella farfalla, ha partecipato alle Olimpiadi di Pechino 2008 ottenendo i seguenti risultati: 6\u00ba nei 100\u00a0m farfalla, 9\u00ba nei 200\u00a0m farfalla e 4\u00ba nella staffetta 4x100\u00a0m misti."}
{"id": "2155109", "revid": "729019", "url": "https://it.wikipedia.org/wiki?curid=2155109", "title": "Corringham (Essex)", "text": "Corringham \u00e8 un paese di 8.884 abitanti della contea dell'Essex, in Inghilterra."}
{"id": "2155114", "revid": "125811454", "url": "https://it.wikipedia.org/wiki?curid=2155114", "title": "Il castello dei morti vivi", "text": "Il castello dei morti vivi \u00e8 un film del 1964 diretto da Luciano Ricci e Lorenzo Sabatini, accreditati rispettivamente come \"Herbert Wise\" e \"Warren Kiefer\".\nTrama.\nAlla fine dell'ultima guerra napoleonica, una compagnia di cinque saltimbanchi si sta recando al castello di un conte per rappresentare uno spettacolo. La compagnia giunge al castello vi entra, trovandosi in una stanza piena di animali imbalsamati. Subito dopo i cinque fanno la conoscenza del padrone di casa, il conte Drago, un uomo misterioso, studioso della morte, che vive solo con il maggiordomo Hans. Intanto, tra Eric e Laura sembra nascere qualcosa, sebbene lei cerchi di resistere al fascino del capitano. Il conte nel frattempo paga il lavoro a Bruno e gli offre un cognac. Bevuto il cognac, Bruno comincia a sentirsi male. Nel frattempo giunge al castello un uomo a cavallo: \u00e8 Dart.\nNel ripetere la scena della finta impiccagione, Bruno muore. Dopo l'avvenimento, Laura ritiene che la colpa sia di Dart: egli infatti, prima di andarsene, aveva detto a Bruno di raccomandare l'anima a Dio quando avesse avuto ancora un cappio intorno al collo. Questo pensiero di Laura pare essere confermato quando la ragazza, mentre piange nella sua camera, vede Dart fare capolino dalla finestra. La ragazza urla, richiamando gli altri, ma Dart \u00e8 gi\u00e0 svanito nel nulla.\nIl giorno seguente, Hans, partito alla ricerca di Dart, una volta avvistatolo, lo insegue nei sotterranei, quest'ultimo, che non si accorge di essere inseguito, si infila in una grotta a forma di mostro, dove trova la vecchia veggente, che gli predice una morte molto vicina. Dart, appena uscito, viene ucciso da Hans e il suo cadavere viene occultato dal maggiordomo. Intanto il conte mostra ad Eric il suo laboratorio, dove gli dice di aver trovato un veleno capace di pietrificare all'istante qualsiasi essere vivente di piccola taglia.\nArrivano poi tre gendarmi che, informati su ci\u00f2 che \u00e8 accaduto, non si preoccupano molto e partecipano alle esequie di Bruno. Al funerale non partecipa Gianni, che viene ucciso con un dardo avvelenato da Hans, che poi ne occulta il cadavere. Il sergente dei gendarmi, intanto, consiglia al conte di cacciare gli artisti e il conte promette che il giorno seguente, alla loro consueta ronda, non avrebbero trovato pi\u00f9 alcun commediante. Il conte ordina ad Hans di sbrigarsi, intanto Nick ritrova la vecchia, la quale gli dice che lei sa tutto e che lui voler\u00e0 presto tra le nubi. Hans attira Eric con un inganno e lo stordisce.\nIntanto Laura cerca di scappare e incontra Nick, che la guida in una stanza in cima alla torre, dove trovano il corpo imbalsamato della moglie del conte. I due cercano un modo per scappare, mentre Hans, armato di pistola, li insegue. Nick ordina a Laura di scappare e affronta Hans su una delle torri del castello. Hans afferra Nick e lo scaraventa gi\u00f9 dalla torre. Nick cade su un pagliaglio che attutisce la caduta e il suo corpo \u00e8 portato via dalla vecchia veggente. Intanto Laura, nello scappare, si ritrova nel laboratorio del conte, dove vede il corpo imbalsamato di Dart. Le sue urla richiamano Hans che si prepara a ucciderla, ma viene fermato dal conte che gli ordina di andare a prendere il cadavere di Nick. Intanto Eric, che era stato portati nel laboratorio, si riprende.\nNel frattempo la vecchia cura Nick, che non \u00e8 morto ma solo svenuto, facendolo riavere e svelandogli che Laura \u00e8 ancora viva e che lei fu la prima vittima del conte, ma si salv\u00f2 con la fuga: ora \u00e8 tempo di compiere la vendetta. Nick, allora, affronta Hans nel giardino utilizzando i vantaggi della sua piccola statura e riesce a rubargli la pistola, con cui lo uccide. Nel castello, intanto, il conte porta Eric e Laura in una stanza dove ci sono tutte le sue vittime umane riunite in un macabro teatro, avvelena un dardo e si prepara a scagliarlo, ma l'intervento di Nick salva la situazione. I gendarmi, equivocando la situazione, arrestano Eric; sopraggiunge il conte, con il dardo ancora in mano, che accusa Eric di tentata rapina. Poi, dal nulla, appare la vecchia che, dopo una breve battaglia, riesce a far s\u00ec che il conte si infilzi con il dardo, morendo. Il sergente si reca nella stanza indicatagli da Eric e vede il macabro spettacolo, quindi fa rilasciare gli arrestati.\nProduzione.\nCast.\nLa vecchia strega presente nel film non \u00e8 interpretata da una donna bens\u00ec da Donald Sutherland, adeguatamente travestito e truccato."}
{"id": "2155116", "revid": "729019", "url": "https://it.wikipedia.org/wiki?curid=2155116", "title": "Dovercourt", "text": "Dovercourt \u00e8 un paese della contea dell'Essex, in Inghilterra."}
{"id": "2155117", "revid": "2110845", "url": "https://it.wikipedia.org/wiki?curid=2155117", "title": "Kulbhushan Kharbanda", "text": "Ha recitato in svariati film di Bollywood, ma deve la sua fama all'aver preso parte a tutta la trilogia degli elementi di Deepa Mehta, composta da \"Fire\", \"Earth\" e \"Water - Il coraggio di amare\"."}
{"id": "2155119", "revid": "125758557", "url": "https://it.wikipedia.org/wiki?curid=2155119", "title": "Cortometraggi della Pantera Rosa", "text": "I cortometraggi aventi come protagonista il personaggio animato della Pantera Rosa, prodotti dal 1964 al 1980 da DePatie-Freleng Enterprises sono:\nOltre ai 124 cortometraggi, ci sono altre 9 animazioni che sono inserite nei titoli dell'omonima saga di film diretti da Blake Edwards. In Italia i corti sono stati trasmessi in vari periodi da Rai 2 e Italia 1. Nell'edizione italiana la Pantera Rosa \u00e8 doppiata da Pietro Ubaldi."}
{"id": "2155120", "revid": "1431409", "url": "https://it.wikipedia.org/wiki?curid=2155120", "title": "Maciej Rybus", "text": "Carriera.\nClub.\nSinistro naturale, dopo aver giocato nelle giovanili del MSP Szamotu\u0142y debutta con la maglia del Legia Varsavia il 15 novembre 2007 contro il Dyskobolia Grodzisk Wielkopolski, in Coppa di Polonia. Da allora, grazie ad eccellenti prestazioni, occupa stabilmente un posto da titolare. Realizza il suo primo gol con la nuova squadra l'8 dicembre 2007 contro il G\u00f3rnik Zabrze, mentre il 27 aprile 2008 realizza una doppietta contro il Wisla Cracovia. Con il Legia conta 102 partite e 13 reti nella Ekstraklasa.\nTerek Groznyj.\nNel febbraio 2012 \u00e8 ceduto ai russi del , nelle cui file militer\u00e0 per quattro anni. Nella stagione del debutto in Prem'er-Liga totalizza undici presenze (pi\u00f9 una in Coppa di Russia) e tre reti. Nella stagione seguente le presenze in massima serie, anche a causa di alcuni infortuni, sono diciannove, con quattro reti segnate. Anche nel 2013-2014 gli infortuni condizionano il rendimento del centrocampista, che scende in campo sedici volte in campionato e due nelle coppe, senza segnare. Nel biennio seguente riprende a giocare con regolarit\u00e0, totalizzando cinquantacinque presenze in campionato (ventisette nel 2014-2015 e ventotto nel 2015-2016) e tre nelle coppe, con dodici reti (tre nel 2014-2015 e nove nel 2015-2016).\nIl bilancio finale con il Terek Grozny \u00e8 di 101 presenze e 19 gol.\nOlympique Lione.\nIl 21 giugno 2016 l'Olympique Lione comunica l'acquisto a parametro zero del giocatore polacco, che entra a far parte della nuova squadra il 1\u00ba luglio 2016.\nChiuso dal titolare J\u00e9r\u00e9my Morel, \u00e8 relegato in panchina dal tecnico Bruno G\u00e9n\u00e9sio, malgrado disputi ottime prestazioni contro e . Nei quarti di finale di Europa League \u00e8 tra i calciatori lionesi a segno dal dischetto contro il , nella partita che consente ai francesi di accedere alla semifinale del torneo. In una delle ultime partite con la maglia del Lione Rybus entra in campo all'ora di gioco nella semifinale di ritorno di Europa League contro l' e fornisce l'assist per il gol del 3-1 dei francesi, che per\u00f2, battuti per 4-1 all'andata, non riescono a qualificarsi per la finale. Il bilancio finale con il Lione \u00e8 di 27 partite, senza gol.\nNell'estate 2017, dopo aver criticato l'allenatore imputandogli il proprio scarso utilizzo e l'arrivo di Fernando Mar\u00e7al e Ferland Mendy a Lione, Rybus \u00e8 messo sul mercato.\nLokomotiv Mosca.\nIl 20 luglio 2017 si trasferisce al per 1,75 milioni di euro. Nella prima stagione, chiusa con 20 presenze in campionato, una in Coppa di Russia e sei in Europa League, diviene il primo calciatore polacco a vincere il campionato russo.\nNazionale.\nNel 2009 entra nel giro dell'Under-21. Gioca 9 partite e realizza 2 reti con la nazionale minore. Nel 2009 entra anche nel giro della nazionale maggiore, con cui esordisce il 14 novembre 2009 in amichevole a Varsavia contro la .\nL'8 giugno 2012 esordisce da titolare al campionato d'Europa nella sfida inaugurale contro la Grecia (1-1), partita in cui \u00e8 sostituito al 70\u00ba minuto di gioco dal portiere Przemys\u0142aw Tyto\u0144 dopo l'espulsione dell'estremo difensore titolare Wojciech Szcz\u0119sny.\nDisputa anche il ."}
{"id": "2155124", "revid": "1598666", "url": "https://it.wikipedia.org/wiki?curid=2155124", "title": "Eastwood (Essex)", "text": "Eastwood \u00e8 un paese di 9.332 abitanti della contea dell'Essex, in Inghilterra."}
{"id": "2155128", "revid": "118433574", "url": "https://it.wikipedia.org/wiki?curid=2155128", "title": "Francesco Facchini", "text": "Biografia.\nFiglio di agricoltori, comp\u00ec gli studi elementari nella scuola di Forno di Fiemme e poi a Cavalese e Carano dal 1803 al 1805. Prosegu\u00ec pou gli studi classici a Trento. Per migliorare la sua conoscenza della lingua tedesca e approfondire la sua formazione, studi\u00f2 a Innsbruck dal 1806 al 1808 e poi completando studi di fisica e filologia a Monaco di Baviera, dove secondo alcune fonti ottenne una laurea in filosofia.\nNel 1813 frequent\u00f2 la facolt\u00e0 di medicina all'universit\u00e0 di Padova, approfondendo gli studi di botanica. Morto il padre, nel 1814 su trasfer\u00ec all'universit\u00e0 di Pavia, dove ottenne la laurea.\nNel 1817 ritorn\u00f2 in Trentino, dove fu medico e veterinario a Vigo di Fassa dal 1821 per circa un ventennio. Nel 1838 lasci\u00f2 la professione medica e si stabil\u00ec a San Giovanni di Fassa per dedicarsi interamente allo studio della botanica. Nel 1838 pubblic\u00f2 la \"Memoria contenente alcune considerazioni geologico-botaniche sopra la valle di Fassa e di Fiemme nel Tirolo italiano\", divenendo in breve famoso tra i maggiori botanici e floristi dell'epoca come Karl Heinrich Koch, Antonio Bertoloni, Filippo Parlatore e Ludwig Reichenbach. Esplor\u00f2 tutto il Trentino e fu ritenuto dai pi\u00f9 uno specialista delle piante fanerogame. Il 7 agosto 1841 ricevette la visita del re Federico Augusto II di Sassonia.\nFacchini nel 1842 durante una sua esplorazione nel Trentino meridionale, in Val Vestino, trov\u00f2 sul monte Tombea a Magasa una nuova \"Scabiosa\", di cui invi\u00f2 campioni al botanico tedesco Wilhelm Koch. Quest'ultimo la pubblic\u00f2 come nuova specie l'anno successivo nella seconda edizione della sua \"Synopsis florae germanicae et helveticae\", chiamandola \"Scabiosa vestina\". A Turano, sotto l'abitato, nelle vicinanze della strada trov\u00f2 un \"Gladiolus palustris\" mentre sul monte Camiolo e sul monte Denai a Magasa raccolse esemplari di Cirsio glutinoso. Nel 1846 Facchini torn\u00f2 sul monte Tombea e a Bocca di Valle raccolse una \"Daphne\" assolutamente nuova. Vi ritorn\u00f2 il 6 ottobre del 1847. Dopo molti studi e titubanze decise di chiamarla \"Daphne rupestris\", ma nel 1852 mor\u00ec prima di pubblicare i risultati del suo lavoro.\nEbbero il suo nome diverse piante, tra cui \"Saxifraga facchinii\", \"Rhinanthus facchinii\", \"Facchinia cherlerioides\", \"Facchinia grignensis\", \"Facchinia herniarioides\" \"Facchinia lanceolata\", \"Facchinia rupestris\".\nPer le sue ricerche, le societ\u00e0 botaniche di Altenburg e Ratisbona conferirono a Facchini un diploma, rispettivamente nel 1842 e nel 1845.\nMor\u00ec improvvisamente all'et\u00e0 di quasi 64 anni per un tumore allo stomaco, lasciando in eredit\u00e0 i suoi documenti scientifici a Francesco Ambrosi. La sua opera postuma, \"Flora Tiroliae cisalpinae\" fu pubblicata da Franz von Hausmann zu Stetten nel 1855, e ripubblicata nel 1989."}
{"id": "2155134", "revid": "729019", "url": "https://it.wikipedia.org/wiki?curid=2155134", "title": "Epping (Essex)", "text": "Epping \u00e8 un paese di 11.047 abitanti della contea dell'Essex, in Inghilterra.\nInfrastrutture e trasporti.\nTrasporti.\nHa una stazione, aperta nel 1865 e ceduta alla metro londinese nel 1949 sulla Central Line di cui dal 1994 \u00e8 un capolinea."}
{"id": "2155135", "revid": "2051852", "url": "https://it.wikipedia.org/wiki?curid=2155135", "title": "Evelyn Verraszt\u00f3", "text": "Biografia.\n\u00c8 figlia del nuotatore Zolt\u00e1n Verraszt\u00f3, gi\u00e0 olimpionico negli anni settanta e ottanta del XX secolo e sorella di D\u00e1vid Verraszt\u00f3.\n\u00c8 specializzata nella farfalla.\nHa rappresentato l' ai Giochi olimpici estivi di , classificandosi 14\u00ba nei 200 metri dorso. In seguito ha partecipato alle olimpiadi di , e .\nHa vinto numerose medaglie agli europei di nuoto."}
{"id": "2155137", "revid": "1598666", "url": "https://it.wikipedia.org/wiki?curid=2155137", "title": "Frinton-on-Sea", "text": "Frinton-on-Sea \u00e8 un paese di abitanti della contea dell'Essex, in Inghilterra."}
{"id": "2155138", "revid": "74801", "url": "https://it.wikipedia.org/wiki?curid=2155138", "title": "Grays", "text": "Grays \u00e8 una citt\u00e0 di abitanti della contea dell'Essex, in Inghilterra."}
{"id": "2155140", "revid": "767487", "url": "https://it.wikipedia.org/wiki?curid=2155140", "title": "\u00a1Alfaro Vive, Carajo!", "text": "\u00a1Alfaro Vive, Carajo! fu un movimento clandestino della sinistra ecuadoriana fondato il 12 agosto 1983 e nominato in onore di Eloy Alfaro.\nQuesto gruppo, una volta molto potente, perse di molto la sua forza nel 1986, quando la sua leadership fu decapitata dalle forze governative. Nel 1991 il gruppo abbandon\u00f2 ufficialmente la lotta armata contro il governo e si riform\u00f2 come partito politico legale.\nUn anno dopo otto membri del gruppo fecero un ingresso legale ma non violento nell'ambasciata britannica a Quito, chiedendo la scarcerazione del proprio leader.\nDurante il periodo di pi\u00f9 attiva militanza, \u00a1Alfaro Vive, Carajo! operava con gruppi simili delle nazioni confinanti, come i T\u00fapac Amaru e gli M-19."}
{"id": "2155141", "revid": "729019", "url": "https://it.wikipedia.org/wiki?curid=2155141", "title": "Great Dunmow", "text": "Great Dunmow \u00e8 un paese di 7.000 abitanti della contea dell'Essex, in Inghilterra."}
{"id": "2155144", "revid": "580", "url": "https://it.wikipedia.org/wiki?curid=2155144", "title": "Pietro Maset", "text": "Biografia.\nCompie il servizio di leva nel 2\u00ba reggimento radiotelegrafisti, l'attuale 2\u00ba Reggimento Trasmissioni Alpino, di Novi Ligure dall'11 marzo 1932 e conclude il servizio il 1\u00ba settembre 1933, presso l'11\u00ba Rgt. Genio al quale era stato trasferito dal 28 ottobre 1932, viene richiamato nel 1935 e viene inviato in Africa orientale. Diventa sottotenente degli alpini e viene congedato dopo aver ricevuto una croce di guerra al merito.\nRichiamato alle armi, viene inviato sul fronte greco dove si merita una medaglia di bronzo, seguita da una seconda e da una medaglia d'argento, sul fronte russo, da dove ritorna capitano assieme ai superstiti del battaglione \"Tolmezzo\", dell'8\u00ba Reggimento Alpini\nDopo l'Armistizio di Cassibile, raggiunge i partigiani delle Brigate Osoppo dove diventa comandante della 5\u00aa brigata, pochi giorni prima della fine del conflitto muore durante uno dei tanti scontri.\nOnorificenze.\nCapitano in s.pe. - Alpini - Partigiano combattente\nRiconoscimenti.\nIl comune di Conegliano gli ha intitolato una via e la scuola elementare della frazione di Scomigo, mentre l'amministrazione dell'Esercito italiano gli ha dedicato la caserma di Codogn\u00e8, sede del 3\u00ba Gruppo missili \"Volturno\", appartenente alla 3\u00aa Brigata missili \"Aquileia\".\nNel 1984 \u00e8 stato fondato il Gruppo Alpini \"M.O. Pietro Maset\" appartenente alla Sezione ANA di Conegliano.\nIl comune di Budoia gli ha intitolato una via con il suo nome di battaglia \"Capitan Maso\"\nLo stesso comune ha eretto un cippo alle pendici del monte Sauc, in territorio budoiese, nel punto in cui il valoroso soldato e partigiano fu ucciso. Il comune di Budoia ha intitolato al suo nome Malga Ciamp, ora Malga Capitan Maso."}
{"id": "2155146", "revid": "1598666", "url": "https://it.wikipedia.org/wiki?curid=2155146", "title": "Hadleigh (Essex)", "text": "Hadleigh \u00e8 una cittadina di 18.300 abitanti della contea dell'Essex, in Inghilterra."}
{"id": "2155148", "revid": "297059", "url": "https://it.wikipedia.org/wiki?curid=2155148", "title": "Vero storico", "text": "Il vero storico \u00e8 una tecnica narrativa tipica del romanzo storico.\nConsiste nell'utilizzare come cornice o come sfondo delle vicende narrate dei fatti storici realmente accaduti; i fatti narrati nel romanzo devono aderire a criteri di verosimiglianza, ma sono frutto della creativit\u00e0 dell'autore.\nUn esempio di utilizzo del \"vero storico\" in un romanzo sono la peste di Milano del XVII secolo, adattata come cornice da Alessandro Manzoni ne \"I Promessi Sposi\"."}
{"id": "2155149", "revid": "729019", "url": "https://it.wikipedia.org/wiki?curid=2155149", "title": "Halstead", "text": "Halstead \u00e8 un paese di 11.000 abitanti della contea dell'Essex, in Inghilterra."}
{"id": "2155150", "revid": "216538", "url": "https://it.wikipedia.org/wiki?curid=2155150", "title": "Cartaf\u00eclo", "text": ""}
{"id": "2155151", "revid": "119092519", "url": "https://it.wikipedia.org/wiki?curid=2155151", "title": "Harwich", "text": "Harwich \u00e8 una cittadina di 15.500 abitanti della contea dell'Essex, in Inghilterra."}
{"id": "2155157", "revid": "108553821", "url": "https://it.wikipedia.org/wiki?curid=2155157", "title": "Ingatestone", "text": "Ingatestone \u00e8 un paese di 4.504 abitanti della contea dell'Essex, in Inghilterra. Fa parte della parrocchia civile di Ingatestone and Fryerning."}
{"id": "2155160", "revid": "1442080", "url": "https://it.wikipedia.org/wiki?curid=2155160", "title": "Roberta Panara", "text": "Specializzata nella rana ha partecipato alle Olimpiadi di Pechino 2008 classificandosi 22^ nei 100\u00a0m rana e 14^ nella staffetta 4x100\u00a0m misti.\n\u00c8 stata detentrice del record italiano in vasca lunga dei 50 m rana con il tempo di 31\"08 stabilito il 5 marzo 2009 a Riccione durante i campionati italiani assoluti invernali.\nPalmar\u00e8s.\n\"Nota: questa lista \u00e8 incompleta.\"\nCampionati italiani.\n19 titoli individuali e 28 in staffette, cos\u00ec ripartiti:\n\"nd = non disputata\""}
{"id": "2155163", "revid": "729019", "url": "https://it.wikipedia.org/wiki?curid=2155163", "title": "Ingatestone and Fryerning", "text": "Ingatestone and Fryerning \u00e8 una parrocchia civile di 4.830 abitanti della contea dell'Essex, in Inghilterra. I suoi centri abitati sono Ingatestone e Fryerning."}
{"id": "2155165", "revid": "1318658", "url": "https://it.wikipedia.org/wiki?curid=2155165", "title": "Trinit\u00e9-d'Estienne d'Orves", "text": "Trinit\u00e9 \u2014 d'Estienne d'Orves \u00e8 una stazione della Metropolitana di Parigi sulla linea 12, sita nel IX \"arrondissement\" di Parigi.\nLa stazione.\nLa stazione venne aperta nel 1910 e porta il nome della chiesa de \"La Trinit\u00e9\", dedicata alla Santissima Trinit\u00e0 costruita fra il 1861 ed il 1867.\nLa seconda parte del nome riguarda Honor\u00e9 d'Estienne d'Orves (Verri\u00e8res-le-Buisson, 1901 - Mont Val\u00e9rien, 1941), ufficiale di marina al quale il generale de Gaulle fece intitolare la piazza antistante la chiesa. Egli venne inviato nella Francia occupata nel 1940 e venne arrestato nel corso di una missione nel gennaio del 1941. Tradito da un commilitone, al servizio dello spionaggio tedesco, venne fucilato il 29 agosto 1941, dagli occupanti tedeschi."}
{"id": "2155167", "revid": "729019", "url": "https://it.wikipedia.org/wiki?curid=2155167", "title": "Laindon", "text": "Laindon \u00e8 un paese della contea dell'Essex, in Inghilterra."}
{"id": "2155170", "revid": "729019", "url": "https://it.wikipedia.org/wiki?curid=2155170", "title": "Langdon Hills", "text": "Langdon Hills \u00e8 un paese della contea dell'Essex, in Inghilterra."}
{"id": "2155173", "revid": "767487", "url": "https://it.wikipedia.org/wiki?curid=2155173", "title": "Guaviare (fiume)", "text": "Il Guaviare \u00e8 un fiume che scorre in Colombia. Con i suoi 1.497\u00a0km \u00e8 il pi\u00f9 lungo affluente dell'Orinoco. \u00c8 generalmente considerato il confine fra la regione geografica del Llanos e la foresta amazzonica. Il suo principale affluente \u00e8 il fiume In\u00edrida.\nGeografia.\nIl Guaviare nasce dalla confluenza dei fiumi Guayabero e Ariari, che a loro volta hanno la loro sorgente nella Cordillera Oriental. Scorre da ovest verso est, lungo il confine meridionale del dipartimento di Meta e di Vichada, per sfociare infine nell'Orinoco, di fronte alla citt\u00e0 San Fernando de Atabapo, al confine col Venezuela. Dei suoi 1.497\u00a0km, 630 sono navigabili. Lungo il suo percorso forma le cascate di Angostura.\nLe acque del Guaviare hanno un caratteristico color caffellatte e consentono il transito di piccole imbarcazioni su cui vengono trasportate la maggior parte delle merci. Un moderno ponte attraversa il fiume a San Jos\u00e9 del Guaviare, capitale del dipartimento di Guaviare. Vicino alla citt\u00e0 di El Coco, riceve da destra le acque nere, ma pulite, del fiume In\u00edrida, suo principale affluente.\nIl Guaviare \u00e8 un fiume con acque abbondanti, infatti la sua portata media \u00e8 stimata in 8.200\u00a0m\u00b3/s al secondo. L'area del suo bacino \u00e8 di 140.000\u00a0km\u00b2.\nStoria.\nLe popolazioni originali che hanno abitano il bacino del Guaviare, sono stati gli amerindi delle etnie guayabero, tinigua, sikuani, nukak, piapoco e puinave. Entro la fine del XIX secolo gli insediamenti nei pressi del fiume sono aumentati, per soddisfare la domanda di raccolta della gomma, ma solo verso il 1960 \u00e8 iniziata una vera e propria colonizzazione agricola e del bestiame. Gli insediamenti sono poi cresciuti in numero e popolazione fino al 1980, a seguito di un aumento delle coltivazioni illegali di coca.\nEconomia.\nPer anni il fiume \u00e8 stato circondato dalla foresta pluviale, ma l'introduzione del bestiame ha ridotto le foreste e ampliato le savane. Lungo le sue rive sono coltivati tutti i tipi di prodotti tropicali, tra cui il principale \u00e8 il cacao. Il fiume \u00e8 particolarmente ricco di pesce."}
{"id": "2155174", "revid": "1522738", "url": "https://it.wikipedia.org/wiki?curid=2155174", "title": "Culluh", "text": ""}
{"id": "2155175", "revid": "729019", "url": "https://it.wikipedia.org/wiki?curid=2155175", "title": "Leigh-on-Sea", "text": "Leigh-on-Sea \u00e8 una cittadina di 20.737 abitanti della contea dell'Essex, in Inghilterra.\nLeigh-on-Sea \u00e8 una parrocchia civile amministrata come parte di Southend-on-Sea, nell'Essex, in Inghilterra.\nNel 1996, si \u00e8 trasformato in una parrocchia civile, e fu creato un Consiglio di citt\u00e0, finanziato da un'aliquota maggiore del Consiglio nella zona. La parrocchia, che \u00e8 l'unica a Southend, aveva una popolazione di 20.737 secondo il censimento del 2001. Leigh-on-Sea \u00e8 stata registrata nel Domesday Book del 1086 come Legra. Situato vicino al mare, Leigh \u00e8 stato principalmente un villaggio di pescatori per la maggior parte della sua storia. Tuttavia, la posizione riparata alla foce del Tamigi ha dato qualche successo come una porta, con scambi internazionali e un'impresa di costruzione navale. Il Mayflower \u00e8 stato costruite a Leigh-on-Sea; certamente \u00e8 stato montato l\u00e0 fuori l'arrivo della London, Tilbury e Southend Railway nel 1851 stimolato lo sviluppo della citt\u00e0, permettendo una maggiore scambio con Londra e il resto del mondo e che lo rende una citt\u00e0 di pendolari per i lavoratori di Londra.\nQua \u00e8 nato lo scrittore e traduttore Tim Bowler."}
{"id": "2155176", "revid": "1522738", "url": "https://it.wikipedia.org/wiki?curid=2155176", "title": "Vorik", "text": ""}
{"id": "2155178", "revid": "1318658", "url": "https://it.wikipedia.org/wiki?curid=2155178", "title": "Naomi Wildman", "text": ""}
{"id": "2155179", "revid": "729019", "url": "https://it.wikipedia.org/wiki?curid=2155179", "title": "Loughton", "text": "Loughton \u00e8 una citt\u00e0 di 30.340 abitanti della contea dell'Essex, in Inghilterra."}
{"id": "2155182", "revid": "74801", "url": "https://it.wikipedia.org/wiki?curid=2155182", "title": "Maldon", "text": "Maldon \u00e8 una cittadina di abitanti della contea dell'Essex, in Inghilterra.\nNella chiesa di \"All Saints\" in Maldon si trova una vetrata interessante. \u00c8 stato rivelato nel 1928 per un diplomatico americano, e dipinti di San Giorgio, Santa Giovanna di Arco e San Niccol\u00f2, quest'ultimo con la Mayflower nella sua mano. Dipinti anche gli stemmi d'Inghilterra, di Scozia, del Galles, degli Stati Uniti e della famiglia Washington, lo sbarco di Cristoforo Colombo, la firma della Dichiarazione di indipendenza degli Stati Uniti d'America e la Statua della Libert\u00e0. Un antenato di George Washington, Lawrence Washington, \u00e8 seppellito in questa chiesa.\nIndustria.\nL'industria pi\u00f9 importante di questa citt\u00e0 riguarda la produzione del sale, \"Sale Maldon\""}
{"id": "2155188", "revid": "124291748", "url": "https://it.wikipedia.org/wiki?curid=2155188", "title": "Buddy Hackett", "text": "Biografia.\nPrimi anni.\nBuddy Hackett nacque col nome di Leonard Hacker, a Brooklyn, famoso quartiere di New York, con eredit\u00e0 ebree dal padre tappezziere. La famiglia visse nell'area di Williamsburg, di Brooklyn, a Kosciuszko Street 504. Lui crebbe tra la 54\u00b0 e la 14\u00b0 Ave, nel Parco Borough, Brooklyn, attraverso la PS 103 (ora Yeshiva). Li frequent\u00f2 la Scuola Pubblica 103 e poi pass\u00f2 al Liceo di New Utrecht. Dopo la scuola, si dedic\u00f2 in lavori, come droghiere e segretario di un dottore. Mentre era ancora al liceo, Hackett cominci\u00f2 ad apparire in varie discoteche, cominciando con la \"Borscht Belt\", ricorsa nel Catskills. Il suo primo spettacolo avvenne al Golden Hotel di Hurleyville, ma non fu un immediato successo.\nHackett serv\u00ec per tre anni nell'unit\u00e0 contraerea, durante la Seconda guerra mondiale. Poi si spos\u00f2 ed ebbe un figlio e due figlie.\nCarriera.\nIl primo lavoro di Hackett, dopo la guerra, fu al Pink Elephant, in un club in Brooklyn. Fu qui dove adott\u00f2 il nome d'arte di \"Buddy Hackett\". Fece, in seguito, apparizioni a Los Angeles e a Las Vegas e continu\u00f2 nel Catskills. Oper\u00f2, poi, a Broadway, in \"Lunatics and Lovers\", dove fu notato da Max Liebman, che lo port\u00f2 alla televisione. Nei tardi anni '40, l'amico Jules White gli chiese se avrebbe gradito sostituire Curly Howard nel gruppo comico I tre marmittoni, ma Hackett declin\u00f2 l'offerta.\nLa carriera cinematografica di Hackett cominci\u00f2 nel 1950, per la Columbia Pictures. Con 10 minuti \"World of Sports\", Hackett fu chiamato per \"King of the Pins\". Il film parla di un campionato di bocce, insieme a Joe Wilman che dimostra il modo corretto del gioco e Hackett esemplificando il modo sbagliato. Hackett torn\u00f2 a girare film nel 1953, dopo le varie routine di discoteca. Nel film \"Il cameriere cinese\", satireggi\u00f2 il dialetto pesante, la frustrazione ed i problemi di comunicazione incontrati da un cameriere occupato in un ristorante cinese. Con le continue routine nelle discoteche, Hackett ne fece un'incisione e fu possibile fare film, nel 1953 con la Technicolor, come \"Walking My Baby Back Home\", prodotta dalla Universal-International.\nNel 1954 Hackett recit\u00f2 nel film comico \"Fireman Save My Child\", in sostituzione di Lou Costello, costretto a lasciare il set per gravi problemi di salute. La Universal-International sostitu\u00ec la coppia Abbott and Costello con Hugh O'Brian e Hackett, affiancati a Spike Jones e alla sua band \"The City Slickers\". Hackett \u00e8 conosciuto maggiormente dal pubblico per le sue apparizioni in programmi televisivi e telefilm, tra cui la sit-com \"Stanley\", accanto a Carol Burnett e nello show \"The Tonight Show Starring Johnny Carson\".\nDopo essere stato protagonista a Broadway nella commedia \"If I Had a Ball\", Hackett affianc\u00f2 Robert Preston nel film musicale \"Capobanda\" (1962), e l'anno successivo apparve nel film \"Questo pazzo, pazzo, pazzo, pazzo, mondo\" (1963) di Stanley Kramer, mentre nel 1968 ebbe un successo mondiale con la pellicola \"Un maggiolino tutto matto\". Hackett fu anche doppiatore di alcuni film d'animazione, come \"La sirenetta\" (1989) e \"La sirenetta II: ritorno agli abissi\" (2000), nel ruolo di Scuttle. Negli ultimi anni della sua vita, lui e la moglie fecero costruire il Sinigita Animal Sanctuary, nella San Fernando Valley, California. \nMorte.\nHackett mor\u00ec il 30 giugno 2003, nella sua casa al mare di Malib\u00f9, California, all'et\u00e0 di 78 anni. Il figlio, Sandy, afferm\u00f2 che il padre soffriva da molti anni di diabete, aggravato dall'obesit\u00e0. Dopo il funerale, il corpo di Hackett venne cremato e le ceneri sono state distribuite a parenti ed amici."}
{"id": "2155189", "revid": "767487", "url": "https://it.wikipedia.org/wiki?curid=2155189", "title": "Manningtree", "text": "Manningtree \u00e8 un paese di 900 abitanti della contea dell'Essex, in Inghilterra."}
{"id": "2155192", "revid": "599013", "url": "https://it.wikipedia.org/wiki?curid=2155192", "title": "Tony Vidmar", "text": "Carriera.\nClub.\nTony Vidmar ha giocato in Australia con l'Adelaide City e il Central Coast Mariners.\nHa giocato per diversi anni anche in Europa, militando nel , nei Rangers di Glasgow e nel NAC Breda.\nI suoi successi pi\u00f9 importanti li ha ottenuti con i Rangers,giocando pi\u00f9 di 100 partite e vincendo per due volte il campionato e per tre la Coppa di lega.\nNazionale.\nHa debuttato con la Nazionale australiana nel 1991 giocando 76 partite e segnando 3 gol.\n\u00c8 stato una delle pedine fondamentali per la qualificazione ai Mondiali del 2006 in Germania.\nSi \u00e8 ritirato dall'attivit\u00e0 agonistica il 14 febbraio 2008 per problemi al cuore."}
{"id": "2155193", "revid": "767487", "url": "https://it.wikipedia.org/wiki?curid=2155193", "title": "Ettore Milano", "text": "Professionista dal 1949 al 1958, vinse una tappa al Giro d'Italia 1953.\nCarriera.\nCorse per la Bianchi, la Carpano e la Asborno-Fr\u00e9jus. \u00c8 ricordato, accanto a Sandrino Carrea e Michele Gismondi, come uno dei principali gregari di Fausto Coppi, suo capitano alla Bianchi.\nSpos\u00f2 Ada Cavanna, la figlia di Biagio Cavanna, il celebre massaggiatore cieco che fu scopritore e allenatore di Costante Girardengo, Learco Guerra e Fausto Coppi. Ottenne poche vittorie da professionista, tra cui spicca una tappa al Giro d'Italia 1953, a Napoli.\nA fine carriera divent\u00f2 direttore sportivo, nella Tricofilina-Coppi, nella Carpano, nella Sanson e nella Zonca, squadra in cui rimase fino al 1979. \u00c8 scomparso nel 2011, all'et\u00e0 di 86 anni."}
{"id": "2155195", "revid": "729019", "url": "https://it.wikipedia.org/wiki?curid=2155195", "title": "Pitsea", "text": "Pitsea \u00e8 una citt\u00e0 di 25.000 abitanti della contea dell'Essex, in Inghilterra."}
{"id": "2155196", "revid": "1598666", "url": "https://it.wikipedia.org/wiki?curid=2155196", "title": "Parkeston (Essex)", "text": "Parkeston \u00e8 un paese della contea dell'Essex, in Inghilterra."}
{"id": "2155201", "revid": "1598666", "url": "https://it.wikipedia.org/wiki?curid=2155201", "title": "Prittlewell", "text": "Prittlewell \u00e8 un'area di Southend-on-Sea, nella contea dell'Essex, in Inghilterra. \u00c8 il centro originale il cui limite sud (\"South End\") \u00e8 diventato la citt\u00e0 odierna."}
{"id": "2155202", "revid": "4106", "url": "https://it.wikipedia.org/wiki?curid=2155202", "title": "Santa Maria in Monastero", "text": ""}
{"id": "2155204", "revid": "729019", "url": "https://it.wikipedia.org/wiki?curid=2155204", "title": "Rayleigh (Essex)", "text": "Rayleigh \u00e8 una citt\u00e0 di 34.000 abitanti della contea dell'Essex, in Inghilterra."}
{"id": "2155205", "revid": "177966", "url": "https://it.wikipedia.org/wiki?curid=2155205", "title": "Risoluzione 338 del Consiglio di sicurezza delle Nazioni Unite", "text": "La risoluzione 338 del Consiglio di sicurezza delle Nazioni Unite venne approvata per auspicare un cessate il fuoco durante la guerra dello Yom Kippur, a seguito di una proposta congiunta di Stati Uniti d'America e Unione Sovietica.\nLa risoluzione imponeva alle parti in conflitto un cessate il fuoco entro 12 ore dall'approvazione della stessa.\nL'espressione \"sotto i migliori\" auspici, contenuta nel terzo punto del dispositivo, fu interpretata come riferita agli auspici statunitensi e sovietici, piuttosto che quelli delle Nazioni Unite. Di fatto l'accordo su tale espressione tra le due superpotenze port\u00f2 a stabilire il clima della Conferenza di Ginevra, tenutasi due mesi pi\u00f9 tardi.\nLa risoluzione venne approvata da quasi tutti i membri del Consiglio di Sicurezza, eccetto la Repubblica Popolare Cinese, che non prese parte alla votazione.\nNonostante l'accordo generale in seno al Consiglio, i termini della risoluzione non vennero rispettati, portando quindi all'approvazione della risoluzione 339 che finalmente riusc\u00ec a interrompere le ostilit\u00e0.\nMancato rispetto della risoluzione.\nIl cessate il fuoco venne rapidamente rotto, ed ognuna delle due parti si affrett\u00f2 ad accusare l'altra di ci\u00f2.\nSecondo alcune fonti, le disposizioni della 338 vennero violate dall'Egitto, poich\u00e9 il Terzo Corpo d'Armata prov\u00f2 a rompere l'accerchiamento in cui si trovava da parte delle forze israeliane. Di fatto l'azione egiziana e l'arrivo al Cairo di aiuti militari sovietici, indusse Israele a stringere ulteriormente la morsa sugli egiziani.\nSecondo altre fonti furono gli israeliani a non rispettare il cessate il fuoco. Per la prima volta l'Unione Sovietica si trovava in una posizione di negoziatore diretto fra arabi ed israeliani. Ci\u00f2 non fu gradito da Golda Meir, la quale per\u00f2 non aveva molti margini per sottrarsi a questo fatto compiuto. Tuttavia la Meir era determinata a conquistare tutto il vantaggio strategico possibile prima della fine del conflitto. Di fronte all'incredibile intreccio della linea del fronte in cui si trovavano le truppe, la Meir ordin\u00f2 un assalto finale e l'attraversamento del Canale di Suez. Ci\u00f2 spinse di l\u00ec a poco l'Unione Sovietica ad un diretto coinvolgimento nel conflitto."}
{"id": "2155207", "revid": "74801", "url": "https://it.wikipedia.org/wiki?curid=2155207", "title": "Rochford", "text": "Rochford \u00e8 un paese di abitanti della contea dell'Essex, in Inghilterra."}
{"id": "2155210", "revid": "729019", "url": "https://it.wikipedia.org/wiki?curid=2155210", "title": "Saffron Walden", "text": "Saffron Walden \u00e8 una cittadina di 15.095 abitanti della contea dell'Essex, in Inghilterra."}
{"id": "2155215", "revid": "1598666", "url": "https://it.wikipedia.org/wiki?curid=2155215", "title": "Shoeburyness", "text": "Shoeburyness \u00e8 una cittadina di 19.991 abitanti della contea dell'Essex, in Inghilterra."}
{"id": "2155216", "revid": "83531", "url": "https://it.wikipedia.org/wiki?curid=2155216", "title": "Campionati panpacifici di nuoto 1991", "text": "I IV Campionati panpacifici di nuoto si svolsero ad Edmonton, in Canada, dal 22 al 25 agosto 1991."}
{"id": "2155219", "revid": "21101484", "url": "https://it.wikipedia.org/wiki?curid=2155219", "title": "Delta padano", "text": ""}
{"id": "2155220", "revid": "287204", "url": "https://it.wikipedia.org/wiki?curid=2155220", "title": "Monache di betlemme", "text": ""}
{"id": "2155221", "revid": "729019", "url": "https://it.wikipedia.org/wiki?curid=2155221", "title": "South Benfleet", "text": "South Benfleet \u00e8 una citt\u00e0 o paese popoloso, in gran parte moderno del distretto di Castle Point nell'Essex, 30 miglia a est di Londra. Il Codice postale Benfleet SS7 include South Benfleet, Thundersley, New Thundersley e Hadleigh. La Battaglia di Benfleet ebbe luogo qui tra Vichinghi e Sassoni nell'894.\nLa comunit\u00e0 si trova direttamente a nord di Canvey Island ed \u00e8 servita dalla stazione di Benfleet. Ospita la Scuola Elementare South Benfleet, che fu usata temporaneamente come rifugio dagli abitanti durante l'ampia Inondazione causata dal Mare del Nord nel 1953.\nAll'incrocio tra la Chiesa di Saint Mary e il pub The Anchor \u00e8 situata la prima mini rotatoria del Regno Unito, forse la prima al mondo.\nStoria.\nIn epoca romana l'attuale area di Canvey Island fu unita alla terraferma da una strada che dava accesso da Benfleet, durante le basse maree, a Camulodunum (Colchester) e Londinium (Londra). La strada A130 dalla rotatoria di Sadlers Farm a Canvey Island segue il percorso della strada romana originale. La sua costruzione nel 1971 port\u00f2 alla luce una serie di artefatti che datavano fino ai primi insediamenti nell'area.\nIl nome della citt\u00e0 ha origine al tempo dei Sassoni nel V secolo, quando l'area era prevalentemente una palude. La chiamarono \"Beamfleote\", che significa \"flusso di alberi\", essendo l'area dove le insenature del Tamigi si uniscono all'area boschiva a nord. La forma attuale \u00e8 stata adottata al tempo in cui il servizio ferroviario arriv\u00f2 nella zona e fu costruita una stazione per la citt\u00e0. Nel periodo intermedio abbiamo varie versioni documentate del nome che sono: 'Benfleota', 'Beamflet', 'Bemflet', 'Bienflet' e 'Bemfleet'. L'ultimo fu usato sulle mappe di John Norden nel XVII secolo.\nIn epoca sassone il villaggio divenne conosciuto come South Benfleet quando un nuovo insediamento, che divenne noto come Little Benfleet, si svilupp\u00f2 a nord dell'insediamento originale. Il nuovo insediamento non dur\u00f2, e il suo sito, che \u00e8 diventato da allora conosciuto come North Benfleet, \u00e8 adesso per la maggior parte campagna.\nLa ferrovia arriv\u00f2 in citt\u00e0 nel 1855. La nuova stazione di Benfleet connesse la citt\u00e0 con Southend-on-Sea a est e la stazione Londra Fenchurch Street.\nNel luglio 2002 il Consiglio del Distretto di Castle Point ha battezzato una pista ciclabile lunga 6 miglia, che va da circa la stazione di Benfleet a circa la stazione di Leigh-on-Sea, la \"de Neumann Way\" dal Capitano Peter de Neumann.\nLa battaglia di Benfleet.\nLa battaglia di Benfleet ebbe luogo tra i Sassoni e i Vichinghi danesi nell'894. Questo fu verso la fine del periodo sassone, e il Tamigi ed altri corsi d'acqua rendevano l'area vulnerabile agli attacchi vichinghi. Benfleet era usata come una base vichinga. Comunque, i Vichinghi furono sconfitti nella battaglia dall'esercito di Alfredo il Grande sotto il comando di suo figlio Edoardo il Vecchio e suo genero Earl Aethelred di Mercia. Successivamente una chiesa fu costruita dai Sassoni in ringraziamento della vittoria sui Vichinghi. La chiesa di S.Maria \u00e8 l'edificio religioso pi\u00f9 recente ad occupare questo sito.\nAmministrazione.\nDall'abolizione del Distretto urbano di Benfleet nel Local Government Act 1972, South Benfleet, insieme a Canvey Island, Hadleigh e Thundersley ha formato la rappresentanza parlamentare, distretto amministrativo locale e Borough di Castle Point. Come da Elezioni generali nel Regno Unito del 2010, il membro del Parlamento rappresentante la rappresentanza parlamentare di Castle Point \u00e8 Rebecca Harris del Partito Conservatore. South Benfleet elegge un seggio al Consiglio di Contea dell'Essex. Dal 2009, il seggio \u00e8 tenuto da Colin Riley del Partito Conservatore. All'interno del Consiglio del Borough di Castle Point, South Benfleet \u00e8 rappresentato da nove consiglieri eletti dalle circoscrizioni di Appleton, St. Mary e Boyce.\nInfrastrutture e trasporti.\nLa stazione di Benfleet \u00e8 servita dalla linea ferroviaria Londra, Tilbury e Southend attualmente diretta dalla c2c. Dalla strada la A13 e la A12/A127/A130 connettono la citt\u00e0 a Londra.\nMonumenti e luoghi d'interesse.\nLa Chiesa anglicana a Benfleet \u00e8 rappresentata dalla chiesa di St. Mary the Virgin. I locali pubblici situati nel quartiere del Monumento e St.Mary includono \"The Anchor\", \"The Hoy and Helmet\" e l\"'Half Crown\". Pi\u00f9 a nord c'\u00e8 la \"Benfleet Tavern\". Ci sono anche un ventaglio di ristoranti nell'area a tutela architettonica di South Benfleet.\nBenfleet Water Tower, ~ TQ 790\u00a0867 Benfleet Water Tower \u00e8 una struttura di mattoni costruita nel 1903, che \u00e8 alta 30 m con un mastio di 22 m situato sul tetto. Tutto l'equipaggiamento radio si trova nella torre. Essendo sulla cima di una prominente collina, quasi 137 m sul livello del mare, questo \u00e8 un eccezionale sito di trasmissione e ricezione radio. La copertura include l'intero estuario, includendo l'isola di Grain, Medway Towns, Southend, Bradwell, Danbury ecc. Il sito fornisce apparecchi CB ad alta e a bassa frequenza.\nSport.\nIl Benfleet FC \u00e8 membro della Essex Olimpian Football League. La prima squadra gioca nella Senior Division 1 e la seconda nella Reserve Division 2. C'\u00e8 anche una terza squadra che compete nella Mid-Essex Division 3. Il club gioca le sue partite in casa al Woodside Park Extension in cima a Manor Road. Le partite sono organizzate il sabato pomeriggio, con alcune partite infrasettimanali verso la fine della stagione.\nBenfleet ospita anche la Benfleet Social (S) First FC che partecipa alla Sceptre Sunday Football League, che \u00e8 arrivata ultima nella stagione 2010/2011.\nIl Benfleet FC (Sunday) \u00e8 riuscito a vincere la coppa Mike Wigget nella stagione 2009/2010, battendo i Shoebury Boys 4-2 nella finale a Burroughs Park, Great Wakering.\nI Benfleet Vikings RFC sono la locale squadra di rugby. Formata nel 2013 stanno progredendo anno dopo anno con la prima squadra, la primavera e i pulcini. La prima squadra attualmente compete nella Shepherd Neame Essex Merit League 6 Est e giocano le loro partite in casa il sabato al Richmond Park, fuori da Brook Road.\nNote.\nhttps://www.benfleethistory.org.uk/content/browse-articles/streets-and-roads/the-worlds-first-mini-roundabout-was-installed-in-benfleet\nCollegamenti esterni.\nhttps://commons.wikimedia.org/wiki/Category:South_Benfleet"}
{"id": "2155222", "revid": "21101514", "url": "https://it.wikipedia.org/wiki?curid=2155222", "title": "Citt\u00e0 di Spina", "text": ""}
{"id": "2155223", "revid": "1431409", "url": "https://it.wikipedia.org/wiki?curid=2155223", "title": "Jack &amp; Bobby", "text": "Jack &amp; Bobby \u00e8 una serie televisiva statunitense andata in onda sul canale negli Stati Uniti della Warner Bros. dal 12 settembre 2004 all'11 maggio 2005. Interamente prodotta dalla Warner Bros. \u00e8 stata ideata da Greg Berlanti.\nDopo la prima stagione la Warner Bros. ha deciso di non produrne una seconda.\nIn Italia, la serie \u00e8 stata trasmessa in anteprima assoluta dal 5 febbraio 2009 al 23 aprile 2009 sulla piattaforma del digitale terrestre Mediaset Premium.\nTrama.\nLa storia racconta la vita di due fratelli, Jack e Robert McCallister, cresciuti da un'eccentrica madre single, Grace. La serie racconta come i due ragazzi crescono e come Robert avr\u00e0 una grande carriera politica, fino a diventare Presidente degli Stati Uniti.\nIn parallelo alla loro vita da adolescenti viene raccontata la carriera politica di Bobby, che diventa presidente nel 2040. In questo modo vengono svelati tutti i segreti dei due fratelli, dalla storia del padre, alla morte prematura di Jack, che spinger\u00e0 Bobby a prendere il suo posto e farsi avanti nella politica.\nEpisodi.\nGli episodi della serie sono 22 e sono stati mandati in onda in patria tra il 2004 ed il 2005, mentre in Italia nel 2009, trasmessi sulla rete Joi."}
{"id": "2155224", "revid": "729019", "url": "https://it.wikipedia.org/wiki?curid=2155224", "title": "South Woodham Ferrers", "text": "South Woodham Ferrers \u00e8 una cittadina di 16.629 abitanti della contea dell'Essex, in Inghilterra."}
{"id": "2155225", "revid": "729019", "url": "https://it.wikipedia.org/wiki?curid=2155225", "title": "Southminster", "text": "Southminster \u00e8 un paese di 3.776 abitanti della contea dell'Essex, in Inghilterra."}
{"id": "2155228", "revid": "74801", "url": "https://it.wikipedia.org/wiki?curid=2155228", "title": "Stanford-le-Hope", "text": "Stanford-le-Hope \u00e8 un paese di abitanti della contea dell'Essex, in Inghilterra."}
{"id": "2155230", "revid": "729019", "url": "https://it.wikipedia.org/wiki?curid=2155230", "title": "Thaxted", "text": "Thaxted \u00e8 un paese di 2.600 abitanti della contea dell'Essex, in Inghilterra."}
{"id": "2155231", "revid": "1598666", "url": "https://it.wikipedia.org/wiki?curid=2155231", "title": "Tilbury", "text": "Tilbury \u00e8 un paese di 12.091 abitanti della contea dell'Essex, in Inghilterra."}
{"id": "2155235", "revid": "729019", "url": "https://it.wikipedia.org/wiki?curid=2155235", "title": "Waltham Abbey (Essex)", "text": "Waltham Abbey \u00e8 una cittadina di 20.400 abitanti della contea dell'Essex, in Inghilterra."}
{"id": "2155236", "revid": "339392", "url": "https://it.wikipedia.org/wiki?curid=2155236", "title": "Forze armate israeliane", "text": ""}
{"id": "2155241", "revid": "767487", "url": "https://it.wikipedia.org/wiki?curid=2155241", "title": "Bog\u00e1cs", "text": "Bog\u00e1cs \u00e8 un comune dell'Ungheria di 2.076 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2155242", "revid": "1598666", "url": "https://it.wikipedia.org/wiki?curid=2155242", "title": "Walton-on-the-Naze", "text": "Walton-on-the-Naze \u00e8 un paese di 12.000 abitanti della contea dell'Essex, in Inghilterra, nel distretto di Tendring. Posto sulla costa del Mare del Nord, confina a sud con Frinton-on-Sea e parte del suo territorio fa parte della parrocchia civile di Frinton and Walton. Walton \u00e8 una stazione balneare con una popolazione stabile di circa 6.000 persone che attrae ogni anno parecchi turisti.\nIl nome \"Walton\" deriva dagli antichi abitanti di Wealas, che era il modo in cui i nuovi arrivati Anglosassoni chiamavano i nativi celtici abitanti dell'Inghilterra. Ci sono diverse prove che indicano come i nuovi arrivati germanici lasciarono i nativi Wealas (britannici) indisturbati permettendogli di vivere come prima. Con il tempo i britannici dimenticarono la loro antica lingua celtica per imparare quella degli invasori, un passaggio necessario se volevano risalire la scala sociale cos\u00ec come era stata modificata o semplicemente per il fatto che potevano dover essere obbligati a farlo. D'altrocanto agli Anglosassoni convenne lasciare i nativi in pace cos\u00ec da permettergli di coltivare e lavorare in modo da poter sostenere l'economia ed il loro mantenimento.\nIl Naze.\n\"Naze\" \u00e8 una parola che deriva dall'Antico inglese \"n\u00e6ss\", promontorio. Nel 1722 Daniel Defoe cit\u00f2 il villaggio chiamandolo \"Walton; under the Nase\". Il Naze \u00e8 una penisola a nord di Walton, \u00e8 sede di transito per gli uccelli migratori ed \u00e8 anche parte di una piccola Area naturale protetta. Le paludi dietro il paese sono luogo di interesse ornitologico grazie alla presenza dell'anatra e della Branta bernicla che attirano la presenza di bird watchers.\nSul Naze si trova anche una torre, conosciuta come \"Naze Tower\" che aveva il compito di aiutare le navi che dovevano transitare per questo tratto di costa privo di riferimenti distinti.\nIl Naze attualmente si sta erodendo rapidamente, circa 2 metri all'anno, minacciando sia la torre che le specie che vivono l\u00ec. La Naze Protection Society ha istituito una campagna per la prevenzione ed il controllo dell'erosione che \u00e8 stata attuata con la costruzione di una diga marittima, il posizionamento di pietre per rinforzare la scogliera e alcuni frangiflutti. Nonostante questo e l'aggiunta di parecchie tonnellate di sabbia l'erosione non si \u00e8 fermata e il Naze continua a retrocedere tanto che entro cinquant'anni potrebbe collassare sulla spiaggia sottostante.\nLe scogliere sono un luogo di grande interesse scientifico ed il tratto pi\u00f9 importante \u00e8 il London Clay vecchio di 54 milioni di anni con sopra depositi di sabbia risalenti al cretaceo ed al paleocene. In questi depositi si trovano fossili di bivalvi, di gusci di gastropodi, denti di squalo ed ossa di balena.\nIl Walton Pier.\nIl molo originale \u00e8 del 1830 uno dei pi\u00f9 recenti del paese. Era stato costruito per permettere l'attracco di beni e persone che scendevano dai battelli ed era lungo 91 metri, ma nel 1890 una tempesta lo danneggi\u00f2 gravemente. Dal 1895 in poi i proprietari degli hotel e la Pier Company (che in seguito divenne la proprietaria del molo) lo ristruttur\u00f2 allungandolo di ulteriori 150 metri, negli anni seguenti vennero fatti altri lavori che ne aumentarono ulteriormente la lunghezza fino agli attuali 790 metri.\nSempre nel 1895 fu istituito un tram elettrico che prelevava i passeggeri dopo l'attracco al molo, nel 1935 i tram furono sostituiti da mezzi a batteria che per\u00f2 vennero danneggiati gravemente da un incendio dieci anni dopo e furono a loro volta sostituiti da un treno diesel rimosso negli anni'70.\nAd oggi il molo \u00e8 pi\u00f9 che altro una passeggiata."}
{"id": "2155244", "revid": "729019", "url": "https://it.wikipedia.org/wiki?curid=2155244", "title": "Nervo cutaneo mediale del braccio", "text": "Il nervo cutaneo mediale del braccio \u00e8 un nervo sensitivo che origina come ramo terminale del tronco secondario mediale del plesso brachiale. A volte viene considerato un ramo collaterale. Riceve fibre da C8 e T1 e innerva la cute della faccia mediale del braccio.\nDecorso.\nDopo la sua origine in cavit\u00e0 ascellare, il nervo decorre medialmente all'arteria brachiale. Prima della sua uscita dalla cavit\u00e0 ascellare, si anastomizza con il secondo nervo intercostale (nervo intercostobrachiale). A met\u00e0 del braccio perfora la fascia brachiale e diventa sottocutaneo, proseguendo fino al gomito. Durante il suo decorso emette vari rami sensitivi per la cute mediale del braccio."}
{"id": "2155245", "revid": "91224204", "url": "https://it.wikipedia.org/wiki?curid=2155245", "title": "Melago", "text": "Melago (\"Melag\" in tedesco) \u00e8 una frazione del comune italiano di Curon Venosta.\nGeografia fisica.\nSituato a un'altezza di 1912 m s.l.m. in fondo alla Vallelunga (\"Langtaufers\"), nel versante sinistro della Val Venosta, in Alto Adige.\nLe montagne principali che contornano la frazione sono la Palla Bianca (3.738\u00a0m), la Punta di Vallelunga (3.528\u00a0m) e la Cima del Lago Bianco (3.518\u00a0m)."}
{"id": "2155246", "revid": "729019", "url": "https://it.wikipedia.org/wiki?curid=2155246", "title": "West Mersea", "text": "West Mersea \u00e8 una citt\u00e0 di 7.000 abitanti della contea dell'Essex, in Inghilterra."}
{"id": "2155247", "revid": "30445", "url": "https://it.wikipedia.org/wiki?curid=2155247", "title": "Tracheofite", "text": ""}
{"id": "2155250", "revid": "729019", "url": "https://it.wikipedia.org/wiki?curid=2155250", "title": "Wickford", "text": "Wickford \u00e8 una citt\u00e0 nel sud della contea inglese dell'Essex, in Inghilterra di 32.500 abitanti. La cittadina si trova a circa 30 miglia (50 chilometri) ad est di Londra, rientra nel distretto di Basildon insieme con la citt\u00e0 originaria di Basildon, Billericay, Laindon e Pitsea. Tuttavia, parti di Wickford rientrano in quartieri vicini come Chelmsford e Rochford.\nWickford \u00e8 diventata una citt\u00e0 di pendolari con la citt\u00e0 di Londra, attraverso il suo collegamento diretto alla stazione di Liverpool Street attraverso la linea di Southend Victoria, sul quale un treno per Londra dura circa 40 minuti.\nLa citt\u00e0 pu\u00f2 anche essere facilmente raggiunta attraverso la rete stradale dalla A127 tra Londra e Southend-on-Sea o dalla A130 da Chelmsford.\nStoria.\nWickford ha una storia che risale a pi\u00f9 di duemila anni. Ci sono prove che l'area stessa \u00e8 stata abitata in epoca preistorica probabilmente da una trib\u00f9 di britannici chiamata Trinovanti.\nNel corso del tempo il centro cittadino di Wickford ha migrato verso ovest, verso il moderno High Street sul lato opposto del fiume Crouch.\nIl toponimo Wickford si ritrova per la prima volta in un documento sassone del 995, dove compare come \"Wicford\". Appare nel Domesday Book del 1086 come \"Wincfort\".\nPrima del XX secolo Wickford era un villaggio agricolo. Storicamente ci sono stati due grandi proprietari terrieri a Wickford, il maniero di Wickford Hall e il maniero di Stilemans.\nRobert Wikeford o \"de Wickford\" (1330-1390), arcivescovo di Dublino, \u00e8 nato a Wickford, e la sua famiglia si pensa siano stati Lords di Wickford Hall.\nRelazioni americane.\nIl villaggio di Wickford nel Rhode Island, Stati Uniti, si crede di essere stato chiamato dopo questa citt\u00e0.\nWickford \u00e8 stato anche il luogo di nascita inglese di Elisabetta Reade (1615-1672), la seconda moglie di John Winthrop (1606-1676), governatore della colonia del Connecticut e una figliastra di Hugh Peter (1598-1660), un rappresentante di spicco dei Roundhead durante la guerra civile inglese.\nNaturismo.\nWickford \u00e8 diventato il luogo di nascita del naturismo nel Regno Unito. Nel 1922 la sezione inglese dei Gimnosofisti Society \u00e8 stata costituita e aveva la sua sede in citt\u00e0.\nSeconda guerra mondiale.\nDurante la seconda guerra mondiale la citt\u00e0 \u00e8 stata colpita da un doodlebug tedesco e il 6 dicembre 1944 un razzo V-2 \u00e8 caduto in Branksome Avenue, a circa un miglio a ovest del centro della citt\u00e0.\nIntorno alla citt\u00e0, in mezzo alle siepi e campi, ci sono numerose casematte costruite come parte del sistema di protezione anti invasione nazista.\nGeografia.\nPer la maggior parte, Wickford \u00e8 pianeggiante e 10 metri (33 piedi) sul livello del mare. Il punto pi\u00f9 alto, alla periferia della citt\u00e0, \u00e8 di 74 metri (243\u00a0ft) sul livello del mare."}
{"id": "2155253", "revid": "287204", "url": "https://it.wikipedia.org/wiki?curid=2155253", "title": "Boldogk\u0151v\u00e1ralja", "text": "Boldogk\u0151v\u00e1ralja \u00e8 un comune dell'Ungheria di 1.173 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2155255", "revid": "1318658", "url": "https://it.wikipedia.org/wiki?curid=2155255", "title": "Castello di Grinzane Cavour", "text": "Il castello di Grinzane Cavour \u00e8 una fortificazione situata a Grinzane Cavour in provincia di Cuneo.\nStoria.\nEstremamente scarse sono le notizie storiche sulle sue origini e vi sono non pochi dubbi sulla sua data di costruzione: c'\u00e8 chi lo colloca nel XIII secolo e chi sostiene invece che la costruzione della torre risalga al 1350 e il resto ad epoca successiva. \u00c8 effettivamente probabile che la grossa torre costituisse il primitivo nucleo della costruzione e i successivi corpi l'abbiano quindi completata.\nAttorno al Quattrocento il castello e i circostanti terreni appartenevano al marchese di Busca, i cui stemmi nobiliari furono infatti scoperti sotto gli intonaci di alcune stanze.\nIl castello pass\u00f2 poi numerosi proprietari dei quali non restano che poche notizie finch\u00e9, nell'Ottocento il castello non ospit\u00f2 per quasi vent'anni un personaggio del Risorgimento: Camillo Benso Conte di Cavour. Lo statista vi giunse nel 1830, ospite degli zii, la famiglia De Tonnerre.\nIncaricato di amministrare questi beni di famiglia, dimostr\u00f2 capacit\u00e0 organizzativa e apertura verso le nuove acquisizioni scientifiche. Confer\u00ec una nuova impronta all'agricoltura locale: tracci\u00f2 canali, adott\u00f2 nuovi sistemi razionali di coltivazione, fece piantare duecentomila nuove viti e tent\u00f2 la coltivazione delle barbabietole. Fu nominato sindaco del piccolo comune nel maggio 1832 a ventidue anni e tale carica mantenne fino al febbraio 1849.\nDal 2014 \u00e8 patrimonio mondiale dell'umanit\u00e0 UNESCO.\nStruttura.\nIl castello \u00e8 ben conservato, si presenta come un imponente edificio a pianta rettangolare con un mastio che occupa tutta un'ala, ed una fabbrica a \"U\" ornata da una serie di torrette: due quadrate e due, esterne e pensili, a pianta rotonda. Molte finestre si aprono sulle facciate principali ad est e ad ovest, due sole sulla facciata a nord, mentre nel versante a sud sono numerose e ordinatamente allineate su tre piani.\nIl 23 ottobre 2010 \u00e8 stato inaugurato un nuovo edificio, progettato dall'architetto Giorgio Teggi. La nuova ala \u00e8 costruita all'interno della collina sulla quale si erge l'antico maniero e include uffici ed ambienti polifunzionali: una Sala Didattica da 60 posti ed una Sala Congressi con oltre 250 posti a sedere e attrezzature audio e video.\nIn occasione dell'inaugurazione \u00e8 stata allestita la mostra \"Brume di Langa: paesaggi, oggetti, pensieri\", a cura dell\u2019\"interior designer\" Letizia Rivetti e dello scrittore Giordano Berti.\nEventi.\nOgni anno, agli inizi di novembre, nel castello di Grinzane Cavour si svolge l'Asta Mondiale del Tartufo Bianco d'Alba, che vede la partecipazione di famose personalit\u00e0 della politica italiana, della cultura e del jet set internazionale.\nL'Asta non ha finalit\u00e0 di lucro, in quanto il ricavato dalla vendita degli esemplari di tartufo bianco (\"Tuber Magnatum Pico\") viene interamente devoluto ad Ospedali, Istituti di ricerca medica o altri Enti benefici.\nMuseo \"In vigna\".\nIl 19 giugno 2021 \u00e8 stato inaugurato attorno al castello, un percorso didattico dedicato alla storia del vino."}
{"id": "2155256", "revid": "729019", "url": "https://it.wikipedia.org/wiki?curid=2155256", "title": "Witham", "text": "Witham \u00e8 una cittadina di abitanti della contea dell'Essex, in Inghilterra."}
{"id": "2155258", "revid": "2098057", "url": "https://it.wikipedia.org/wiki?curid=2155258", "title": "Gran Premio motociclistico di Germania 2001", "text": "Il Gran Premio motociclistico di Germania 2001 corso il 22 luglio, \u00e8 stato il nono Gran Premio della stagione 2001 e ha visto vincere la Yamaha di Max Biaggi nella classe 500, Marco Melandri nella classe 250 e Simone Sanna nella classe 125."}
{"id": "2155260", "revid": "729019", "url": "https://it.wikipedia.org/wiki?curid=2155260", "title": "Wivenhoe", "text": "Wivenhoe \u00e8 un paese di 9.000 abitanti della contea dell'Essex, in Inghilterra."}
{"id": "2155263", "revid": "1598666", "url": "https://it.wikipedia.org/wiki?curid=2155263", "title": "West Thurrock", "text": "West Thurrock \u00e8 un paese di 7.795 abitanti della contea dell'Essex, in Inghilterra."}
{"id": "2155265", "revid": "256896", "url": "https://it.wikipedia.org/wiki?curid=2155265", "title": "Consiglio nazionale permanente delle associazioni d'arma", "text": ""}
{"id": "2155268", "revid": "1543377", "url": "https://it.wikipedia.org/wiki?curid=2155268", "title": "Grinzane Cavour", "text": "Grinzane Cavour (\"Grinsane\" in piemontese) \u00e8 un comune italiano di abitanti della provincia di Cuneo in Piemonte.\nStoria.\nIl nome del piccolo borgo rende omaggio dal 1916 allo statista risorgimentale Camillo Benso, conte di Cavour, che di Grinzane fu sindaco per diciassette anni: nominato tale nel maggio 1832, a ventidue anni, mantenne la carica fino al febbraio 1849. Il paese \u00e8 dominato dall'imponente castello medievale, sede dell'enoteca regionale e gi\u00e0 centro della tenuta agricola di propriet\u00e0 della famiglia Cavour, dove trovava sede anche l'omonimo premio letterario.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nGrinzane Cavour \u00e8 gemellata con:\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Grinzane Cavour sono , cos\u00ec suddivisi per nazionalit\u00e0, elencando per le presenze pi\u00f9 significative:\nMonumenti e luoghi d'interesse.\nI cru del Barolo (menzioni geografiche aggiuntive).\nLe menzioni geografiche aggiuntive della denominazione Barolo che sono localizzate nel territorio comunale sono: Bablino, Borzone, Canova, Castello, Garretti, Gustava, La Corte, Raviole."}
{"id": "2155269", "revid": "110157", "url": "https://it.wikipedia.org/wiki?curid=2155269", "title": "Boldogk\u0151\u00fajfalu", "text": "Boldogk\u0151\u00fajfalu \u00e8 un comune dell'Ungheria di 553 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2155272", "revid": "767487", "url": "https://it.wikipedia.org/wiki?curid=2155272", "title": "Boldva", "text": "Boldva \u00e8 un comune dell'Ungheria di 2.471 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. Prende il nome dal fiume B\u00f3dva.\nStoria.\nNelle vicinanze del comune sono stati ritrovati reperti risalenti al Neolitico. Documenti del XIII secolo nominano il comune \"Boldua\". Tra il 1175 e il 1180 fu costruito dai Benedettini un monastero dedicato a San Giovanni Battista."}
{"id": "2155276", "revid": "729019", "url": "https://it.wikipedia.org/wiki?curid=2155276", "title": "Nervo cutaneo mediale dell'avambraccio", "text": "Il nervo cutaneo mediale dell'avambraccio \u00e8 un nervo sensitivo che origina come ramo terminale del tronco secondario mediale del plesso brachiale. A volte viene considerato un ramo collaterale. Riceve fibre da C8 e T1 e innerva la cute della faccia mediale dell'avambraccio.\nDecorso.\nAlla sua origine il nervo \u00e8 situato fra l'arteria e la vena ascellare; si porta quindi nel braccio decorrendo assieme all'arteria brachiale. A questo livello emette un piccolo ramo che si fa sottocutaneo e innerva la cute che ricopre il bicipite. Prosegue fino a met\u00e0 del braccio, dove perfora la fascia brachiale, raggiunge il gomito e si divide in due rami terminali:"}
{"id": "2155281", "revid": "1318658", "url": "https://it.wikipedia.org/wiki?curid=2155281", "title": "Assembl\u00e9e nationale (metropolitana di Parigi)", "text": "Assembl\u00e9e nationale \u00e8 una stazione della metropolitana di Parigi sulla linea 12, sita nel VII \"arrondissement\" di Parigi.\nLa stazione.\nUbicazione.\nEssa \u00e8 ubicata sotto il boulevard Saint-Germain fra la \"rue de Lille\" e la \"rue de l'Universit\u00e9\".\nOrigine del nome.\nPort\u00f2 il nome di \"Chambre des d\u00e9put\u00e9s\" fino al 30 giugno 1989. Dal 1\u00ba luglio dello stesso anno le venne attribuito l'attuale nome, pi\u00f9 attinente alla denominazione ufficiale nella Quinta Repubblica, della prima Camera del Parlamento francese."}
{"id": "2155282", "revid": "117062179", "url": "https://it.wikipedia.org/wiki?curid=2155282", "title": "Sanal Edamaruku", "text": "\u00c8 fondatore e attuale presidente di Rationalist International ed il presidente della Indian Rationalist Association. Egli \u00e8 inoltre editore della rivista \"Rationalist International\".\nNato nel 1955 in Thodupuzha, nel Kerala, India. Ha conseguito la laurea in scienze politiche nel 1977 presso la University of Kerala.Ha lavorato per la Afro-Asian Rural Reconstruction Organization. Nel 1982, abbandon\u00f2 tale impegno per concentrarsi sulla Indian Rationalist Association e la pubblicazione dei suoi stessi scritti. Ha un diploma in giornalismo.\nNoto al grande pubblico indiano ed internazionale per lo spettacolo televisivo (\"The Great Tantra Challenge\") del 3 marzo 2008, in cui sfido' in diretta uno stregone tantrico a dimostrare i suoi poteri uccidendolo con la sua magia.\nLa \"cerimonia\" dur\u00f2 circa due ore, dopodich\u00e9 - di fronte al divertito Edamaruku - lo stregone dovette dichiararsi sconfitto.\nNel 2012 fu accusato di blasfemia per aver affermato la non miracolosit\u00e0 di un Ges\u00f9 \"piangente\" a Mumbai (la causa era invece un tubo di drenaggio). Per tale ragione il 31 luglio 2012 Sanal Edamaruku decise di trasferirsi all'estero."}
{"id": "2155285", "revid": "1543377", "url": "https://it.wikipedia.org/wiki?curid=2155285", "title": "Ammenda vantaggiosa", "text": "Ammenda vantaggiosa \u00e8 una fiaba popolare Dahomey quindi geograficamente proveniente dall'attuale Benin.&lt;br&gt;\nIl nome Dahomey era il nome di un antico regno Fon, che ebbe origine in Benin e che nel momento di massimo splendore, nel XVII secolo si allargava oltre gli attuali confini, coprendo larga parte dell'Africa Occidentale. \nNell\"'Ammenda vantaggiosa\" escono alla ribalta temi e motivi peculiari dei popoli africani, come quello di una sorta di filastrocca, o canto formato da versi aggiunti in sequenza a mano a mano con lo svolgimento del racconto, oltre a quello delle dimostrazioni di abilit\u00e0, ma a vantaggio altrui e infine dell'inganno e della delusione impartiti, in questo caso dalla moglie-strega.\nTrama.\nLa vicenda \u00e8 ambientata ai primordi dell'umanit\u00e0, quando il re \"Dada Segbo\" cerca affannosamente moglie offrendo per\u00f2 come contropartita una sola conchiglia, usata a quei tempi come moneta.&lt;br&gt;\nIl protagonista della fiaba, \"Yo\", si presenta fiducioso di poter trovare la moglie per il suo sovrano e immediatamente baratta la moneta per i fagioli; questi ultimi per il pesce pescato da un gruppo di pescatori e poi sempre con la stessa abile tecnica, ottiene la falce e le zappe dai fabbri, un piatto di fagioli e farina dai contadini, il corpo di una fanciulla morta tramite il quale con un astuto stratagemma, riesce a ricevere in cambio una bella ragazza viva, che per\u00f2 evidenzia ben presto alcuni comportamenti da strega, quando fa sparire grosse quantit\u00e0 di cibo con un incantesimo e da cannibale, nel momento in cui inghiotte anche gli esseri umani.&lt;br&gt;\nIl re decide di liberarsi della ragazza e per questo motivo, in seguito per ottenere una moglie, i papabili mariti hanno dovuto sborsare una cifra un po' pi\u00f9 alta."}
{"id": "2155293", "revid": "110157", "url": "https://it.wikipedia.org/wiki?curid=2155293", "title": "Borsodb\u00f3ta", "text": "Borsodb\u00f3ta \u00e8 un comune dell'Ungheria di 940 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2155297", "revid": "1961261", "url": "https://it.wikipedia.org/wiki?curid=2155297", "title": "Gazzetta d'Asti", "text": "La Gazzetta d'Asti \u00e8 un settimanale locale astigiano fondato nel 1899 su impulso del vescovo bergamasco mons. Giacinto Arcangeli (1833 - 1909), che notevole impulso aveva deciso di dare alle iniziative promosse dall'Opera dei congressi e dei comitati cattolici.\nNata quindi come organo della diocesi di Asti oggi non \u00e8 solo pi\u00f9 questo ma \u00e8 anche un giornale d'informazione su ci\u00f2 che accade in tutta la provincia di Asti.\nL'attuale direttore responsabile \u00e8 don Dino Barberis e l'amministratore delegato \u00e8 Bruno Rabino.\nIl giornale aderisce alla FIPE (Federazione italiana piccoli editori) e alla FISC (Federazione italiana settimanali cattolici).\nStoria.\nQuando nacque la Gazzetta d'Asti il panorama editoriale della citt\u00e0 presentava gi\u00e0 altri due settimanali: \"Il Cittadino\" (fondato nel 1853), d'ispirazione liberale rivolto al ceto borghese astigiano ed \"Il Galletto\" (fondato nel 1895 dall'avvocato Annibale Vigna) d'ispirazione socialista.\nLa testata nacque come periodico religioso, politico ed amministrativo sull'interessamento del vescovo astigiano Arcangeli. In questo periodo il settimanale segu\u00ec il diffondersi delle societ\u00e0 agricole operaie di mutuo soccorso auspicate dall'enciclica Rerum Novarum, nate per combattere il diffondersi fenomeno dell'usura nell'astigiano.\nDurante il ventennio fascista, il giornale rimase rispettoso ed ossequioso al regime mantenendo comunque una sua certa autonomia.\nNel dopoguerra il giornale affianc\u00f2 l'operato la Democrazia Cristiana, seguendo in modo assiduo la nascita della Federazione coltivatori diretti della provincia di Asti. Nel decennio 1955 - 1965 restrinse il proprio campo d'azione limitandosi alle notizie religiose, ritornando nel 1967 ad avere un respiro giornalistico pi\u00f9 ampio prima con il direttore don Giulio Martinetto ed in seguito con il direttore don Vittorio Croce che la diresse dal 1976 al 2019.\nDati tecnici.\nIl giornale viene composto elettronicamente in formato tabloid e consta di circa 48 pagine.\nEsso ha come bacino di utenza la citt\u00e0 di Asti e la sua provincia. Al suo interno vi sono pagine di politica, cronaca, lavoro, sanit\u00e0, cultura, informazione religiosa, ambiente, vita sociale, tempo libero, scuola, sport e pagine locali dedicate ai paesi della provincia.\nUna volta al mese all'interno del giornale viene pubblicato l'inserto \"Comunit\u00e0 Viva\", a cura della segreteria diocesana, che tratta la vita della diocesi e gli appuntamenti pi\u00f9 imminenti."}
{"id": "2155300", "revid": "1414688", "url": "https://it.wikipedia.org/wiki?curid=2155300", "title": "Cava de' Tirreni", "text": "Cava de' Tirreni (\"'A C\u00e0va\" in dialetto locale) \u00e8 un comune italiano di abitanti della provincia di Salerno in Campania, parte dell'area tutelata del Parco regionale dei Monti Lattari.\nGeografia fisica.\nTerritorio.\nLa citt\u00e0 di Cava de' Tirreni sorge a ridosso del Mar Tirreno, a 5\u00a0km nell'entroterra della Costiera Amalfitana, rappresentandone in pratica la porta nord. L'abitato centrale si sviluppa a 198 , confina a nord con i comuni di Nocera Superiore, Roccapiemonte e Mercato San Severino, ad est con quelli di Baronissi, Pellezzano e Salerno, a sud con Vietri sul Mare e Maiori, ad ovest con Tramonti. La citt\u00e0 funge da cerniera tra l'area geografica dell'Agro nocerino-sarnese (morfologia mista montuosa/pianeggiante ed economia agricola, industriale e turistica) e quella della penisola sorrentina-amalfitana (morfologia montuosa ed economia di tipo turistica).\nSulle colline che circondano il centro della citt\u00e0 in ogni direzione sono ubicate molte frazioni, luoghi di residenza per una preponderante parte della popolazione.\nIl grado di sismicit\u00e0 del territorio \u00e8 medio-basso ma risente delle scosse provocate dall'attivit\u00e0 del Vesuvio da cui dista circa 40\u00a0km. In passato \u00e8 stata interessata pi\u00f9 volte da eventi sismici che hanno avuto il loro epicentro in diverse zone del sud Italia. Il pi\u00f9 violento \u00e8 stato il Terremoto dell'Irpinia del 23 novembre 1980.\nOrografia.\nLa citt\u00e0 sorge in una valle chiusa da due gruppi montuosi: ad est prevalentemente basse catene montuose (Monte Caruso, Monte Castello, Monte San Liberatore e Colle Croce), ad ovest i Monti Lattari, di formazione calcarea (Monte Finestra, Monte Sant'Angelo, Monte San Martino e Monte Crocella). La cima pi\u00f9 alta \u00e8 costituita da Monte Finestra (1138 metri).\nIdrografia.\nLa citt\u00e0 \u00e8 attraversata dal torrente Cavaiola che in territorio agro nocerino-sarnese sfocia nel fiume Sarno.\nSono presenti, inoltre, piccoli torrenti come il Selano e il Bonea, quest'ultimo sfocia nel mare passando per il comune di Vietri sul Mare.\nClima.\nIl clima \u00e8 tipicamente mediterraneo, caratterizzato da inverni miti ed estati calde. Le caratteristiche orografiche del territorio fanno per\u00f2 s\u00ec che la citt\u00e0, a causa dei monti che la circondano, sia protetta dai venti, ma sia colpita pi\u00f9 frequentemente da piogge rispetto alla vicina costa. Il fenomeno della maggiore piovosit\u00e0 \u00e8 facilmente riconducibile alla presenza di Monte Castello al centro della citt\u00e0, il quale fa s\u00ec che i venti pi\u00f9 caldi, incanalandosi dai valichi meridionali, si scontrino a pi\u00f9 alte quote con le masse fredde provenienti dallo sbocco dell'entroterra a nord-est.\nStoria.\nI primi abitatori delle \"terre de la Cava\", furono i Tirreni, o Etruschi, per cui il 27 agosto 1862 l'amministrazione comunale cambi\u00f2 il nome della citt\u00e0 in Cava de' Tirreni. Ai Tirreni era attribuito da Strabone (Geografia V,4,13) il porto di Marcina, identificato con Vietri che, con Cetara e Fonti, all'epoca facevano parte del territorio comunale. I reperti pre-romani custoditi nel museo della Badia Benedettina sono in realt\u00e0 pervenuti da altri siti, frutto di collezionismo archeologico degli abati nei secoli passati. Reperti attribuibili alle fasi insediative pre-romane, recuperati da fortuiti ritrovamenti in et\u00e0 moderna citati dagli storici locali, sono andati dispersi. I resti archeologici pi\u00f9 antichi di frequentazione del territorio risalgono i ogni caso al IV-III sec. a.C.\nNessuna fonte conforta la tradizionale interpretazione del toponimo altomedievale \"Mitilianum\" come luogo legato alla Gens Mitilia.\nTuttavia, che il territorio fosse abitato in et\u00e0 romana lo rivelano resti di ville rustiche che furono ritrovate negli antichi villaggi di Vetranto, San Cesareo e Santa Lucia. Altri resti di epoca romana, sepolcreti, colombari furono rinvenuti in diverse zone del territorio al confine dell'insediamento romano di Nuceria Alfaterna, lungo la strada secondaria che da Nuceria portava a Salernum e presso la localit\u00e0 di Pregiato, probabilmente attraversata da un asse di viabilit\u00e0 secondaria per Salernum.\nFu abitata dai Longobardi, la cui civilt\u00e0 \u00e8 testimoniata da una serie di antiche Torri costruite per il Gioco dei Colombi e per molti toponimi, risalenti ai tre secoli di dominazione longobarda (secc. IX-XI).\nNel 1011 fu fondata l'Abbazia della Santissima Trinit\u00e0.\nL'Abate San Pietro I (1079-1123) fond\u00f2 ed edific\u00f2 nell'XI secolo a ridosso del Cenobio Benedettino il villaggio di Corpo di Cava, protetto da alte mura e bastioni; in pratica il primo insediamento moderno della citt\u00e0 di Cava.\nNel XIV e XV secolo si svilupp\u00f2 il Borgo Scacciaventi, pregevole esempio di centro commerciale, caratterizzato da una via fiancheggiata da portici e da storici palazzi porticati.\nUna strada di una \"perfetta regolarit\u00e0\", come scriveva Eduardo Gauthier Du Lys D'Arc nel suo \"Voyage de Naples \u00e1 Amalfi\" (Paris 1829).\nIl 7 agosto del 1394, il papa Bonifacio IX, con una propria bolla, elev\u00f2 \"le terre de la Cava\" alla dignit\u00e0 di citt\u00e0. Nacque allora il toponimo \"la Cava\", denominazione che solo dopo l'unit\u00e0 d'Italia, a seguito di un referendum cittadino, fu modificata in Cava de' Tirreni.\nNel corso dell'Ottocento la floridezza economica della citt\u00e0 fu colpita da una profonda crisi, in quanto la produzione tessile, che fino ad allora era stata uno dei cardini dell'economia cavese, fu messa in ginocchio dall'introduzione delle \"macchine\" nelle fabbriche impiantate a Salerno. A risollevare la popolazione dalla miseria in cui era caduta fu la coltivazione e la lavorazione del tabacco.\nTra la fine dell'Ottocento e il principio del Novecento Cava, che gi\u00e0 nel passato era stata meta di illustri visitatori, vide consolidata la sua fama di centro di villeggiatura, attirando per la bellezza del paesaggio, eternata dal pennello degli artisti della cosiddetta Scuola di Posillipo, e per la salubrit\u00e0 del clima.\nNel 1806, Vietri e Cetara furono staccate dalla citt\u00e0 di Cava, che perse il diretto contatto con il mare.\nMolti artisti della Scuola Pittorica Paesaggistica di Napoli, come Gigante, Morelli, Palizzi, Van Pitloo, Poussin, dipinsero su tele scorci della valle metelliana.\nPeriodo fascista e Sbarco a Salerno.\nDurante il fascismo.\nNel 1936, in occasione della guerra di Spagna, con le truppe volontarie fasciste partirono anche i cavesi. Nell\u2019era fascista il sindaco era stato sostituito dal podest\u00e0, di nomina prefettizia. Questa carica venne ricoperta anche dal famoso fotografo napoletano Giulio Parisio, residente a Cava de\u2019 Tirreni durante il periodo bellico. L\u2019antifascismo aveva i suoi sparuti rappresentanti, impossibilitati a svolgere qualsiasi attivit\u00e0 di opposizione. Durante il fascismo Cava non visse momenti tragici. In citt\u00e0 non vi erano ebrei, tranne una signora straniera, di nazionalit\u00e0 austriaca, che abiur\u00f2 passando alla religione cattolica e spos\u00f2 un professionista cavese.\nDopo il fascismo.\nLa sera del 25 luglio del 1943, all\u2019annuncio della caduta del fascismo ci fu un discorso in piazza Duomo tenuto dall\u2019avv. Pietro De Ciccio, antifascista. Le parole di De Ciccio suscitarono stupore ed entusiasmo. La popolazione che sperava nella fine della guerra e di tutte le restrizioni, avevano assaltato la sede di un\u2019organizzazione fascista in piazza Duomo, appiccando il fuoco alle foto del Duce e agli arredi. Il prefetto di Salerno nomino commissario al Comune di Cava l'avvocato antifascista Pietro De Ciccio e come subcommissario l\u2019avv. Luigi Mascolo. Il ritorno di Cava alla democrazia fu accolto con curiosit\u00e0 e meraviglia, ma naturalmente il ripristino della democrazia anche a Cava non era una conquista del popolo ma una conseguenza della sconfitta militare e dell\u2019arrivo delle truppe alleate in Italia (Campagna d'Italia (1943-1945)). Nella citt\u00e0 vi era il Distretto Militare e l\u20198 settembre 1943, all\u2019annuncio dell\u2019armistizio, la caserma che era situata nella localit\u00e0 di San Lorenzo fu occupata da una piccola pattuglia di soldati tedeschi senza incontrare nessuna resistenza. Iniziarono dei saccheggi nella citt\u00e0 ad opera dei nazisti che colpirono anche il famoso Pastificio Ferro (ora abbattuto) e tutte le attivit\u00e0 commerciali sul borgo. A questi episodi di disordine urbano si aggiunse anche una parte spregiudicata della popolazione stremata dalla fame. Non vi era forza pubblica (carabinieri o vigili urbani) in servizio. L\u2019avv. Pietro De Ciccio si rifugi\u00f2 presso presso l\u2019abbazia benedettina insieme a numerosi altri civili mentre l\u2019avv. Luigi Mascolo con qualche cittadino che collaborava cercava di opporsi in vano al saccheggio.\nArrivo degli Alleati.\nCon lo sbarco degli alleati a Salerno (Operazione Avalanche) alcune camionette raggiunsero piazza San Francesco, salendo per la attuale SS 18, che collega i comuni di Cava de' Tirreni e Vietri sul Mare. I tedeschi in citt\u00e0 avevano occupato il Distretto Militare e la Vetta di Monte Castello, da cui cannoneggiavano gli alleati che avevano raggiunto Molina, Dupino e Marini. Entro un paio di settimane i tedeschi si ritirarono e gli alleati occuparono la citt\u00e0. Non vi sono stati episodi di resistenza da parte dei nazisti come nella vicina Scafati, che ebbe i suoi morti nella lotta contro i tedeschi che indugiarono nella ritirata, e non si erano ancora svolte le quattro giornate di Napoli (27-30 settembre 1943). Gli inglesi e gli americani in servizio si accamparono nella vecchia villa comunale.\nAlluvione del 1954.\nIl comune fu pesantemente colpito dall'alluvione del 1954, che fece 37 morti e molti feriti nonch\u00e9 danni ingenti alle strutture pubbliche e private, soprattutto nelle frazioni di Alessia, Marini e Arcara.\nSuccessivamente furono ricostruite le scuole elementari di Santa Lucia, Dupino, Marini, San Martino e San Giuseppe al Pozzo.\nTerremoto del 1980.\nLa sera di domenica 23 novembre 1980 anche Cava fu colpita dal terremoto, riportando morti e danni.\nPer una prima immediata sistemazione dei cittadini si usarono le aule degli istituti scolastici. I problemi agli edifici apparvero evidenti nella loro gravit\u00e0 solo all\u2019alba del 24 mostrando disastrose crepe. Nel frattempo, durante la notte passata insonne dalla popolazione, si ebbero notizie catastrofiche del crollo del fabbricato di via Alfieri dove due bambini con due nonni furono travolti e sepolti dalle macerie; del crollo di una casetta a Santa Lucia con la morte di una anziana; di parte del Palazzo Palumbo sul Corso Umberto I, della rovinosa caduta della Chiesa di San Francesco, dell\u2019integrale dissesto del Duomo e della Basilica Pontificia dell\u2019Olmo; del crollo di parte della sede dell\u2019Istituto per anziani di Villa Rende, oltre al dissesto di interi quartieri densamente abitati come Via Veneto, Viale Marconi, Via Biblioteca Avallone e dell\u2019intero Centro storico. Questo primo sommario elenco si allung\u00f2 tragicamente con l\u2019avanzare del giorno, quando pervennero notizie di crolli e di dissesti sia nei centri delle frazioni e sia dei fabbricati rurali e dei casolari sparsi nella intera vallata.\nFin dal 24 novembre del 1980, con personale tecnico volontario, coordinato dall\u2019Ufficio Tecnico comunale, \u00e8 stata intrapresa una campagna di rilevamento per accertare la reale entit\u00e0 dei danni subiti al comune, le sue frazioni e case rurali. Tale campagna continu\u00f2 con vero spirito di abnegazione anche in presenza di condizioni atmosferiche particolarmente avverse (autunno inoltrato). Questo impegno profuso dai tecnici ha permesso di avere in soli 10 giorni i seguenti dati relativi a circa il 75% degli immobili presenti sul comune:\nIl rapporto fra le abitazioni rese inagibili dal sisma e quelle esistenti \u00e8 di 32,29%.\nSimboli.\nLo stemma della citt\u00e0 \u00e8 stato concesso con decreto del presidente della Repubblica del 24 dicembre 1965 e modificato con D.P.R. del 10 ottobre 2013.\nMonumenti e luoghi d'interesse.\nArchitetture civili.\nCentro storico.\nIl borgo originario, nucleo della citt\u00e0 di Cava, \u00e8 caratterizzato dai portici che si snodano lungo tutto il corso, accompagnando lo shopping cittadino e la vita notturna.\nBorgo Scacciaventi.\nLa parte pi\u00f9 antica del centro storico, \u00e8 caratterizzata da residenze storiche quattrocentesche e settecentesche, di architettura barocca, durazzesca e tardocatalana. Il porticato \u00e8 sede di commercio e di artigianato, e animato di sera da pub, american bar e ristoranti.\nPalazzo di Citt\u00e0.\nIl progetto del teatro di Cava fu elaborato dall'architetto Lorenzo Gelanz\u00e9 poco dopo l'abbattimento del precedente teatro, avvenuto nell'aprile 1860. A causa di stime sbagliate sul costo dell'opera, il costruttore dell'epoca, Andrea Maddaloni di Napoli, blocc\u00f2 i lavori e, nonostante dal lato giuridico i cavesi avessero ragione, motivi umani e morali militavano a favore dell'appaltatore, il quale aveva gi\u00e0 speso il doppio dei 10.822,60 ducati (45.994,90 lire) che sarebbe dovuta costare l'opera. Fu cos\u00ec che la Corte d'Appello di Napoli, al contrario del Tribunale di Salerno, diede ragione al costruttore e, solo dopo anni di immobilit\u00e0, il 26 ottobre 1875, l'architetto Fausto Niccolini present\u00f2 un nuovo progetto con un preventivo di Lire 52.956 ed i lavori furono ultimati il 2 ottobre 1878. La denominazione di \"Teatro Municipale\" che splendette sul frontone nel giorno dell'inaugurazione, avvenuta nel 1879, fu mutata in \"Teatro Giuseppe Verdi\" alla morte del grande musicista, nel 1901. Poi le cose peggiorarono: al \"Verdi\" per vari anni tocc\u00f2 la sorte dello \"stivale\" di Giuseppe Giusti, e per poco non divenne bivacco degli squadristi, quando fu concesso al Fascio locale per esercitazioni. Ultima degradazione: il freddo lenzuolo del cinema muto al posto del pittoresco sipario. Dopo alcuni anni esso fu trasformato nella nuova sede del Comune.\nVilla comunale.\nLa villa adiacente al palazzo di citt\u00e0 \u00e8 un centralissimo luogo di ritrovo e svago per cittadini e turisti. Al centro presenta una fontana con una fauna caratterizzata da pesci rossi e rane, oltre alla presenza di numerosi esemplari di piccioni. Oltre a ci\u00f2, nella villa comunale \u00e8 presente anche un chiosco che svolge il ruolo di bar con i rispettivi tavolini esterni.\nPiazza San Francesco.\nLa piazza \u00e8 circondata dalla Chiesa di Maria SS. dell'Olmo e dall'omonimo convento da cui prende il nome. Dall'altro lato, Palazzo Salsano e una lunga cortina di edilizia residenziale la delimitano l'area. Attualmente adibita a parcheggio, \u00e8 diventata anche area di ritrovo della movida metelliana.\nComplesso Monumentale di Santa Maria del Rifugio.\nSituato nella vicina Piazza San Francesco, costruito per scopi religiosi e attualmente usufruito per uso civile, \u00e8 stato pi\u00f9 volte danneggiato da terremoti e lasciato in stato di abbandono per diverso tempo, l'edificio ha subito diversi restauri che hanno sempre per\u00f2 rispettato l'aspetto originario. Anche la scelta dei materiali \u00e8 stata dettata da uno studio degli antichi materiali gi\u00e0 presenti nel convento. Il Complesso ospita attualmente la Galleria Comunale d'Arte, Sala Conferenze, l'Ostello per la Giovent\u00f9 e la Facolt\u00e0 di Architettura dell'Universit\u00e0 degli Studi Federico II di Napoli. Il Giardino e il Chiostro vengono spesso utilizzati per concerti di musica classica e rappresentazioni teatrali.\nVilla Rende.\nIl complesso di Villa Rende, sito nella localit\u00e0 Pianesi, offre un notevole interesse storico-architettonico. Esso in passato \u00e8 appartenuto ai marchesi Siciliano di Rende, che trasformarono nel corso del XIX secolo una residenza della famiglia De Juliis, risalente con ogni probabilit\u00e0 al XVIII secolo. L'immobile, attualmente posseduto dal comune, era stato danneggiato dal terremoto del 1980, solo in parte sanati verso la fine degli anni '90. Nel 2007 venne approvato il progetto di ristrutturazione della villa, ma i lavori sono attualmente bloccati. La destinazione dell'immobile a lavori finiti sar\u00e0 creare una sede per musicisti locali chiamata \"La casa della musica\".\nMonte Castello con il Castello di Sant'Auditore.\nMonte Castello \u00e8 una collina (m. 460) che nella parlata popolare ha acquisito il titolo di \"monte\", raccoglie intorno a s\u00e9 tutte le frazioni di Cava de\u2019 Tirreni ed \u00e8 teatro di una delle pi\u00f9 celebrate feste cittadine. Incerta rimane la data di costruzione del Castello, ma essa fu anteriore al Mille, essendo menzionato nei noti diplomi di donazioni alla Badia del 1035 e del 1058.\nL'importanza strategica della collina su cui sorge il castello, posta a cavallo delle due strade che conducevano a Salerno, non sfugg\u00ec ai Principi Longobardi, i quali, perci\u00f2, vi edificarono una fortezza, che dovette essere un bell'esemplare di architettura militare nella quale i discendenti di Alboino si distinsero. Per renderla pi\u00f9 efficiente, la fecero caposaldo di una serie di torri, terrapieni e mura che, attraversando le localit\u00e0 Serra, Borrello e Campitello, si attestava nella localit\u00e0 Arco, per dove passava la \"via Maggiore\". Questo schieramento difensivo fu prima denominato \"Castrum Salerno\", poi \"Castrum Sancti Adiutoris\", dal Santo che aveva dato il nome alla plaga circostante. Ma fin dal 1500 prevalse il termine generico di \"Castello\".\nQuale importanza acquistasse il caposaldo con le sue propaggini lo prova il fatto che il diploma di Gisulfo I, col quale tutto il territorio della valle metelliana veniva concesso in feudo al Monastero della Santissima Trinit\u00e0, faceva eccezione per la fortezza di Sant'Adiutore: \"excepta fortelitia dicti castri\". Ovviamente il Principe la volle conservare nella sua dipendenza per la difesa della strada principale che conduceva a Salerno ed anche perch\u00e9 la zona costituiva un'importante posizione militare. Infatti, la rocca fece buona guardia e port\u00f2 un contributo non indifferente a quel periodo di pace e di sicurezza di cui godette il travagliato Principato di Salerno, in seguito alla Battaglia di Garigliano del 915, con la quale perdettero di virulenza o cessarono le incursioni dei Saraceni. Degna di ricordo \u00e8 poi la partecipazione valida ed efficace alla guerra combattuta, nel 1527, fra Carlo V e la Lega Papa-Veneziani-Francesi. Quando il Capo della Lega, Valdemont, sbarcato a Salerno, tent\u00f2 di passare per Cava per andare a Napoli, che era sguarnita di forze essendo assente Carlo V, i cannoni del Castello e i 500 archibugi cavesi impedirono il passaggio. Poi i Cavesi rioccuparono Salerno. Questo aiuto fu ricordato a Carlo V con queste parole: \"Cum, anno praeterito 1527, hostes Vestrae Caesareae Maiestatis, navali expeditione Civitatem Salerni, invaserunt, homines et cives ipsi viriliter pugnaverunt, morte et vulneribus multorum, quod fuit causa ne hostes procederent\". Il Castello, erroneamente ritenuto caposaldo dell'artiglieria tedesca durante la seconda guerra mondiale, venne raso al suolo dal lancio di bombe da parte di cacciabombardieri anglo-americani. Dal Castello, nell'ottava del Corpus Domini, avviene la secolare Benedizione alla citt\u00e0 ed un eccezionale spettacolo pirotecnico con cui si chiudono i \"festeggiamenti in onore del Santissimo Sacramento\" in ricordo del Miracolo Eucaristico che, nel 1656, salv\u00f2 Cava de' Tirreni dalla peste.\nIl comune e l'Ente Monte Castello curano e gestiscono l'area del complesso. La vista offerta dal \"Monte\" va da Monte San Liberatore a sud, Monte Finestra e Monte Sant'Angelo a ovest e il Vesuvio a nord-ovest.\nAree naturali.\nCava de' Tirreni \u00e8 collegata ai villaggi ed ai casali della Valle Metelliana da strade adatte per le escursioni naturalistiche. Nel corso dell'anno vengono organizzate anche passeggiate di gruppo, attraverso la Valle di Monte San Liberatore, Monte Finestra, il piccolo borgo di Croce, l'Annunziata, Santa Maria a Toro, il Castello cittadino, Borrello, Campitello, Sant'Anna, l'eremo di San Martino, le Grotte del Bonea, la Badia, il Sambuco, il Santuario di Maria Santissima Avvocata sopra Maiori e la Costiera amalfitana.\nArchitetture religiose.\nDuomo.\nIl duomo \u00e8 un monumento religioso situato di fronte alla piazza principale della citt\u00e0. La struttura \u00e8 separata dalla piazza da una scalinata di 19 gradini. La costruzione del duomo, curata dall'architetto Pignoloso Cafaro, inizi\u00f2 nel 1517 per essere poi successivamente aperto nel 1571. Gravemente danneggiato dal sisma del 1980, \u00e8 stato riconsegnato alla cittadinanza negli anni novanta.\nChiesa di San Francesco e Sant'Antonio.\nLa chiesa, consacrata nel 1544 e originariamente dedicata a santa Maria di Ges\u00f9 e successivamente a san Francesco d'Assisi e sant'Antonio di Padova, ha subito pi\u00f9 volte danni, causati da vari eventi bellici e naturali. Il terremoto del 1980 l'ha quasi rasa al suolo: si sono preservati la facciata con il campanile del 1571, la zona del transetto e la sacrestia con gli affreschi del Cinquecento attribuiti a Belisario Corenzio.\nLa chiesa \u00e8 stata consacrata il 14 marzo 2009, con la riapertura al pubblico dell'intero corpo centrale. Nel transetto vi \u00e8 un altare marmoreo del XVIII secolo; varie opere scultoree cinquecentesche, un coro ligneo del 1534 di Giovan Marino Vitale e un organo Tamburini del 1960. Nella navata si conserva il monumento funebre del 1668 del generale Pietro Carola, sulla facciata principale invece sono presenti il portale e i battenti lignei del 1528, realizzati da Giovan Marino Vitale e Marcantonio Ferrari. L'antico convento cinquecentesco fu requisito dallo Stato italiano nel 1866; il nuovo convento, progettato dall'ingegner Giuseppe Salsano nel 1931, ospita l'allestimento di un presepe con pastori ottocenteschi, opera dello scultore cavese Alfonso Balzico, ed \u00e8 dotato di ambienti adibiti a biblioteca. Il 15 marzo del 2010 \u00e8 stato inaugurato il grande incensiere, ancorato al soffitto della navata centrale e azionato da circa dodici persone.\nAbbazia della Santissima Trinit\u00e0.\nL'abbazia fu fondata nel 1011 dal monaco eremita benedettino Alferio Pappacarbone, che fu proclamato santo nel 1893 insieme con gli altri tre primi abati, Leone I, Pietro I e Costabile; la facciata attuale risale alla seconda met\u00e0 del Settecento. La cupola, il coro e la traversa furono affrescati nell'Ottocento da Vincenzo Morani. Rivestono interesse artistico l'ambone con mosaico del XII secolo; due bassorilievi rinascimentali raffiguranti san Matteo e santa Felicita; l'altare seicentesco in marmi policromi della Cappella del Sacramento; la grotta di Sant'Alferio con l'urna che ne custodisce le reliquie e resti di affreschi parietali del XIV secolo; la sagrestia, cui si accede da un portale rinascimentale, arredata con stigli del Settecento; il chiostro romanico (XIII secolo), ornato da sarcofaghi di epoca romana; la vasta sala adibita a museo; la biblioteca, che custodisce pi\u00f9 di 50.000 volumi, con numerosissimi incunaboli ed importantissime edizioni cinquecentine; l'archivio, che contiene preziosi codici e manoscritti, pi\u00f9 di 15.000 pergamene e una considerevole quantit\u00e0 di documenti. Il testo integrale dei documenti datati dal 792 al 1065 \u00e8 pubblicato nei volumi del \"Codex Diplomaticus Cavensis\". Una vasta sala del XII secolo \u00e8 adibita a museo e custodisce: una Madonna con Santi, tavola senese del XV secolo; un cofanetto d'avorio dell'XI secolo; un polittico di scuola raffaellesca, attribuito ad Andrea Sabatini; tele di pittori caravaggeschi; numerosi reperti archeologici; una collezione di monete, completa ed ordinata delle zecche longobarde e normanne di Salerno; maioliche abruzzesi e vietresi; codici miniati.\nSan Pietro.\nLa chiesa, dedicata agli apostoli Pietro e Paolo, detta comunemente di San Pietro a Siepi, risale all'XI secolo ed \u00e8 tra le pi\u00f9 importanti e meglio conservate. Rifatta nel Settecento, presenta nella facciata lineare un portale del 1710 con affreschi laterali. All'interno si ammira un soffitto a cassettoni, risalente al XVIII secolo, e, nella cappella a destra dell'altare maggiore, un Crocifisso datato 1689, realizzato dallo scultore Giacomo Colombo. Nelle cappelle laterali si notano alcune sculture e vari stemmi gentilizi; nella sacrestia si conservano bassorilievi in marmo di pregevole fattura, opera, nel XVI secolo, dello scultore cavese Ambrogio della Monica; nelle stanze attigue un museo contiene opere di grande pregio.\nSanta Maria del Quadruviale.\nChiamata cos\u00ec perch\u00e9 situata nei pressi di un quadrivio. La cinquecentesca facciata e il campanile a sei ordini con il cupolino ricoperto di maiolica, arricchito di elementi scultorei, rappresentano un valido esempio di quell'architettura rinascimentale, opera dei noti mastri muratori de \"La Cava\". Edificata intorno al 1383, prese la forma definitiva alla fine del Cinquecento. Attiguo \u00e8 l'oratorio dell'omonima congregazione, con stalli lignei e soffitto finemente dipinto. Nei locali sottostanti vi era anche un ospizio per i pellegrini, poich\u00e9 nei pressi passava l'importante Via Maggiore; si possono ripercorrere tratti di quell'antica strada, per raggiungere da qui Salerno valicando i monti.\nSanta Maria Assunta e anime del Purgatorio.\nLa Chiesa di Santa Maria Assunta e delle anime del Purgatorio \u00e8 sede della confraternita omonima. La chiesa, situata vicino all'antico oratorio, rispetto ad esso \u00e8 di maggiore grandezza, e l'atto della sua fondazione risale al 1749, mentre i lavori di costruzione furono avviati nel 1752. Furono incaricati gli architetti Felice e Domenico Cafaro, quest'ultimo anche come stuccatore e decoratore.\nEsempio di architettura barocca, conserva all'interno l'altare maggiore in marmo intarsiato e una balaustra mistilinea.\nBasilica di Santa Maria dell'Olmo.\nL'origine del culto alla Vergine risale all'XI secolo, quando fu ritrovato da alcuni pastori, un quadro impigliato tra i rami di un frondoso olmo (da cui il titolo Madonna dell'Olmo). Trasportato nella chiesa di San Cesareo, o di Vetranto secondo alcuni, il quadro miracolosamente sarebbe ritornato sul luogo del ritrovamento. La prima data storica del Santuario risale al 1482 quando san Francesco da Paola pose la prima pietra del Santuario.\nFu officiato fino al XIX secolo dai Padri minimi, successivamente dai Padri dell'Oratorio di San Filippo Neri.\nDal 1672 la Madonna dell'Olmo \u00e8 dichiarata Patrona della Citt\u00e0 e precisamente dalle Delibere comunali si apprende che il 21 maggio 1672, su proposta del Sindaco Fulvio Atenolfi, il Governo della Citt\u00e0 stabil\u00ec di prendere \u201cper particolare Protettrice la Gloriosa Vergine Madre di Dio sotto il titolo di Santa Maria dell'Olmo\u201d; dal 1931 il Santuario \u00e8 dichiarato Basilica Minore.\nLa Chiesa \u00e8 ad una sola navata con piccole cappelle laterali. Il soffitto \u00e8 interamente dipinto con quadri raffiguranti episodi della vita di San Francesco di Paola (del pittore Michele Ragolia \u2013 XVII secolo). La cupola che sovrasta l'altare maggiore \u00e8 decorata da affreschi. Notevole anche una statua dell'Immacolata sull'ultimo altare a sinistra presso la sacrestia (1594\u00a0\u2013 opera del Naccherino).\nL'altare, dedicato al Sacro Cuore, anticamente racchiudeva il Quadro della Madonna venerata sull'altare maggiore. Questo, inaugurato nel 1924, \u00e8 abbellito da quattro statue di Francesco Jerace raffiguranti S. Adiutore, S. Alferio, S. Francesco di Paola e S. Filippo Neri ai piedi di un olmo di bronzo nel cui fogliame \u00e8 incastonato il quadro della Vergine. Notevole il pulpito marmoreo di A. Balzico che poggia su un leone e un toro simboli evangelici.\nNel penultimo altare a destra \u00e8 conservato il corpo del Servo di Dio Padre Giulio Castelli, che nel 1896 fond\u00f2 la Congregazione dell'Oratorio di S. Filippo Neri a Cava de' Tirreni, di cui \u00e8 in corso il processo di beatificazione. La Basilica \u00e8 dotata di un organo che \u00e8 stato restaurato.\nAdiacente alla Basilica trovasi il Convento gi\u00e0 dei Minimi, con il chiostro cinquecentesco (1582), dove durante l'anno si tengono concerti. Il complesso \u00e8 Casa dei Padri dell'Oratorio, ospita attivit\u00e0 giovanili e parrocchiali ed \u00e8 sede di una Biblioteca.\nLa festa solenne viene celebrata l'8 settembre, giorno della Nativit\u00e0 di Maria, fin dal 1581 (Decreto di Mons. Alemagna de Cardona).\nNel luglio del 1931 papa Pio XI ha elevato la basilica alla dignit\u00e0 di basilica minore\nChiesa di San Rocco.\nLa chiesa di San Rocco insieme al Duomo sono gli unici monumenti religiosi ad affacciarsi sul corso. Fu costruita per volont\u00e0 dell'Amministrazione Comunale di Cava l'11 agosto 1526 in occasione di una pestilenza. Fu eretta nel 1528 e venne dedicata alla Madonna di Costantinopoli, ai santi Rocco e Sebastiano. Sulla porta fu murata una lapide con questo distico commemorativo: \u201cProxima dum diri expellis contagia morbi Roche tuas aedes instruit alma Cava\u201d. Fu restaurata una prima volta nel 1610 a spese dei fedeli.\nSociet\u00e0.\nEtnie e minoranze straniere.\nAl 31 dicembre 2018 a Cava de' Tirreni risultano residenti cittadini stranieri. Le nazionalit\u00e0 pi\u00f9 numerose sono:\nReligione.\nLa maggioranza della popolazione \u00e8 di religione cristiana di rito cattolico suddivisa in a 23 parrocchie di cui 20 appartenenti all'Arcidiocesi di Amalfi-Cava de' Tirreni e 3 appartenenti alla diocesi dell'Abbazia territoriale della Santissima Trinit\u00e0 di Cava de' Tirreni.\nL'altra confessione cristiana presente \u00e8 quella evangelica con due comunit\u00e0:\nTradizioni e folclore.\nFesteggiamenti in onore del Santissimo Sacramento (Festa di Montecastello).\nUna delle pi\u00f9 importanti manifestazioni religiose e folcloristiche della citt\u00e0 di Cava de' Tirreni, sono i festeggiamenti in onore del Santissimo Sacramento, detti \"Festa di Montecastello\".\nEssa ha luogo ogni anno dal 1656, anno in cui la citt\u00e0 e la popolazione cavese furono devastate da una cruenta pestilenza.\nLa storia tramanda che il parroco don Angelo Franco della frazione Santissima Annunziata, nell'ottava della Solennit\u00e0 del Corpus Domini, organizz\u00f2 con i fedeli una processione, portando il Santissimo Sacramento dalla chiesa fin sul Monte Castello; dalla collina che sovrasta la vallata metelliana, fu invocata la benedizione di Dio sulla citt\u00e0 e sui cavesi dai quattro lati del castello di Sant'Adjuotore.\nL'epidemia fin\u00ec, ed i cavesi in segno di gratitudine per la grazia ricevuta rinnovano ogni anno, da secoli, il rito della processione.\nAccanto all'aspetto religioso, nel corso degli ultimi anni, la festa si \u00e8 arricchita di altri riferimenti storici e folkloristici, come la rievocazione storica della tragica pestilenza con una rappresentazione in costumi d'epoca, ed il corteo storico lungo le strade cittadine dei gruppi pistonieri e sbandieratori, con la benedizione sul sagrato del Duomo.\nUno dei principali simboli della Festa di Montecastello \u00e8 infatti costituito dal pistone: un'arma del XVI secolo, conosciuta anche come archibugio. L'arma, nei secoli, ha perso la sua identit\u00e0 come strumento di guerra diventando invece strumento di \"gioia\": i cavesi sono soliti esplodere colpi a salve dal Monte Castello per celebrare la festa e la cessazione della pestilenza. Anche i gruppi di sbandieratori; ce ne sono 5 gruppi: Cavensi; Citt\u00e0 Regia; Torri Metelliane; Citt\u00e0 De La Cava e Borgo San Nicol\u00f2, loro con le loro divise d'epoca ed i giochi di bandiera rallegrano le giornate della festa.\nLe celebrazioni sono concluse ogni anno con uno spettacolo pirotecnico dal Monte Castello, tanto caro ai cavesi da far accrescere il valore di una casa per il solo fatto di avere la giusta esposizione verso il Monte.\nNon ultimo, l'aspetto della tradizione culinaria, con alcuni piatti tipici che le famiglie cavesi sono solite consumare durante la festa: milza, soppressata, melanzane con la cioccolata, pastiera di maccheroni (la frittata di pasta napoletana), accompagnati da vino di produzione locale.\nDisfida dei Trombonieri.\nOgni anno ai primi di luglio viene ricordato, con una manifestazione folkloristica in costume d'epoca, un evento storico che vide coinvolta l'intera citt\u00e0 per la difesa della propria libert\u00e0 demaniale: la .\nIl 7 luglio 1460 Ferrante I d'Aragona, che all'epoca regnava sui territori di Napoli, nel corso di una battaglia in localit\u00e0 Foce (nei pressi di Sarno), per un'errata manovra fu accerchiato dagli Angioini. Il re aragonese fu salvato dall'intervento di genti d'arme, \"provisionati\" e \"coscritti\", della \"Citt\u00e0 della Cava\", capeggiati dai Capitani Giosu\u00e8 e Marino Longo: i cavesi, giunti a Foce di Sarno, discesero dal monte ed attaccarono gli Angioini che, sorpresi e non potendo determinare l'entit\u00e0 dell'attacco, furono costretti ad arretrare, concedendo a re Ferrante la possibilit\u00e0 di aprirsi una via di fuga verso Nola e quindi Napoli.\nIl 4 settembre 1460 il sindaco della citt\u00e0, Onofrio Scannapieco, chiamato dal re Ferrante alla corte di Napoli, ebbe in dono, in segno di gratitudine, una pergamena in bianco: con essa l\"'Universit\u00e0 de la Cava\" avrebbe potuto richiedere al sovrano ogni genere di concessione. Poich\u00e9 nulla venne richiesto, il 22 settembre 1460 il Re, \"motu proprio\", concesse alla citt\u00e0 il titolo di \"Citt\u00e0 fedelissima\" e \"allo popolo cavajuolo cospicue guarentigie, quale l'esenzione dal pagamento, in tutto il reame, di ogni tipo di gabella, sia nel vendere che nell'acquistare, oltre il pregio di integrare con le armi Aragonesi (due pali rossi in campo giallo) lo stemma della citt\u00e0 e la sovrapposizionne allo stesso della corona regale\". La pergamena bianca, rimasta immacolata, tale si conserva negli archivi del Palazzo di Citt\u00e0 di Cava de' Tirreni.\nLa rievocazione prevede che gli 8 gruppi di \"trombonieri\", divisi nei 4 distretti della citt\u00e0, si sfidino con batterie di spari di pistoni (meglio conosciuti come tromboni, archibugi dalla canna pi\u00f9 corta e svasata all'estremit\u00e0 in modo da somigliare ad una tromba) in quella che viene denominata \"La Disfida dei Trombonieri\".\nI trombonieri sfilano, nelle loro imponenti uniformi, in un corteo che si snoda per il centro storico della citt\u00e0, accompagnati dagli abilissimi sbandieratori (tra i pi\u00f9 noti ed esperti del mondo), per poi raggiungere il campo di gara: lo stadio \"Simonetta Lamberti\". Qui i concorrenti si cimentano, un gruppo alla volta, in batterie di sparo davanti ad una giuria di esperti che valuta la velocit\u00e0 di caricamento, la precisione e lo stile dei concorrenti, secondo un rigoroso e dettagliato regolamento. Alla fine della Disfida vengono consegnati i premi \"Citt\u00e0 Fedelissima\" e, soprattutto, la leggendaria Pergamena Bianca, che il \"Casale\" vincente conserver\u00e0 fino all'edizione successiva.\nOspedale.\nLa citt\u00e0 \u00e8 servita dall'ospedale \"Santa Maria Incoronata dell'Olmo\" che \u00e8 situato nei pressi del ponte San Francesco, sulla SS18. A seguito della legge 12/2/1968 fu approvata la prima riforma ospedaliera in Italia, e il nosocomio di Cava venne riconosciuto come Ente ospedaliero, il cui Consiglio di Amministrazione era formato da sei membri. Questi organismi sono scomparsi con la riforma del 1995 e con l\u2019istituzione dell\u2019Azienda sanitaria locale, gestita dal solo direttore generale, nominato dalla giunta regionale. Nel corso degli eventi bellici del 1943 l\u2019ospedale fu gravemente danneggiato dai bombardamenti anglo-americani, durante lo sbarco a Salerno. Dal 1943 fino al 1955 l\u2019avv. Paolo Santacroce tenne la carica di presidente del Consiglio di Amministrazione e cur\u00f2 la ricostruzione della struttura. Dal 1946 il complesso riprese la sua piena attivit\u00e0, con i servizi di pronto soccorso, chirurgia, urologia, pediatria, radiologia e gli ambulatori di oculistica, dermatologia e cardiologia e venne attivato anche un centro per analisi. Attualmente la struttura ha ricevuto diversi tagli e molti reparti si sono ridotti/scomparsi.\nCultura.\nFesta Medievale.\nSi svolge su tutto il territorio della Badia di Cava de' Tirreni, ovvero il \u201cCorpo di Cava\u201d. In questa festa vi sono attivit\u00e0 e rievocazioni a tema medievale.\nLe farse cavaiole.\nNel periodo medievale, in particolare a Capodanno, i cavajoli (cavesi) erano soliti girovagare per i borghi vicini allietando le popolazioni con recitazioni, filastrocche e rime dialettali (\"le farse cavajole\", teatro satirico), traendone danaro e cibo. Nel secolo XV, durante il periodo aragonese, quando i cavesi furono partecipi della vita sociale, politica ed economica della capitale del regno e furono chiamati a coprire alti uffizi del potere centrale, il teatro dialettale cavese fu esportato fino a Napoli. Successivamente, il teatro dialettale e le \"farse cavajole\" dalla capitale del Regno si propagarono in tutta Italia, varcando anche i confini al di l\u00e0 delle Alpi.\nFu una grande stagione del teatro comico cinquecentesco sia sul versante della farsa in dialetto che su quello della commedia letteraria in cui si distinse l'autore teatrale Pier Antonio Caracciolo (Napoli secoli XV-XVI).\nLa pi\u00f9 antica \u00e8 la \"Ricevuta dell'Imperatore\", di autore anonimo, che si riferisce burlescamente all'accoglienza cavese di Carlo V, di ritorno da Tunisi nel 1535. Essa, pur anonima, \u00e8 ascritta da alcuni a Vincenzo Braca.\nLe altre conosciute sono opera del medico salernitano Vincenzo Braca: come la \"Farza de lo Mastro de scola\" e la \"Farza de la maestra\" (in endecasillabi con rimalmezzo). Si tratta di un genere incentrato sull'archetipo farsesco dei \"cavaiuolo\", ovvero un ignorante e stolto villico cavese, immaginato dai cittadini salernitani, con la rozzezza del dialetto, nei suoi tratti pi\u00f9 grossolani e caricaturali, personaggi \u00abnon privi per\u00f2 di una loro accattivante vitalit\u00e0 teatrale\u00bb. Si tratta come viene delineato, ad esempio, nella \"Farza de lo Mastro de scola\" e nella \"Farza de la Maestra\" di Vincenzo Braca, in cui il carattere del \"cavaiolo\" assurge alla rappresentativit\u00e0 del tipico \u00abpopolano sciocco\u00bb.\n\"O cannuolo\".\nI cavesi sono detti \"votacannuole\" (\"voltacannolo\") perch\u00e9 il \"cannuolo\" era il documento racchiuso a \"cilindro\" che, i commercianti cavesi voltavano ovvero aprivano (\"votacannuole\"), ogni volta che dovevano avvalersi del privilegio ricevuto, il 22 settembre 1460, dal re Ferrante d'Aragona, che esentava i cittadini della Cava, in tutto il regno di Napoli, da ogni peso di dogana e gabella, da collette e pesi fiscali.\nCucina.\nQuella di Cava \u00e8 la tipica cucina mediterranea: antipasti \"di mare\" in virt\u00f9 della vicinanza alla costiera amalfitana (retaggio di quando la citt\u00e0 si estendeva fino al mare con i suoi casali di Vietri e Cetara divenuti poi, nel XIX secolo, comuni autonomi), primi piatti e stuzzicanti pietanze spesso rese piccanti dal peperoncino (\"u' pup\u00e0ine\"), il tutto innaffiato dai robusti vini locali.\nTra le raffinatezze tipiche c'\u00e8 la pastiera di maccheroni, che pu\u00f2 essere rustica o dolce.\nLe melanzane alla cioccolata sono un'altra ricetta tipica, che si preparano indorando e friggendo fettine di melanzane, gi\u00e0 ricoperte di formaggio e farina.\nAltro piatto cavese con lo stesso ingrediente principale \u00e8 la parmigiana di melanzane, guarnita di mozzarella di bufala, pane raffermo, uova, basilico e aglio, il tutto disposto a strati, infornato e tagliato a fette a mo' di torta.\nPiatto tipico che si prepara in occasione delle varie sagre e manifestazioni estive ed autunnali fra cui la Festa di Montecastello \u00e8 invece il \"Pan e m\u00e9v'z\", vale a dire il pane con fette di milza bovina precedentemente cotta in aceto e farcita con abbondanti menta e peperoncino.\nI dolci tradizionali che pur essendo simili a quelli della cucina napoletana, si distinguono per la diversit\u00e0 di alcuni ingredienti utilizzati e/o per la diversa preparazione e manifattura, sono:\nAlcune pietanze tipiche che appartengono alle tradizioni culinarie della citt\u00e0, in particolare la milza, le frittelle, le pastiere e le torte, sono per molti versi simili a quelle descritte nel suo ricettario, dal maestro Martino de' Rubeis (XV secolo) cuoco del cardinale Ludovico Scarampi Mezzarota che fu vescovo della \"Citt\u00e0 de' La Cava\" dal 1444 al 1465.\nGeografia antropica.\nUrbanistica.\nIl centro della vallata ospita il nucleo urbano principale. Qui troviamo l'antico Borgo Scacciaventi, che in epoca rinascimentale rappresent\u00f2 il cuore religioso, politico, amministrativo e commerciale della citt\u00e0. Dagli anni cinquanta il centro si \u00e8 sviluppato in modo abnorme verso nord, saldandosi alla zona industriale ed alle frazioni pi\u00f9 vicine (Passiano, Pregiato, Sant'Arcangelo). Sulle colline realizzano un'opposta corona semicircolare i restanti villaggi che, conservando la fisionomia degli antichi \"casali\", vivono in un leggero isolamento.\nFrazioni.\nIn base allo statuto comunale di Cava de' Tirreni le frazioni sono attualmente 18. Ovvero:\nLe frazioni sono diventate 17 con l'aggiunta di Sant'Anna, promozione che ha portato quest'ultima da localit\u00e0 a frazione, istituita col la delibera G.C. n. 223 del 13/09/2018. In data 30/06/2020 \u00e8 stata riconosciuta come frazione anche Santa Maria del Rovo, portando il numero delle frazioni a 18.\nLocalit\u00e0.\nOltre alle frazioni, il comune ha anche molte localit\u00e0, tra cui:\nBagnara, Borrello, Breccelle, Cafari, Caliri, Campitiello, Cannetiello, Capria, Casa Costa, Casa Gagliardi, Casa Milite, Caselle Superiori, Caselle Inferiori, Cesinola, Contrapone, Citola, Gaudio Maiori, La Torre, Li Curti, Maddalena, Mezzano, Monticelli, Novelluzza, Pella, Petraro San Giuseppe, Petraro Santo Stefano, Petrellosa, Pineta La Serra, Pregiatello, Quadruviale, San Felice, San Martino, San Giuseppe Appennino, San Giuseppe al Pozzo, Sant'Anna Petrellosa, Sant'Antuono, Starza, Surdolo, Tolomei, Valle e Vetranto.\nEconomia.\nL'economia della citt\u00e0 si articola sui seguenti settori:\nAgricoltura.\nL\u2019agricoltura cavese, inserita in una valle orientata da Nord a Sud, con i monti Lattari sul lato occidentale e su quello orientale un susseguirsi di colline, da monte Caruso fino a monte San Liberatore, con al centro il borgo di Cava, circondato da villaggi un tempo isolati, oggi in continua integrazione viaria ed edilizia con il centro cittadino.\nCaratteristiche del territorio.\nI caratteri dell\u2019attivit\u00e0 primaria nella vallata sono stati da sempre condizionati, oltre che dal clima, dalla natura dei terreni, dalla acclivit\u00e0 dei versanti e dalla loro esposizione. Pi\u00f9 adatte alla viticoltura, olivicoltura e frutticoltura le zone orientali, con terreni silico-calcarei, brecciosi, poco spessi; invece pi\u00f9 profondi e fertili quelli del versante occidentale, situati su pendii poco acclivi, con esposizione per\u00f2 meno favorevole.\nStoria dell'agricoltura cavese.\nFino all\u2019avvento dell\u2019Unit\u00e0 d\u2019Italia diverse opere di miglioramento territoriale furono realizzate e fra esse la sistemazione del torrente Cavaiola, che trasporta le acque del versante settentrionale di Cava nel fiume Sarno. Furono introdotte nuove colture, fra le quali la robbia dei tintori (\"Rubia tinctorum\"), fu sviluppata la bachicoltura, avviata la coltivazione del tabacco, estesa quella delle patate e di diversi ortaggi, fra i quali il pomodoro. Tra i cereali venivano coltivati, oltre al grano, la segale - dominata localmente \u201cjurmano\u201d perch\u00e9 proveniente dalla Germania - l\u2019orzo e l\u2019avena, mentre le leguminose erano rappresentate da fave, ceci, fagioli, piselli. Nelle rotazioni aveva un posto importante la coltura autunnale della rapa da foraggio, dalle cui infiorescenze si ottenevano i broccoli. Non bisogna dimenticare che sino a tutto il 1700 le popolazioni campane (in particolar modo nell\u2019entroterra napoletano) venivano qualificate come \"mangiafoglie\", data l\u2019alimentazione prevalente di cavoli, verze, rape e pastinache.\nUna descrizione delle produzioni locali verso la fine del 1700 trovasi nell\u2019opera di Andrea Carraturo. Il testo si riferisce ad un periodo in cui il Comune di Cava comprendeva anche Vietri e Cetara e quindi tra i prodotti ottenuti vi erano compresi anche quelli ittici.\nLe vicende che connotarono l\u2019agricoltura salernitana furono condizionate da crisi economiche e da flagelli che colpirono alcune colture, come ad esempio l'oidio, peronospora e fillossera per la vite, peronospora per la patata, parassitosi varie per il baco da seta.\nLe uve coltivate, talune di origine molto antica, erano il Piedirosso o Piede di Colombo, la Strepparossa, la Zuccherina, la Mangiottella, l\u2019uva Tronta o San Francesco, l\u2019uva Pane, qualche moscatello. Si diffuse, perch\u00e9 resistente alle citate avversit\u00e0, l\u2019Uva Isabella o Fragola. Fra le pere erano note la Vespona, la Spina, le Moscaelle, la Mastantuono, la pera Latte, la Carmosina, le pere Vierno; lentamente cominciarono ad essere allevate la Coscia e, pi\u00f9 tardi, la Spadona. Le mele, non molto diffuse, erano: la Gelata, la Limoncella, qualche renetta introdotta durante la dominazione francese, tra le bianche; la Capacchiona, la Sergente e qualche Annurca tra le rosse. Le susine nostrane erano la Cerasa, la goccia d\u2019oro, le pappagone, la francese Regina Claudia , chiamata anche Prungna Francia. Poco diffuse, a motivo del clima, le pesche, con la variet\u00e0 Schiavone e Carra fiero, ed albicocche, mentre molto coltivati erano i fichi: dottato, troiano, polita, processata. I dottati, precoci e ricchi di zuccheri, venivano essiccati al sole di settembre.\nTra i frumenti erano diffusi la Bianchetto e carosello, poi nel primo ventennio del 1900 cominciarono ad essere coltivati il grano duro Cappelli e la saragolla, derivata dalla sicilia. Le farine di queste ultime qualit\u00e0 erano molto adatte alla produzione di pasta, sia a livello casalingo che industriale. Diversi pastifici, tra i quali Apicella e Vitolo, producevano non solo per i fabbisogni cittadini ma anche per una modesta produzione. L\u2019impiego di un olio di oliva quale condimento avveniva solo per le verdure crude e per qualche piatto freddo, giacch\u00e9 prevalentemente si utilizzavano grassi animali sotto diverse forme (lardi, sugna, ecc.). I residui della macellazione, anche casalinga, venivano inoltre trattati con soda per ottenere dei saponi.\nNotizie ufficiali riferite ai primi del '900 riportavano che la superficie territoriale della citt\u00e0 si aggirava sui 3600 ettari; dati riportati agli anni 30 riferiscono di una superficie agro-forestale di 3400 ettari: la parte urbana quindi consisteva in circa ettari.\nSviluppo delle coltivazioni di tabacco.\nNel dopo guerra, Cava rispetto ad altri comuni aveva un numero di addetti alla produzione agricole relativamente basso. L'unica produzione che consentiva di superare tale realt\u00e0 poco incline all'agricoltura era quella del tabacco, la cui coltivazione era stata avviata in tempi lontani con una nicoziana rustica denominata \"erbasanta\". Pi\u00f9 tardi, nei migliori terreni di Cava ebbe inizio la coltivazione dei tabacchi da sigari \"Kentucky\" e \"Brasile\", la cui cura, a fuoco diretto, di solito veniva realizzata nei sottotetti delle abitazioni rurali, nei quali, a volte, si svilupparono gravi incendi.\nNel 1933 c'erano 300 ettari destinati alla coltivazione di tabacco, che producevano intorno agli 8000 quintali di foglie gregge curate. La produzione di tali quantitativi richiedeva un'enorme quantit\u00e0 di lavoro che, nella grande maggioranza dei casi, veniva svolto dalle intere famiglie contadine, dal trapianto, alla raccolta, alle prime cure, che richiedevano la stesura delle foglie infilzate su cavalletti per lo stendaggio.\nL'agricoltura recente.\nFino agli anni ottanta del secolo scorso, la citt\u00e0 (e specialmente le frazioni) aveva una vocazione prevalentemente agricola-zootecnica: il clima mite della vallata favoriva i raccolti di diverse colture ma nel periodo 1981-1991 le abitazioni aumentarono del 25%, mentre la superficie agricola diminu\u00ec di circa il 18%. Nel 1990 il censimento dell'agricoltura mise in evidenza una chiara tendenza del settore a perdere importanza nell'economia locale, questo fu confermato dal censimento del 2000, dove le aziende agricole risultarono essere 1290 e la superficie agraria utilizzabile era di 708 ettari. Attualmente si coltivavano in particolare legumi, broccoli e lattuga. Ma la produzione principe fino a pochi decadi fa era il tabacco, collegata ai due stabilimenti industriali del Monopolio di Stato presenti nella citt\u00e0, uno per la produzione di sigari (Manifattura Tabacchi) ed uno altro adibito al ritiro e prima trasformazione del tabacco (Agenzia Tabacchi); in forma molto ridotta, negli appezzamenti familiari di terreno si coltivano piccole quantit\u00e0 di tabacco, nonch\u00e9 il granturco e la verdura necessaria per il sostentamento. Il \"surplus\" viene venduto al mercato locale oppure in quello delle vicine citt\u00e0 di Vietri e Nocera Inferiore.\nTaglio del legname.\nAttivit\u00e0 collaterale all'agricoltura e abbastanza diffusa \u00e8 quella del taglio di legname. La vallata abbonda soprattutto di acacie (in dialetto \"i' pungient\") e castagni: oltre alla legna da ardere, dai tronchi si ricava anche il carbone, tramite la tecnica del \"catuozzo\", ovvero il processo di combustione lenta che porta alla carbonizzazione della legna.\nAllevamenti e settore caseario.\nNumerosi sono i caseifici presenti sul territorio metelliano, occupando una parte preponderante della forza lavoro dell\u2019ambito gastronomico, scarso invece \u00e8 l'allevamento: solo in alcune frazioni \u00e8 tradizionale consuetudine avere uno o due capi di maiali o bovini, o dei polli, per il sostentamento familiare. Scompare quindi anche l'antica attivit\u00e0 correlata a questo tipo di allevamento, ovvero l'usanza contadina di offrire il proprio toro da monta in cambio di denaro.\nArtigianato.\nL'artigianato nasce anticamente lungo il Borgo Scacciaventi dove si articolava da secoli l'artigianato cavese, il quale, spostandosi in pi\u00f9 consoni laboratori artigianali, prospera con un gran numero di piccole e medie imprese nei comparti della plastica, dei materiali edili, dell'abbigliamento, dei manufatti in legno, oggetti in pelle, lavori in rame e ferro e, soprattutto, la ceramica, che \u00e8 considerata la regina dell'artigianato cavese.\nIndustria.\nSulla porta nord della citt\u00e0, al confine con Nocera Superiore, \u00e8 attiva una ricca zona industriale nella quale sono presenti impianti per la lavorazione di alimentari, soprattutto per quanto riguarda l'inscatolamento dei cibi, metalmeccanici, con specializzazioni in trattamento del ferro e alluminio, tessili, del mobile e del tabacco.\nRiguardo quest'ultimo \u00e8 da citare per rilevanza storico-economica la manifattura di sigari toscani, situata alle spalle della stazione ferroviaria.\nIl comune, assieme con Vietri sul Mare, vanta una lunga tradizione della lavorazione della ceramica.\nCommercio.\nCava \u00e8 una cittadina dedita principalmente al commercio: molti sono i negozi di qualit\u00e0 (specialmente vestiario) sotto i porticati del centro storico. La vocazione commerciale cavese risale ai secoli XIV e XV.\nTurismo.\nLa citt\u00e0 nel 1928 diventa la prima citt\u00e0 della Campania e la quinta in tutta Italia ad ottenere tramite con Decreto Ministeriale, il riconoscimento di Stazione di Soggiorno, di Turismo e Cura anche se \u00e8 una nota meta di turismo gi\u00e0 dal '800, dove la Guida Hachette relativa all'Italia meridionale, pubblicata nel 1969, riserv\u00f2 a Cava de' Tirreni ampio spazio di descrizione, presentandola con la ben nota impressione di viaggio di Paul Val\u00e9ry:\nNel '800 gli stranieri, specialmente gli inglesi, \"scoprirono\" la Costiera amalfitana, la cui distanza dalla citt\u00e0 era di soli tre chilometri, il che rendeva la sosta ancora pi\u00f9 appetibile. Tuttavia fino al 1952 non esisteve una strada rotabile per la Costiera. Valerio Canonico, nelle sue \"Noterelle\", ricorda che \"vi si accedeva a dorso di muli e di asini per una mulattiera\" e le cavalcature venivano noleggiate a Cava.\nInfrastrutture e trasporti.\nStrade.\nLa citt\u00e0 \u00e8 attraversata dall'autostrada A3 Napoli-Salerno, facente parte della Strada europea E45.\nLe strade statali e provinciali sono che passano per la citt\u00e0 sono:\nFerrovie.\nLa stazione di Cava de' Tirreni si trova sulla linea Napoli-Salerno, pi\u00f9 precisamente sulla diramazione che da Nocera Inferiore porta al capoluogo provinciale. Questa tratta, precedentemente alla costruzione della \"Galleria Santa Lucia\", era la linea percorsa da tutti i treni (tra l'altro, non senza difficolt\u00e0 fino a qualche decennio or sono, a causa della pendenza della linea che richiedeva l'intervento di locomotori ausiliari).\nLa stazione \u00e8 servita da treni regionali svolti da Trenitalia nell'ambito del servizio stipulato con la Regione Campania.\nMobilit\u00e0 urbana.\nIl trasporto pubblico urbano e suburbano \u00e8 garantito dalla societ\u00e0 Busitalia Campania (ex CSTP), il quale collega Cava a tutte le citt\u00e0 limitrofe, oltre a collegare il centro con le numerose frazioni.\nIl trasporto pubblico per distanze maggiori sono invece garantiti da Sita Sud.\nFra il 1911 e il 1939 Cava de' Tirreni fu servita dalla tranvia Salerno-Pompei, esercita dalla societ\u00e0 Tranvie Elettriche della Provincia di Salerno (TEPS).\nSport.\nCalcio.\nLa societ\u00e0 calcistica principale del Comune \u00e8 la Cavese 1919, fondata nel 1919 e che ha disputato campionati di Serie B e Serie C. Dal 2021 la societ\u00e0 disputa il campionato di Serie D.\nNuoto.\nLa societ\u00e0 A.S.D. CAVASPORTS pratica attivit\u00e0 di nuoto, pallanuoto e nuoto per salvamento presso la piscina comunale.\nHa raccolto l'eredit\u00e0 del Nuoto Club Cava, nelle cui giovanili iniziarono l'attivit\u00e0 agonistica i fratelli Trapanese, l'olimpionico Paolo ed Antonio.\nPallavolo.\nLa citt\u00e0 \u00e8 rappresentata, in ambito maschile dalla societ\u00e0 Pianeta Sport Volley ASD che disputa il campionato di serie D.\nAltra societ\u00e0 pallavolistica cavese \u00e8 quella dell'Associazione Sportiva Dilettantistica Cava de' Tirreni.\nAttivit\u00e0 dilettantistica.\nIl C.S.I. Cava de' Tirreni, \u00e8 un comitato di associazione di promozione sportiva che svolge attivit\u00e0 dilettantistica su tutto il territorio cittadino.\nOgni anno dal 1970, il 1\u00ba maggio, si corre la \"Scetajorde\", una manifestazione sportiva destinata a tutti, che attraversa le vie della citt\u00e0.\nOgni anno, verso la met\u00e0 di settembre, si disputa la Podistica S.Lorenzo, gara internazionale di corsa che si snoda su un percorso di 7,8\u00a0km che collega il centro della citt\u00e0 con le frazioni.\nOgni anno, viene organizzato il torneo di calcio a 11 Citt\u00e0 di Cava de'Tirreni. La vincitrice compete per la fase regionale prima, interregionale e infine nazionale (se vengono superate tutte le fasi). I Pianesi Calcio per ben due volte sono riusciti a partecipare alla fase nazionale, Chianciano Terme nel 2009 e Salsomaggiore nel 2011.\nCiclismo.\nPer tre volte Cava de'Tirreni \u00e8 stata sede di arrivo di una tappa del Giro d'Italia, la prima nel 1984, l'ultima nel 2010.\nLa tappa del 24 maggio 1997 fu caratterizzata dall'arrivo in grave ritardo di Marco Pantani a causa di una caduta lungo la Costiera Amalfitana che lo costrinse ad abbandonare il Giro.\nImpianti sportivi.\nTra le principali strutture sportive presenti a Cava de'Tirreni vi sono:\nCuriosit\u00e0.\nA Napoli c'\u00e8 un rione (\"Rione r'e' Cavajuole\") ed una strada (\"o' vico r'e' Cavajuole\") intitolati a Cava: a Roma \u00e8 presente una \"via della Badia di Cava\" nel quartiere Ardeatino; a Sciacca c'\u00e8 una \"via Cava de' Tirreni\".\nTra i personaggi pi\u00f9 noti di Cava de' Tirreni vi sono il generale Sabato Martelli Castaldi, martire delle Fosse Ardeatine, Mamma Lucia Apicella, la campionessa di salto in alto Antonietta Di Martino, l'attrice Giuliana De Sio, la cantante Teresa De Sio, il giornalista Gino Palumbo, l'editore Tommaso Avagliano, lo storico Mario Avagliano. \n\u00c8 la citt\u00e0 d'adozione di Biagio Antonacci. Il popolare cantautore milanese vi si leg\u00f2 particolarmente nel 2002 dopo un grande concerto con migliaia di fans. Nel maggio del 2003 gioc\u00f2 una partita ufficiale con la Cavese nell'ultima giornata del campionato di serie D 2002/2003, vinto dai metelliani.\nNel film Uno strano tipo, l'attore Mario Brega, nei panni di un benzinaio, dice ad Adriano Celentano di essere originario di Cava de' Tirreni."}
{"id": "2155307", "revid": "375960", "url": "https://it.wikipedia.org/wiki?curid=2155307", "title": "Nastasen", "text": "Biografia.\nQuesto sovrano \u00e8 conosciuto principalmente grazie ad una stele detta \"Stele di Nastasen\", riportante una lunga iscrizione storica. Si tratta di un manufatto in granito alto 163\u00a0cm che si rinvenne a Dongola e che si trova oggi nel Museo egizio di Berlino; in origine si doveva trovare, con molta probabilit\u00e0, all'interno del tempio di Amon a Jebel Barkal.\nLa stele celebra una vittoria del re su di un tentativo di invasione da parte dell'Alto Egitto, avvenuto intorno al 330 a.C.. Stando all'iscrizione, il comandante degli invasori si chiamava \"Kambasuten\", spesso interpretato come una variante locale di Khababash, un egizio che qualche anno prima si ribell\u00f2 alla dominazione persiana, autoproclamandosi faraone. Nastasen afferma di aver sottratto agli invasori sconfitti svariate ottime navi e molto altro bottino.\nSulla parte sommitale della stele Nastasen appare affiancato dalla madre, Pelkha, e dalla consorte, Sekhmakh. Dalle iscrizioni si intuirebbe inoltre che il padre fosse il re Harsiotef.\nAltri reperti riferibili a Nastasen consistono in un manico di specchio in argento ed un gruppo di figurine \"ushabti\". Tutti questi oggetti vennero recuperati dalla piramide 15 di Nuri, che fu con molta probabilit\u00e0 il luogo di sepoltura del sovrano. Nastasen fu l'ultimo re di Kush ad essere sepolto nel cimitero reale di Napata. Il suo successore fu Aryamani.\nTitolatura.\nSulla falsariga degli antenati della XXV dinastia egizia, molti dei successivi re di Nubia adottarono la titolatura reale egizia. Nastasen non fece eccezione:"}
{"id": "2155309", "revid": "1543377", "url": "https://it.wikipedia.org/wiki?curid=2155309", "title": "Civetta barbuta olandese", "text": "La civetta barbuta olandese \u00e8 un'antica razza di pollo originaria dei Paesi Bassi, poco comune in patria e rarissima nel resto del mondo. Si tratta di una razza molto caratteristica, grazie a una testa particolare caratterizzata da una folta barba che sostituisce i bargigli, e da una piccola cresta a cornetti seguita da un altrettanto piccolo ciuffo di penne, elementi che tradiscono la parentela con razze ciuffate quali la Brabanter. La costituzione \u00e8 quella tipica delle razze campagnole, quindi \u00e8 un pollo leggero e aggraziato. Presente in molte variet\u00e0 di colore, la razza annovera anche delle colorazioni monocolore a testa nera che la rendono unica, in quanto assenti nelle altre razze di polli.\nOrigini.\nCome accade in tutte le razze antiche, anche nel caso della civetta barbuta olandese le origini non sono molto chiare. Esistono descrizioni di polli simili gi\u00e0 nel XVI secolo, grazie alla presenza di quadri olandesi che raffigurano questa razza in varie colorazioni. Gli studiosi inseriscono la razza nella categoria delle razze ciuffate, nonostante presenti un ciuffo piccolissimo, a causa di affinit\u00e0 con razze ciuffate. La civetta barbuta infatti presenta un becco dotato di narici grandi e cavernose e di una sella nasale a forma di ferro di cavallo, caratteristiche tipiche delle razze ciuffate.Nel XVII secolo la razza ciuffata Brabanter era gi\u00e0 comune nei Paesi Bassi, e per accrescerne la vitalit\u00e0 gli allevatori erano soliti farla accoppiare con la francese La Fl\u00e8che, le cui caratteristiche hanno una forte ereditariet\u00e0. Da questi accoppiamenti, secondo studiosi come Kurt Fischer, sarebbero nati i primi esemplari di civetta barbuta, e solo nel 1882 la razza viene descritta per la prima volta in un libro. Per molto tempo, fino al XX secolo, le Civette Barbute sono state allevate insieme alle Brabanter, tante erano le analogie tra le due razze; erano addirittura spesso nello stesso gruppo riproduttore, sicch\u00e9 i polli che nascevano con ciuffo sviluppato e barba venivano esposti come Brabanter, quelli che nascevano con barba e cresta a cornetti come Uilebaard, nome originale della civetta barbuta.Tra XIX e XX secolo fu tentato un accoppiamento tra una versione primitiva della Barbuta di Turingia e La Fl\u00e8che. I soggetti nati da questa unione, che avevano un portamento pi\u00f9 eretto, una costituzione pi\u00f9 piena e pesante e cornetti pi\u00f9 sviluppati rispetto a quelli nati dalla Brabanter, furono nuovamente incrociati con la Brabanter per migliorare e aumentare il volume della barba. Per questo le razze civetta barbuta olandese, Brabanter e Barbuta di Turingia presentano le stesse colorazioni, grazie ai rapporti di parentela nati da questi accoppiamenti.Negli ultimi decenni del XX secolo allevatori olandesi e tedeschi si sono impegnati nel separare definitivamente la civetta barbuta dalla Brabanter, migliorando la razza a tal punto da ottenere soggetti eleganti, ma con una costituzione pi\u00f9 compatta e robusta rispetto alla Brabanter. La razza viene allevata principalmente nei Paesi Bassi e Germania, mentre al di fuori di questi paesi \u00e8 rara se non assente. Vanta tuttavia un piccolo gruppo di estimatori davvero appassionati e tenaci.\nCaratteristiche morfologiche.\nLa razza si presenta con le fattezze del tipico pollo di campagna, elegante e snello. Tuttavia, rispetto alle altre razze facenti parte di questa categoria, ha un corpo molto pi\u00f9 compatto e pesante, grazie all'influsso che La Fl\u00e8che ha avuto nella sua selezione.\nLa testa \u00e8 indubbiamente il tratto pi\u00f9 saliente della razza. Gli occhi sono rotondi e prominenti, di colore baio. La barba, che d\u00e0 il nome alla razza, deve essere piena, folta e ben arrotondata, e va ad unirsi ai favoriti creando continuit\u00e0. I bargigli sono assenti, o se presenti, minimamente accennati. Gli orecchioni sono piccoli e bianchi, coperti dalla barba. La cresta \u00e8 a cornetti, i quali sono piccoli, arrotondati e di forma conica; devono essere inoltre di uguale grandezza e lunghezza. Dietro i cornetti \u00e8 presente un piccolo ciuffetto di penne, che come i bargigli \u00e8 appena accennato. Il becco, forte e di media lunghezza, \u00e8 dotato di narici larghe e cavernose, tipiche delle razze ciuffate. Il collo elegantemente arcuato \u00e8 dotato di una ricca mantellina, che specie nel gallo, forma quasi una criniera.\nIl dorso \u00e8 abbastanza lungo e dritto, e prosegue verso la coda in maniera armoniosa. La coda \u00e8 molto folta e portata ben dritta e aperta. Le ali sono robuste e ben attaccate al tronco. Il petto \u00e8 pieno e arrotondato, mentre il ventre \u00e8 poco profondo. Le zampe, dotate di quattro dita, sono di media lunghezza; il loro colore varia a seconda della colorazione.\nIl colore dell'uovo \u00e8 bianco, e il suo pesa oscilla tra i 50 e i 60 gr.\nDifetti gravi.\nBarba poco sviluppata o tripartita. Bargigli eccessivamente sviluppati. Cornetti malformati o di fattura grossolana. Ciuffo troppo sviluppato o assente. Becco privo di adeguate narici. Coda a scoiattolo, portata troppo alta. Ventre basso.\nColorazioni.\nLa razza \u00e8 presenta in molte variet\u00e0 di colore, tra le quali annovera \"Bianca\", \"Nera\", \"Blu Orlata\" e \"Sparviero\", e una serie di colorazioni pagliettate, che sono le pi\u00f9 allevate: \"Camoscio Pagliettata Bianco\", \"Oro Pagliettata Nero\", \"Argento Pagliettata Nero\" e \"Argento Pagliettata Grigio Perla\".Sia lo standard olandese che quello italiano riconoscono anche le colorazioni \"Argento a Fiocchi Neri\" e \"Oro a Fiocchi Neri\". Queste due ultime colorazioni presentano un disegno tipico delle razze europee nord-occidentali, come il Gabbiano di Groninga o il Pollo della Frisia.Ma le colorazioni che rendono la razza ancora pi\u00f9 eccezionale sono quelle definite \"a Testa Nera\" o \"a Testa di Moro\" (Moorkop in olandese): si tratta di colorazioni che presentano una tinta unita nel corpo, con eccezione di testa, barba, favoriti e parte alta del collo che sono neri. Le colorazioni ammesse sono la \"Bianca a Testa Nera\", la \"Bruno Dorata a Testa Nera\", la \"Fulva a Testa Nera\" e la \"Blu a Testa Nera\". Paesi Bassi e Italia riconoscono solo la Bianca, mentre la Germania anche le altre tre colorazioni.\nQualit\u00e0.\nIl carattere di questo razza \u00e8 piuttosto riservato, ma il comportamento dell'allevatore vi incide molto: se questi uccelli sono trattati con gentilezza, adotteranno un atteggiamento pi\u00f9 fiducioso, mentre se sono trattati con frettolosit\u00e0, saranno sempre schivi. I polli di questa razza vivono bene sia in libert\u00e0 che in recinti, purch\u00e9 siano grandi. Le galline sono buone ovaiole, e depongono uova bianche dal peso di circa 55 gr. Essendo cresta e bargigli caratteri sessuali secondari nei polli e quindi sinonimo di potenza sessuale, l'estrema riduzione della cresta e l'assenza dei bargigli presuppongono nelle Civette Barbute una ridotta vivacit\u00e0 sessuale. il piumaggio tipico a Testa Nera, molto difficile da ottenere, compare nei pulcini solo dopo la terza muta."}
{"id": "2155314", "revid": "14475", "url": "https://it.wikipedia.org/wiki?curid=2155314", "title": "Sikuani", "text": ""}
{"id": "2155319", "revid": "90598701", "url": "https://it.wikipedia.org/wiki?curid=2155319", "title": "Helen Dukas", "text": " \u00c8 stata la segretaria di Albert Einstein. Di famiglia ebraica, era figlia del mercante salisburghese Leopold Dukas e di Hannchen Liebmann, nativa di Hechingen.\nFrequent\u00f2 una scuola per ragazze a Friburgo, ma fu costretta nel 1909 ad abbandonare gli studi ed accudire la famiglia a causa della prematura morte della madre. Nel 1919, mor\u00ec anche suo padre e dovette trovare lavoro come maestra d'asilo. Nel maggio 1921, si trasfer\u00ec a Monaco di Baviera dove continu\u00f2 a lavorare come maestra. Nel gennaio 1923, si trasfer\u00ec nuovamente a Berlino, dove trov\u00f2 lavoro come segretaria in una casa editrice.\nNel 1928, venne assunta da Elsa Einstein (nativa di Hechingen come la madre della Dukas) come segretaria per suo marito Albert, condividendo da quel momento in poi la propria sorte con la loro: nell'ottobre 1933, emigr\u00f2 insieme a loro negli Stati Uniti d'America e con loro si stabil\u00ec a Princeton, dove rimarr\u00e0 per il resto della sua vita. Il 1\u00ba ottobre 1940 acquis\u00ec la cittadinanza statunitense (lo stesso giorno di Einstein). Dopo la morte di Elsa nel 1936, la Dukas assunse anche il ruolo di domestica fino alla morte del grande scienziato, avvenuta il 18 aprile 1955.\nFu una delle due persone scelte da Einstein (secondo quanto recita il suo testamento) come eredi di tutti i diritti letterari dei suoi manoscritti e delle sue pubblicazioni. Entrambi collaborarono alla stesura di \"The Collected Papers of Albert Einstein\", la raccolta di tutti gli scritti del grande fisico. I documenti sui quali si sono basati nella ricerca sono stati successivamente donati alla Universit\u00e0 Ebraica di Gerusalemme.\nAssieme al dottor Banesh Hoffmann, \u00e8 stata anche coautrice del libro \"Einstein: Creator and Rebel\" e co-curatrice di \"Albert Einstein: The Human Side\"."}
{"id": "2155322", "revid": "307923", "url": "https://it.wikipedia.org/wiki?curid=2155322", "title": "Femme fatale", "text": "La femme fatale ( ; letteralmente \"donna fatale\"), \u00e8 un personaggio tipo molto diffuso nella letteratura europea e spesso rappresentato in numerose opere cinematografiche. A volte presentata, soprattutto nella tradizione critica italiana, facendo ricorso all'appellativo di dark lady, la femme fatale \u00e8 caratterizzata da una provocante bellezza unita a uno spietato cinismo e a una seducente morbosit\u00e0. Tra le varianti della femme fatale, \u00e8 possibile ricordare la figura della \"vamp\", introdotta da Theda Bara nel cinema muto americano.\nUno dei pi\u00f9 grandi esempi \u00e8 il personaggio di Marla Singer nel film Fight Club diretto da David Fincher. \nStoria.\nL'archetipo della femme fatale esiste da millenni nella mitologia e nel folklore di molte culture. Tra le figure pi\u00f9 antiche si possono ricordare la dea babilonese I\u0161tar e i personaggi biblici di Eva, Dalila e Salom\u00e8. Altri esempi classici comprendono Circe, Medea, Clitennestra, mentre tra gli esempi storici divenuti mitologici si possono annoverare Cleopatra e Messalina. Al di fuori della cultura occidentale, si trovano le figure leggendarie di Daji in Cina, Tamamo-no-Mae in Giappone o le varie incarnazioni della Visha Kanya in India.\nL'immaginario legato alla figura della donna fatale, dominatrice, lussuriosa e perversa, ha nutrito la storia del romanzo occidentale fin dalle sue origini, generando personaggi come la Marchesa de Merteuil in \"Le relazioni pericolose\" di Laclos, la Carmen di M\u00e9rim\u00e9e o la \"Fosca\" di Igino Ugo Tarchetti.\nIl ruolo rilevante assunto dalla femme fatale nella letteratura romantica e decadente fu indagato in modo particolarmente penetrante da Mario Praz nel suo celebre studio \"La carne, la morte e il diavolo nella letteratura romantica\" (1930). In particolare nel IV capitolo, \"La belle dame sans merci\", l'autore approfondisce i tratti sadici che la donna-vampiro assume in romanzi come \"Il monaco\" di Matthew Lewis e \"La Belle Dame sans Merci\" di Keats, ma soprattutto nella prima produzione di Algernon Swinburne. Praz sottolinea anche come la donna crudele di matrice swinburniana approdi in Italia nell'opera poetica e romanzesca di D'Annunzio, in cui la donna \u00e8 costantemente la nemica che si oppone ai sogni eroici dei protagonisti maschili.\nL'immagine della femme fatale \u00e8 inoltre uno dei soggetti maggiormente frequentati dalla pittura europea di fine Ottocento ed inizio Novecento, per esempio da artisti come Edvard Munch, Gustav Klimt, Franz von Stuck and Gustave Moreau.\nLa vamp nel cinema muto.\nTra le prime apparizioni della femme fatale in ambito cinematografico va ricordata la vamp, termine danese che sta per \"vampira\", introdotto negli anni Dieci per le dive del cinema muto Asta Nielsen e Else Fr\u00f6lich. I rocamboleschi melodrammi mondani del giovane cinema danese riscossero infatti enorme successo a livello mondiale per l'audacia delle situazioni descritte, nonch\u00e9 per l'erotismo dei baci, che per la prima volta venivano rappresentati sullo schermo. Tra le prime vamp di Hollywood vi furono Margarita Fischer in \"The Vampire\" (1910) e Alice Hollister nel film omonimo del 1913, quest'ultimo considerato il primo film sulle vamp tuttora in esistenza. Fu tuttavia Theda Bara a popolarizzare il personaggio, nel 1915 con \"La vampira\". In Francia, una memorabile femme fatale associata all'idea di un fascino vampiresco fu interpretata da Musidora nel film seriale \"Les vampires\" di Louis Feuillade.\nLa femme fatale nel film noir americano classico.\nNel cinema americano la femme fatale conquista un ruolo di primo piano tra gli inizi degli anni Quaranta e la seconda met\u00e0 degli anni Cinquanta. Tra gli esempi canonici si possono citare: la Brigid O'Shaughnessy (Mary Astor), che assassina il socio di Sam Spade (Humphrey Bogart) in \"Il mistero del falco\"; la Phyllis Dietrichson (Barbara Stanwyck) di \"La fiamma del peccato\" (1944), che trascina nella disgrazia uno sprovveduto assicuratore; la cantante di variet\u00e0 interpretata da Rita Hayworth in \"Gilda\" (1946); le narcisiste e manipolatrici Kitty Collins (Ava Gardner) de \"I gangsters\" e Cora Smith (Lana Turner) de \"Il postino suona sempre due volte\" (1946).\nNella tradizione critica italiana, un termine alternativo ampiamente usato per definire questi personaggi \u00e8 quello di dark lady.\nLa rappresentazione delle protagoniste femminili nei film noir ha offerto numerosi spunti alla critica femminista. Molte studiose hanno sottolineato come la caratterizzazione negativa di questi personaggi riveli la natura fondamentalmente misogina e patriarcale dell'immaginario cinematografico della Hollywood classica, poich\u00e9, \"sebbene il film noir presenti spesso figure di donne indipendenti e determinate mosse da un forte desiderio, esse sono invariabilmente destinate, letteralmente o metaforicamente, a essere distrutte\"."}
{"id": "2155326", "revid": "118298125", "url": "https://it.wikipedia.org/wiki?curid=2155326", "title": "Fort'Opus", "text": "Fort'Opus (in italiano anche \"Forte Opuseo\", desueto; ) \u00e8 una citt\u00e0 della Croazia situata nella regione raguseo-narentana. Al censimento del 2011 la popolazione della citt\u00e0 era pari a abitanti.\nGeografia fisica.\n\u00c8 situato sulla riva del fiume Narenta, nel punto di confluenza con la Piccola Narenta, a pochi chilometri dalla foce.\nLocalit\u00e0.\nLa citt\u00e0 di Fort'Opus \u00e8 suddivisa in 3 frazioni (\"naselja\"):"}
{"id": "2155327", "revid": "339027", "url": "https://it.wikipedia.org/wiki?curid=2155327", "title": "Alessandra Celletti (matematica)", "text": "Biografia.\nLaureata in Matematica nel 1984 all'Universit\u00e0 di Roma La Sapienza, si perfeziona presso il Politecnico Federale di Zurigo con Juergen Moser e J\u00f6rg Waldvogel. La sua attivit\u00e0 di ricerca riguarda la meccanica celeste ed in particolare la teoria di Kolmogorov-Arnold-Moser (KAM). \n\u00c8 socio fondatore della \"Societ\u00e0 Italiana di Meccanica Celeste e Astrodinamica,\" che presiede dal 2001 al 2013\".\" Gi\u00e0 dal 1993 coordina i convegni internazionali CELMEC su questo tema. Dal Marzo 2009 \u00e8 direttore del \"Master in Scienza e Tecnologia Spaziale\" dell'Universit\u00e0 di Roma Tor Vergata, dove attualmente insegna come professore ordinario di Fisica Matematica. Nel 2010 \u00e8 diventata membro onorario del \"Celestial Mechanics Institute\" e dal 2016 \u00e8 editor-in-chief della rivista \"Celestial Mechanics and Dynamical Astronomy\". \u00c8 stata \"invited speaker\" nel 2012 al 6th European Congress of Mathematics; nel 2015 \u00e8 stata eletta vice-presidente della Commissione Scientifica di Meccanica Celeste dell'IAU (International Astronomical Union), per poi diventarne presidente nel 2018. Dal 2012 \u00e8 membro della commissione scientifica della European Women in Mathematics (EMS/EWM) e dal 2017 presiede la commissione \"Women in Mathematics\" della \"European Mathematical Society\". Dal 2020 \u00e8 membro del Consiglio Direttivo e vice-Presidente dell'ANVUR, l'Agenzia Nazionale di Valutazione del Sistema Universitario e della Ricerca. E' stata selezionata da \u201cD-Donna Repubblica\u201d come una delle 10 donne italiane dell'anno 2019 e da \u201cForbes\u201d come una delle 100 italiane donne di successo del 2020. \nNel 2007 il libro \"Ordine e caos nel sistema solare\", scritto in collaborazione con Ettore Perozzi, \u00e8 risultato finalista del Premio letterario Galileo per la divulgazione scientifica.\nIn suo onore l'asteroide \"2005 DJ1\" \u00e8 stato denominato 117539 Celletti."}
{"id": "2155336", "revid": "21102986", "url": "https://it.wikipedia.org/wiki?curid=2155336", "title": "HeliCOPS", "text": ""}
{"id": "2155338", "revid": "121193951", "url": "https://it.wikipedia.org/wiki?curid=2155338", "title": "Ivan Ribar", "text": "Ribar nacque a Vukmani\u0107 (vicino Karlovac). Dopo studi legali e la laurea in legge fu:\nIvan Ribar perse la propria famiglia durante la seconda guerra mondiale: morirono i due figli, Jurica e Ivo Lola, e la moglie Tonica. Entrambi i figli combatterono come partigiani contro i tedeschi. Ivo Lola Ribar, il figlio minore, era in carica per la lega dei giovani comunisti di Jugoslavia durante la guerra e successivamente fu proclamato eroe del popolo Jugoslavo.\nDalla proclamazione di una repubblica nel 1945 fino al 1953, Ivan Ribar \u00e8 stato \"de jure\" il capo di Stato della Jugoslavia; la sua posizione di 1\u00ba Presidente della Presidenza dell'Assemblea popolare della Repubblica Federativa Popolare di Jugoslavia \u00e8 stata costituzionalmente equivalente a quella di presidente. Nel 1953, il leader del Partito Comunista e Primo ministro Josip Broz Tito, leader \"de facto\" del paese dal 1945, fu eletto alla nuova carica di Presidente della Repubblica.\nIvan Ribar mor\u00ec a Zagabria all'et\u00e0 di 87 anni."}
{"id": "2155340", "revid": "1921140", "url": "https://it.wikipedia.org/wiki?curid=2155340", "title": "Chiquitita", "text": "Chiquitita (che significa \"Piccolina\" in spagnolo) \u00e8 il primo singolo estratto dall'album Voulez-Vous degli ABBA nel 1979.\nLa canzone.\nLa canzone fu scritta da Benny Andersson e Bj\u00f6rn Ulvaeus, e cantata principalmente da Agnetha F\u00e4ltskog. Alla canzone vennero dati diversi titoli (\"K\u00e5lsupare\", \"Three Wise Guys\", \"Chiquitita Angelina\", \"In The Arms of Rosalita\") e ha diverse versioni preliminari, fino a quando fu scelta la versione definitiva intitolata Chiquitita.\nLa canzone, dopo essere stata un grande successo nella versione inglese, venne registrata in spagnolo, una lingua che il gruppo non conosceva e che cantavano semplicemente usando la fonetica. La canzone divent\u00f2 molto popolare in Spagna e in America Latina (Porto Rico, Argentina, Paraguay, Per\u00f9, Messico e Repubblica Dominicana).\nClassifiche.\nIl singolo fu pubblicato il gennaio 1979, dopo essere stato presentato durante un concerto di beneficenza organizzato dalla UNICEF nel Palazzo di Vetro. Tutti i proventi della canzone sono stati donati dal gruppo all'UNICEF, che, nel 2007, gli ha fatto guadagnare circa 2,5 milioni di dollari. La canzone divenne una delle pi\u00f9 grandi hit degli ABBA, arrivano alla numero 1 in 10 paesi: Belgio, Finlandia, Svizzera, Spagna, Irlanda, Paesi Bassi, Sudafrica, Nuova Zelanda, Messico (dove pass\u00f2 la fantastica cifra di 32 settimane alla numero uno) e Zimbabwe, raggiunse la Top 5 in Svezia, Regno Unito, Germania, Norvegia ed Australia.\nCover.\nChiquitita \u00e8 stata reinterpretata da molti cantanti, ma la cover pi\u00f9 famosa \u00e8 quella fatta da Sin\u00e9ad O'Connor nel 1999."}
{"id": "2155341", "revid": "1318658", "url": "https://it.wikipedia.org/wiki?curid=2155341", "title": "Rue du Bac (metropolitana di Parigi)", "text": "Rue du Bac \u00e8 una stazione della Metropolitana di Parigi sulla linea 12, sita nel VII \"arrondissement\" di Parigi.\nLa stazione.\nLa stazione venne aperta nel 1910 e porta il nome della strada tortuosa che scendeva verso la Senna e qui giunta necessitava di un traghetto per trasportare, sull'altra sponda, le pietre necessarie alla costruzione del Palazzo delle Tuileries nel 1564.\nLa stazione sub\u00ec delle modifiche nel 1984. I lavori terminarono soltanto il 18 dicembre 2007."}
{"id": "2155343", "revid": "984922", "url": "https://it.wikipedia.org/wiki?curid=2155343", "title": "The Love Boat", "text": "The Love Boat \u00e8 un film tv del 1976, diretto da Richard Kinon e Alan Myerson.\nTrama.\nDivisa in 4 episodi la storia, basata sul romanzo The Love Boats di Jeraldine Saunders, narra delle avventure dei passeggeri di una nave da crociera lungo il tragitto California \u2013 Messico. \nFurono fatti due sequel (\"The Love Boat II\" e \"The New Love Boat\") e una famosa Serie Tv intitolata \"Love Boat\"."}
{"id": "2155347", "revid": "123567", "url": "https://it.wikipedia.org/wiki?curid=2155347", "title": "Presidente del Ghana", "text": ""}
{"id": "2155348", "revid": "287204", "url": "https://it.wikipedia.org/wiki?curid=2155348", "title": "Davor Marcelic", "text": ""}
{"id": "2155349", "revid": "31269", "url": "https://it.wikipedia.org/wiki?curid=2155349", "title": "Love Boat - The Next Wave", "text": "Love Boat - The Next Wave \u00e8 una serie televisiva creata da Aaron Spelling. Il telefilm non \u00e8 nient'altro che il proseguimento di Love Boat.\nTrasmesso per il canale UPN tra l'aprile del 1998 e maggio del 1999, in Italia ottenne un riscontro di pubblico nel 2002 grazie a Rete 4.\nTra le guest star presenti, Marion Ross, Ricardo Montalb\u00e1n, Jessica Alba, Doug Savant, Gabrielle Carteris e Ian Ziering.\nL'attore Anson Williams collabora alla regia di due episodi, mentre Kevin Kiner realizza la colonna sonora."}
{"id": "2155351", "revid": "36426", "url": "https://it.wikipedia.org/wiki?curid=2155351", "title": "Romanzo ottocentesco", "text": ""}
{"id": "2155354", "revid": "767487", "url": "https://it.wikipedia.org/wiki?curid=2155354", "title": "The Love Boat II", "text": "The Love Boat II \u00e8 un film tv del 1977, diretto dal regista Hy Averback.\nTrama.\nIl film, seguito di The Love Boat (1976), \u00e8 suddiviso in 4 episodi ed \u00e8 incentrato sulle varie avventure che coinvolgono i passeggeri e l'equipaggio di una nave da crociera.\nCi fu un sequel (\"The New Love Boat\") e, poi, una famosa Serie Tv intitolata \"Love Boat\"."}
{"id": "2155360", "revid": "21103333", "url": "https://it.wikipedia.org/wiki?curid=2155360", "title": "Fabrizio Sergio Donadoni", "text": ""}
{"id": "2155366", "revid": "229244", "url": "https://it.wikipedia.org/wiki?curid=2155366", "title": "Windows firewall", "text": ""}
{"id": "2155377", "revid": "438678", "url": "https://it.wikipedia.org/wiki?curid=2155377", "title": "The New Love Boat", "text": "The New Love Boat \u00e8 un film tv del 1977, diretto dal regista Robert Kinon.\nTrama.\nUltimo dei 3 film che, sar\u00e0 a sua volta fonte di ispirazione per una serie televisiva poi chiamata semplicemente \"Love Boat\", risulter\u00e0 essere il Pilot della stessa Serie Tv. Narra delle avventure dei passeggeri di una nave da crociera e del suo equipaggio.\nI primi due capitoli si intitolano \"The Love Boat\" e \"The Love Boat II\"."}
{"id": "2155383", "revid": "115232341", "url": "https://it.wikipedia.org/wiki?curid=2155383", "title": "Palla a sfratto", "text": "La palla a sfratto, o pallasfratto, o pi\u00f9 semplicemente sfratto, \u00e8 uno sport di squadra, originato in Germania alla fine del XIX secolo ma ispirato a un antico gioco greco. La particolarit\u00e0 di questo sport \u00e8 costituita dall'attrezzo usato, chiamato palla vibrata, che \u00e8 anche il nome della variet\u00e0 pi\u00f9 diffusa del gioco. Esso consiste in un pallone di cuoio, piuttosto pesante (1500 grammi), generalmente riempito di crine animale, al quale \u00e8 legata una impugnatura flessibile, anch'essa di cuoio o di corda, lunga non pi\u00f9 di 9\u00a0cm. Questo attrezzo viene lanciato durante il gioco con un movimento simile a quello del lancio del martello.\nRegolamento.\nLa palla a sfratto viene giocata su un terreno, preferibilmente erboso, di larghezza variabile (15-30 metri) e lungo 100 metri. Le due squadre, composte solitamente da 5 giocatori, si posizionano all'inizio del gioco dietro una linea posta a 30 metri davanti alla linea di fondo campo. Un giocatore di una delle due squadre lancia a turno l'attrezzo, secondo un movimento preciso che pu\u00f2 contenere una semplice oscillazione (per i giocatori principianti) o uno o due giri su s\u00e9 stessi per i giocatori pi\u00f9 esperti. Scopo del gioco \u00e8 far cadere la palla oltre la linea di fondo campo difesa dalla squadra avversaria, detta linea di sfratto. Se uno dei giocatori in difesa prende al volo la palla prima che essa superi la linea di sfratto, ha la possibilit\u00e0 di lanciare a sua volta l'attrezzo nel modo che preferisce, cio\u00e8 senza necessariamente impugnare l'attrezzo nel modo codificato dalle regole di lancio. Ad eccezione dei tiri successivi ad una presa al volo, che sono effettuati dal giocatore che \u00e8 in quel momento in possesso della palla, i lanci dell'attrezzo seguono una rotazione tra tutti i giocatori, secondo un ordine simile a quello della battuta nel baseball.\nUna partita \u00e8 costituita da due riprese per un tempo totale di 40'. Vince la squadra che totalizza il maggior numero di \u201csfratti\u201d, come vengono definiti i punti.\nStoria.\nLo sfratto \u00e8 stato popolare soprattutto in Germania e Italia tra la fine del XIX secolo e gli anni \u201840 del XX. In questi due paesi sono stati organizzati regolari campionati, che facevano generalmente parte dei concorsi nazionali di ginnastica. In Italia la maggior parte delle societ\u00e0 ginnastiche aveva una sezione di sfratto, e questa disciplina fu inserita, dai primi anni del \u2018900, nel programma dei \"Concorsi Nazionali FGNI\" tra gli sport di squadra assieme al calcio e al tamburello, anche se in seguito ebbe decisamente meno successo rispetto alle altre due discipline. Attualmente questo sport \u00e8 praticato, a livello dilettantistico, nelle regioni tedesche dell'Oldenburgo e della Frisia orientale."}
{"id": "2155422", "revid": "1318658", "url": "https://it.wikipedia.org/wiki?curid=2155422", "title": "Solf\u00e9rino (metropolitana di Parigi)", "text": "Solf\u00e9rino \u00e8 una stazione della Metropolitana di Parigi sulla linea 12, sita nel VII \"arrondissement\" di Parigi.\nLa stazione.\nLa stazione venne aperta nel 1910 e prese il nome della battaglia di Solferino, dove le truppe franco-piemontesi, comandate da Napoleone III batterono gli austriaci nel 1859. La violenza dei combattimenti ispir\u00f2 a Henri Dunant (1828-1910) la creazione della Croce Rossa nel 1863. Per questo egli ricevette il primo premio Nobel per la pace assieme a Fr\u00e9d\u00e9ric Passy nel 1901."}
{"id": "2155432", "revid": "287204", "url": "https://it.wikipedia.org/wiki?curid=2155432", "title": "Il mulino dei dodici corvi", "text": "Il mulino dei dodici corvi (in originale: \"Krabat\") \u00e8 un romanzo per ragazzi dello scrittore tedesco Otfried Preussler. Pubblicato per la prima volta nel 1971 dalla casa editrice Arena Verlag, l'anno dopo \u00e8 stato insignito del \"Deutscher Jugendliteraturpreis\" (Premio tedesco per la letteratura per ragazzi). \u00c8 stato tradotto in oltre 30 lingue.\nIl romanzo, su cui Preussler lavor\u00f2 per circa dieci anni, \u00e8 ispirato alla figura leggendaria di Krabat, le cui vicende sono ambientate nell'Alta Lusazia. Si tratta di un romanzo fantastico, con temi horror.\nTrama.\nLa storia \u00e8 ambientata in Lusazia, durante la Grande Guerra del Nord (1700 - 1721). Il protagonista \u00e8 Krabat, un ragazzo orfano di etnia soraba, che girovaga per i villaggi in cerca di lavoro per mantenersi. Comincia a fare un sogno ricorrente, in cui vede undici corvi che lo spronano a raggiungerli alla palude di Kosel, nei pressi del villaggio di Schwarzkollm. Il ragazzo segue il richiamo e alla meta trova un vecchio mulino ad acqua, il cui padrone, un enigmatico uomo con un occhio bendato, gli offre un posto come garzone, promettendogli vitto e alloggio, nonch\u00e9 di istruirlo anche in \"tutto il resto\". Krabat accetta, trovandosi ad essere il dodicesimo garzone del mulino.\nGli altri garzoni sono: Tonda, il capo lavorante, Lyschko, della cui affidabilit\u00e0 tutti sospettano, Merten e Michal, due cugini forti e bonaccioni, Andrusch, burlone, Hanzo, detto \"il toro\", Petar, appassionato intagliatore di legno, Staschko, svelto come uno scoiattolo, Kito, sempre scontento, Kubo, il pi\u00f9 taciturno, e infine Juro lo sciocco, il cuoco e tuttofare del mulino.\nIn breve tempo Krabat si rende conto che il misterioso mugnaio delle Acque Nere, come viene chiamato il padrone del mulino, \u00e8 in realt\u00e0 qualcosa di pi\u00f9 e che i garzoni sono apprendisti anche di altre conoscenze, oltre a quelle necessarie per macinare il grano. Krabat, nonostante l'ambiente cupo e minaccioso, rimane affascinato da ci\u00f2 che si insegna al mulino e stringe amicizia con il garzone pi\u00f9 anziano Tonda.\nAlla fine dell'anno per\u00f2 percepisce la crescente angoscia nel mulino, che ad ogni novilunio viene visitato dal misterioso \"Compare\", del quale lo stesso mugnaio sembra aver paura. Poi Tonda incontra un tragico destino, ma ciononostante le cose riprendono il consueto corso, con un nuovo garzone che viene ingaggiato dal mugnaio. A Krabat appare in sogno lo spirito dell'amico, in un episodio alquanto suggestivo e toccante. Krabat si lega nel frattempo ad un altro garzone, ma anche questo vede il suo destino rivolgersi verso la tragedia. Al suo posto il mugnaio ingaggia un vecchio amico di Krabat.\nPoco a poco il protagonista intuisce la vera natura del mulino e il ruolo oscuro che riveste in esso il mugnaio. Krabat vorrebbe scappare, ma la cosa non \u00e8 cos\u00ec facile come potrebbe sembrare. Un garzone di nome Juro, che i compagni chiamano \"lo sciocco\", svolge nella seconda parte del libro un importante ruolo. Krabat nel frattempo entra in contatto con una ragazza di Schwarzkollm; si tratta della capo-coro delle ragazze del vicino villaggio; \u00e8 detta \"kantorka\", che in lingua soraba significa appunto \"capo-coro. La ragazza svolger\u00e0 un ruolo determinante nel prosieguo della storia.\nVerso la fine del terzo anno di permanenza al mulino, il mugnaio intuisce l'ostilit\u00e0 di Krabat e lo mette in difficolt\u00e0 crescenti, sino all'epilogo, in cui \u00e8 caratteristico il fatto che non tutto viene svelato completamente.\nFilm.\nUn adattamento cinematografico fu diretto nel 2008 da Marco Kreuzpaintner."}
{"id": "2155436", "revid": "123124654", "url": "https://it.wikipedia.org/wiki?curid=2155436", "title": "Barre (Vermont)", "text": "Barre (/\u02c8b\u00e6ri/) \u00e8 un comune degli Stati Uniti d'America, nella contea di Washington, nello Stato del Vermont. Nel 2000 la popolazione era di persone, passata ad nel 2007. \u00c8 collegata con la capitale dello Stato, Montpelier, tramite la Route 302 e la Interstate 89. Barre \u00e8 la terza citt\u00e0 del Vermont per numero di abitanti (dopo Burlington e Rutland) e la pi\u00f9 popolosa della sua contea.\nBarre \u00e8 stata citt\u00e0 di emigrazione di molti scalpellini di Sant'Ambrogio di Valpolicella (VR), del Comune di Viggi\u00f9 (VA) e Carrara. Sandra Maria Cane (detta Sandy), sindaco di Viggi\u00f9 nel 2009 ha sottoscritto un gemellaggio tra le due cittadine.\nLa storia di alcuni emigranti \u00e8 stata raccontata nel documentario Fiume di pietra, realizzato nel 2013 e trasmesso in prima visione televisiva da Rai5 il 17 aprile 2015.\nQui nacquero il pugile Young Firpo e l'artista Miranda July.\nStoria.\nBarre si \u00e8 autoproclamata \"Centro internazionale del granito\". Infatti la citt\u00e0 fu fondata inizialmente in seguito al rinvenimento di un vasto deposito di granito presso Millstone Hill; la fama di questo deposito di granito, lungo , largo , profondo , si diffuse presto in Europa e Canada. Un gran numero di persone, provenienti da Italia, Scozia, Spagna, Scandinavia, Grecia, Libano e Canada, si trasferirono a Barre, la cui popolazione pass\u00f2 dalle unit\u00e0 del 1880 alle del 1890, fino a nel 1894.\nGeografia e clima.\nSecondo l'United States Census Bureau, la citt\u00e0 ha una superficie totale di 4 miglia quadrate (), senza la presenza di superfici acquatiche. Barre \u00e8 attraversato dal fiume Stevens Branch e Jail Branch River, tributari del fiume Winooski.\nLa citt\u00e0 \u00e8 servita dall'Interstate 89, U.S. Route 302, Vermont Route 14 e Vermont Route 62. Confina con la citt\u00e0 di Berlin ad ovest, ma \u00e8 circondata dalla citt\u00e0 separata di Barre.\nSociet\u00e0.\nEvoluzione demografica.\nSecondo il censimento del 2000, ci sono persone, nuclei familiari, e famiglie residenti in citt\u00e0. La densit\u00e0 \u00e8 di 892,4 persone per km\u00b2. Sono presenti unit\u00e0 abitative, con una densit\u00e0 di 430 per km\u00b2. Il 97,40% della popolazione \u00e8 bianca, gli afro-americani sono lo 0,48%, i nativi americani 0,38%, gli asiatici 0,52% e il restante 1,22% appartiene a diverse etnie.\nDei nuclei familiari, il 26,3% ha figli di et\u00e0 inferiore a 18 anni che vivono con loro, il 37,0% sono coppie che vivono assieme, il 12,3% sono donne senza marito.\nIl 22,4% della popolazione \u00e8 composto da giovani sotto i 18 anni, il 7,9% dai 18 ai 24 anni, il 29,5% dai 25 ai 44 anni, il 27% dai 45 ai 69 anni, e il 9,1% da persone pi\u00f9 anziane. L'et\u00e0 media \u00e8 di 38 anni.\nLa comunit\u00e0 italiana.\nA Barre si stabil\u00ec, a cavallo tra XIX e XX secolo, una comunit\u00e0 di immigrati italiani del Nord Italia (soprattutto Lombardia occidentale e Piemonte). Tra le persone di origine italiana nate a Barre si possono ricordare:\nGoverno.\nIl sindaco di Barre \u00e8 Lucas Herring. Barre City ha una forma debole di governo, con sindaci in carica per due anni, con elezioni a Marzo. La citt\u00e0 \u00e8 divisa in tre parti e ogni rione elegge due membri del consiglio comunale. I consiglieri sono eletti per due anni, quindi un consiglio di ogni parte \u00e8 rieletto ogni marzo.\n\"Barre City\" elegge anche un commesso a tempo pieno e tesoriere. L'attuale commesso e tesoriere \u00e8 Carolyn S. Dawes.\nLa citt\u00e0 di Barre ha un amministratore a tempo pieno. Steven Mackenzie, ex membro del consiglio comunale, detiene attualmente questa posizione."}
{"id": "2155442", "revid": "767487", "url": "https://it.wikipedia.org/wiki?curid=2155442", "title": "Il sangue e la rosa (film)", "text": "Il sangue e la rosa (\"Et mourir de plaisir\") \u00e8 un film del 1960 diretto da Roger Vadim, basato sul romanzo gotico \"Carmilla\" di Sheridan Le Fanu.\nTrama.\nLa giovane Carmilla \u00e8 ossessionata dalla tomba di una vampira sua antenata, a cui assomiglia moltissimo. Il vampiro si impossessa di lei e la spinge ad uccidere gli abitanti della villa."}
{"id": "2155445", "revid": "156341", "url": "https://it.wikipedia.org/wiki?curid=2155445", "title": "Allenatori di pallacanestro", "text": ""}
{"id": "2155454", "revid": "438678", "url": "https://it.wikipedia.org/wiki?curid=2155454", "title": "La regina dei vampiri", "text": "La regina dei vampiri (\"Vampire Circus\") \u00e8 un film del 1972 diretto da Robert Young.\nTrama.\nQuindici anni dopo l'assassinio di un conte vampiro, che prima di morire aveva maledetto gli abitanti del villaggio artefici del delitto, un circo di vampiri si ferma nel paese per vendicare il parente deceduto."}
{"id": "2155455", "revid": "76963", "url": "https://it.wikipedia.org/wiki?curid=2155455", "title": "Attilio Stazio", "text": "Biografia.\nFormatosi alla scuola di Laura Breglia, \u00e8 stato docente di Numismatica greco-romana all'Universit\u00e0 di Napoli \"Federico II\" presso la quale ricopriva la posizione di professore emerito. \u00c8 stato animatore, fin dagli esordi, nel 1961, dei \"Convegni internazionali di studi sulla Magna Grecia\" di Taranto, noti anche come \"Convegni tarantini\", organizzati dall'ISAMG, Istituto per la storia e l'archeologia della Magna Grecia, di cui \u00e8 stato presidente.\nL'istituto, oltre all'organizzazione dei convegni annuali, dispone di una biblioteca di oltre ventimila volumi, a disposizione di studenti e studiosi. Attilio Stazio ha fatto parte del consiglio direttivo della \"Societ\u00e0 Magna Grecia\", fondata da Umberto Zanotti Bianco nel 1920, e nel consiglio direttivo della Societ\u00e0 napoletana di storia patria.\n\u00c8 stato anche membro del Circolo numismatico pugliese, a cui aveva aderito nel 1954. \u00c8 stato direttore del Museo archeologico nazionale di Napoli, e ha ricoperto l'incarico di presidenza della Soprintendenza alle Antichit\u00e0 per la Puglia e il Materano, al cui vertice gli succederanno Felice Gino Lo Porto e l'amico Dinu Adame\u0219teanu.\nPresso l'Universit\u00e0 di Lecce ha diretto il Dipartimento di Scienze dell'Antichit\u00e0, fondato da Giuseppe Nenci come Istituto di Archeologia e Storia antica, al cui vertice era stato in precedenza Dinu Adame\u0219teanu. \u00c8 stato presidente dell'Istituto italiano di numismatica, con sede in Roma dal 1991 fino alla morte, avvenuta il 7 marzo 2010 nella sua casa di Napoli.\nPremi e riconoscimenti.\nNel 2006 gli \u00e8 stata conferita dal Ministero dei beni culturali la Medaglia d'oro ai Benemeriti della cultura e dell'arte, accompagnato dalla seguente motivazione: \u00abArcheologo di chiara fama, particolarmente esperto in numismatica greca e romana, \u00e8 socio di Enti italiani e stranieri e Direttore dei pi\u00f9 importanti istituti numismatici italiani. Ha prodotto numerosi scritti sulla storia dell'arte greca, delle antichit\u00e0 greche e romane e della numismatica della Magna Grecia, italica e bizantina\u00bb\nNel 2008 ha ricevuto la cittadinanza onoraria della citt\u00e0 di Taranto. Nel 2009 gli \u00e8 stato conferito il Premio \u201cMaestri di numismatica\u201d dal Circolo numismatico pugliese."}
{"id": "2155456", "revid": "124123", "url": "https://it.wikipedia.org/wiki?curid=2155456", "title": "John Abraham", "text": "\u00c8 uno tra i volti pi\u00f9 noti della nuova generazione di Bollywood.\nHa esordito nel 2003 con \"Jism\", per il quale ha ricevuto una nomination ai Filmfare Awards per il miglior debutto.\nBiografia.\nA partire dai 2014 \u00e8 il proprietario del North East United Football Club, club indiano militante nell'Indian Super League."}
{"id": "2155457", "revid": "1005847", "url": "https://it.wikipedia.org/wiki?curid=2155457", "title": "MIBAC", "text": ""}
{"id": "2155460", "revid": "110157", "url": "https://it.wikipedia.org/wiki?curid=2155460", "title": "Federazione cestistica della Dominica", "text": "La Federazione cestistica della Dominica \u00e8 l'ente che controlla e organizza la pallacanestro in Dominica.\nLa federazione controlla inoltre la nazionale di pallacanestro della Dominica. Ha sede a Roseau e l'attuale presidente \u00e8 Dave Baron.\n\u00c8 affiliata alla FIBA dal 1976 e organizza il campionato di pallacanestro della Dominica."}
{"id": "2155463", "revid": "339392", "url": "https://it.wikipedia.org/wiki?curid=2155463", "title": "Dino Adamesteanu", "text": ""}
{"id": "2155464", "revid": "729019", "url": "https://it.wikipedia.org/wiki?curid=2155464", "title": "Battaglia di Chillopampa", "text": "La battaglia di Chillopampa fu uno scontro combattuto nel 1531 tra gli uomini di Atahualpa e quelli di Hu\u00e1scar, nel corso della guerra civile Inca, nei pressi di Chillopampa.\nStoria.\nIn seguito alla morte del Sapa Inca Huayna C\u00e1pac, avvenuta nel 1527, il legittimo erede Hu\u00e1scar si arrabbi\u00f2 nel vedere il figlio illegittimo, Atahualpa, ereditare la parte settentrionale del vasto Impero Inca e, probabilmente nel 1531, invi\u00f2 il proprio generale Atoca reclamarne i territori in quanto erede diretto di Manco C\u00e1pac. La battaglia di Chillopampa fu il primo degli scontri che li videro opporsi, e vide vincitori gli uomini di Hu\u00e1scaran grazie alla superiorit\u00e0 tattica ed all'esperienza di Atoc. Atahualpa fu catturato in battaglia ma fugg\u00ec per poi affrontare l'esercito del fratellastro nella battaglia di Chimborazo."}
{"id": "2155465", "revid": "110157", "url": "https://it.wikipedia.org/wiki?curid=2155465", "title": "Federazione cestistica della Repubblica Dominicana", "text": "La Federazione cestistica della Repubblica Dominicana \u00e8 l'ente che controlla e organizza la pallacanestro in Repubblica Dominicana.\nLa federazione controlla inoltre la nazionale di pallacanestro della Repubblica Dominicana. Ha sede a Santo Domingo e l'attuale presidente \u00e8 Regil Herasme.\n\u00c8 affiliata alla FIBA dal 1954 e organizza il campionato di pallacanestro della Repubblica Dominicana."}
{"id": "2155468", "revid": "307923", "url": "https://it.wikipedia.org/wiki?curid=2155468", "title": "Episodi di Jack &amp; Bobby", "text": "La prima e unica stagione della serie televisiva Jack &amp; Bobby \u00e8 formata da 22 episodi, andati in onda negli Stati Uniti dal 12 settembre 2004 all'11 maggio 2005.\nIn Italia, la prima e unica stagione \u00e8 stata trasmessa in prima visione assoluta dal 5 febbraio 2009 al 23 aprile 2009, ogni gioved\u00ec alle ore 21:00, su Joi, canale pay della piattaforma Mediaset Premium.\nIn chiaro, la prima e unica stagione \u00e8 in onda in prima visione esclusiva su La5, a partire dal 16 maggio 2010 al sabato con un doppio episodio, ad eccezione del primo appuntamento che ebbe tre episodi."}
{"id": "2155471", "revid": "110157", "url": "https://it.wikipedia.org/wiki?curid=2155471", "title": "Federazione cestistica della Guyana", "text": "La Federazione cestistica della Guyana \u00e8 l'ente che controlla e organizza la pallacanestro in Guyana.\nLa federazione controlla inoltre la nazionale di pallacanestro della Guyana e ha sede a Georgetown.\n\u00c8 affiliata alla FIBA dal 1961 e organizza il campionato di pallacanestro della Guyana."}
{"id": "2155472", "revid": "195739", "url": "https://it.wikipedia.org/wiki?curid=2155472", "title": "Radiation equivalent man", "text": ""}
{"id": "2155475", "revid": "36446622", "url": "https://it.wikipedia.org/wiki?curid=2155475", "title": "Classe d'Estienne d'Orves (corvetta)", "text": ""}
{"id": "2155482", "revid": "1318658", "url": "https://it.wikipedia.org/wiki?curid=2155482", "title": "Rennes (metropolitana di Parigi)", "text": "Rennes \u00e8 una stazione della Metropolitana di Parigi sulla linea 12, sita nel VI \"arrondissement\" di Parigi.\nLa stazione.\nStoria.\nFino al 2004, questa stazione veniva chiusa tutti i giorni alle 20,00 e la domenica e i giorni festivi per tutta la giornata. A seguito di una petizione e dopo alcuni lavori di ammodernamento della stazione, la stessa osserva ora l'orario di tutte le altre stazioni della rete. Soltanto la stazione Li\u00e8ge ha osservato un orario ridotto fino al dicembre 2006."}
{"id": "2155484", "revid": "287204", "url": "https://it.wikipedia.org/wiki?curid=2155484", "title": "Campionati panpacifici di nuoto 1993", "text": "I V Campionati panpacifici di nuoto si svolsero a K\u014dbe, in Giappone, dal 12 al 15 agosto 1993."}
{"id": "2155486", "revid": "76963", "url": "https://it.wikipedia.org/wiki?curid=2155486", "title": "Hiroshi Kitadani", "text": "Attualmente \u00e8 membro dei \"JAM Project\" ma in passato ha lavorato anche con i \"Lapis Lazzuli\" e gli \"Stagger\". \u00c8 noto principalmente per aver interpretato , la prima opening dell'anime \"One Piece\", nonch\u00e9 la quindicesima \"We Go!\" , la diciannovesima \"We Can!\" e la ventiduesima \"Over The Top ;\" la prima eponima opening di \"Madan Senki Ryukendo\" e \"We Are the Heroes\" per \"Daigunder\"."}
{"id": "2155487", "revid": "283141", "url": "https://it.wikipedia.org/wiki?curid=2155487", "title": "Sinfonia degli addii", "text": ""}
{"id": "2155491", "revid": "380654", "url": "https://it.wikipedia.org/wiki?curid=2155491", "title": "WWF Light Heavyweight Championship", "text": "Il WWF Light Heavyweight Championship \u00e8 stato un titolo di wrestling di propriet\u00e0 della World Wrestling Federation, creato il 7 dicembre 1997 e ritirato l'8 marzo 2002. Esso era riservato esclusivamente ai lottatori il cui peso non superava i 100\u00a0kg.\nStoria.\nIl titolo venne creato il 26 marzo 1981 per l'Universal Wrestling Association in collaborazione con la WWF. Nel 1995 il titolo pass\u00f2 alla New Japan Pro-Wrestling ma, dato che esso apparteneva anche alla WWF, il titolo pass\u00f2 in tale federazione nel 1997. Il campione inaugurale fu Perro Aguyao, ma la WWE riconosce Taka Michinoku come primo campione, il cui regno inizi\u00f2 il 7 dicembre 1997 dopo aver vinto un torneo per l'assegnazione del titolo a . Durante la sua breve storia come WWF Light Heavyweight Championship il titolo ha avuto tredici regni con 11 campioni diversi. Fu abbandonato nel 2001 dopo la fine della storyline contro l'Alliance, e fu adottato il WCW Cruiserweight Championship. Il titolo venne in seguito ritirato l'8 marzo 2002 a seguito di un infortunio del campione X-Pac, nonostante il titolo continuasse comunque a venir difeso negli House Show, facendo s\u00ec che, in seguito, il WCW Cruiserweight Championship prendesse il suo posto."}
{"id": "2155506", "revid": "122542332", "url": "https://it.wikipedia.org/wiki?curid=2155506", "title": "Tutti", "text": "Tutti \u00e8 un'espressione usata in musica, in riferimento ai passaggi suonati da tutta l'orchestra; oppure, in una singola sezione, indica i passaggi che sono suonati all'unisono dalla sezione, contrapposti ai passaggi del \"solo\", dove il primo musicista (es. primo violino) della sezione suona la parte principale da solo.\nNell'organo.\nNell'organo, il termine indica che si deve suonare con tutti i registri e tutte le unioni (a volte viene indicato con formula_1). Per rendere pi\u00f9 semplice l'esecuzione, le consolle degli organi hanno di solito un pistone che quando viene premuto chiama il tutti, premendolo una seconda volta recupera l'impostazione precedente dei registri."}
{"id": "2155512", "revid": "729019", "url": "https://it.wikipedia.org/wiki?curid=2155512", "title": "Bastone animato", "text": "Il bastone animato \u00e8 un bastone da passeggio che nasconde al suo interno una lama di spada, solitamente uno stocco, che una volta sguainata, poteva essere usata per la difesa personale contro eventuali aggressori.\nStoria.\nIl vocabolo \"bastone animato\" \u00e8 tipicamente usato per descrivere armi di fabbricazione europea databili al XVIII secolo. In realt\u00e0, analoghi dispositivi sono stati usati nel corso della storia presso diverse culture: basti considerare la \"Shikomizue\" giapponese o il \"Dolon\" degli antichi romani.\nIl bastone animato divenne comune in Europa a partire dal XVI secolo, cio\u00e8 in concomitanza con la diffusione del bastone da passeggio.\nPoco dopo l'introduzione sul mercato divenne popolare anche come \"bastone porta accessori\": al posto della lama da spada potevano essere inseriti lame di coltello, contenitori per alcolici, fiale, o attrezzi di piccole dimensioni. Nella maggior parte dei casi il manico del bastone continuava a fungere da manico per i vari oggetti occultati.\nArma per antonomasia del gentiluomo, il bastone animato era ancora d'uso comune negli anni trenta del XX secolo. Oggi necessita invece di un'apposita licenza.\nCostruzione.\nIl bastone animato \u00e8 ad oggi ancora prodotto presso officine specializzate:\nVersioni particolari.\nShirasaya.\nLo (letteralmente \"fodero bianco\" perch\u00e9 il legno originariamente utilizzato per la costruzione \u00e8 quello di magnolia, che \u00e8 molto chiaro) \u00e8 un tipo di arma bianca prodotta in Giappone, in cui per\u00f2 si utilizza una spada giapponese (Katana) celata in un \"B\u014d\" (\u68d2: \u307c\u3046), termine giapponese che significa appunto \"bastone\".\nLo Shirasaya fungeva da custodia per mettere a riposo le lame delle katane poich\u00e9 il legno aderiva perfettamente ad esse, senza far entrare aria. Cos\u00ec facendo la spada non si arrugginiva anche se non usata per lunghi periodi di tempo. Quando il trasporto delle spade fu proibito, i samurai iniziarono ad usare gli shirasaya come vere e proprie katane, poich\u00e9 sembravano bastoni ed era un ottimo camuffamento.\nEsiste anche un altro tipo di shirasaya in cui la lama celata \u00e8 quella di un Ninjat\u014d (\u5fcd\u8005\u5200), la spada dei ninja, e viene detto appunto \"Shirasaya Ninjat\u014d\".\nDisciplina normativa nel mondo.\nItalia.\n\u00c8 considerato un'arma, anche se dissimulata, e come tale non ne \u00e8 consentito il porto senza apposita autorizzazione. Riguardo al porto da parte dei privati, il Regio decreto 18 giugno 1931, n. 773 (titolo II, capo IV art. 42) dispone che la licenza \u00e8 rilasciata dalla prefettura, relativamente ad esemplari la cui lama non abbia una lunghezza superiore a 65 centimetri.\nRegno Unito.\nPer l'Inghilterra vige analoga regola, salvo per quei pezzi che abbiano oltre un secolo di vita, in tal caso sono quindi affrancati secondo il \"Criminal Justice Act\" del 1988 (Offensive Weapons) Order 1988, ISBN 0-11-088019-6.\nStati Uniti d'America.\nNegli USA \u00e8 illegale in molti stati in quanto considerato arma o arma dissimulata. In alcuni Stati federati degli Stati Uniti d'America come Arkansas e California ne \u00e8 espressamente vietata la produzione, rispettivamente con le leggi (Ark. Code Ann. \u00a7 5-73-120(b)(3)(B)) e (Cal. Pen. Code \u00a7 12020(a)(1)."}
{"id": "2155522", "revid": "1318658", "url": "https://it.wikipedia.org/wiki?curid=2155522", "title": "Notre-Dame-des-Champs (metropolitana di Parigi)", "text": "Notre-Dame des Champs \u00e8 una stazione della Metropolitana di Parigi sulla linea 12, sita nel VI \"arrondissement\" di Parigi.\nLa stazione.\nLa stazione venne aperta il 5 novembre 1910 e prese il nome dalla chiesa di \"Notre-Dame-des-Champs\" sita sul \"boulevard du Montparnasse\".\nDecorazioni con mattonelle di maiolica sono ancora oggi presenti sui timpani dei tunnel ad indicare le direzioni dei treni.\nL'ingresso della stazione e le ceramiche delle decorazioni sono ancora oggi sullo stile originale della \"Soci\u00e9t\u00e9 du chemin de fer \u00e9lectrique souterrain Nord-Sud de Paris\" che costru\u00ec le stazioni della linea 12."}
{"id": "2155523", "revid": "1543377", "url": "https://it.wikipedia.org/wiki?curid=2155523", "title": "Il leone volante", "text": "Il leone volante \u00e8 una fiaba popolare proveniente dall'attuale Sudafrica che appartiene al genere delle favole animali.\nTrama.\nLa fiaba \u00e8 ambientata ai primordi del mondo ed il protagonista assoluto della fiaba \u00e8 il leone, che viene descritto come un animale volante, dato che \u00e8 munito di un paio di ali, grazie alle quali caccia le sue prede.\nPer\u00f2, nonostante questa forza da re della foresta, anche il leone alato accusa un sintomo di paura e teme che le ossa delle bestie da lui mangiate, vengano fatte a pezzi e per questo motivo tiene delle cornacchie bianche a guardia della sua casa.\nMa sar\u00e0 un ranocchio vecchio, astuto e sbeffeggiante a mandare a monte i piani del leone, ma soprattutto a frantumargli le ossa, approfittando dell'assenza delle cornacchie, causando cos\u00ec, di conseguenza, la perdita di forza nelle ali fino all'estinzione di questa qualit\u00e0 straordinaria, che tanto terrorizzava gli altri animali."}
{"id": "2155524", "revid": "682087", "url": "https://it.wikipedia.org/wiki?curid=2155524", "title": "Carattere qualitativo (statistica)", "text": ""}
{"id": "2155525", "revid": "156341", "url": "https://it.wikipedia.org/wiki?curid=2155525", "title": "Virginia Cavaliers", "text": ""}
{"id": "2155526", "revid": "21105548", "url": "https://it.wikipedia.org/wiki?curid=2155526", "title": "Ciao io sono Michael", "text": ""}
{"id": "2155527", "revid": "149485", "url": "https://it.wikipedia.org/wiki?curid=2155527", "title": "Sacrario militare dello Stelvio", "text": "Il sacrario militare dello Stelvio si trova presso la strada statale che da Bormio conduce al valico del Giogo di Santa Maria ed al passo dello Stelvio, lungo la valle del Braulio.\nStruttura.\nQuesto sacrario, costruito dall'architetto Pietro Del Fabbro, si presenta con la forma di un arco trionfale romano; entro le pareti di questo arco son situati i loculi dei caduti e, all'esterno di esso, \u00e8 stato costruito un muro in pietra.\nCaduti.\nIl sacrario raccoglie le salme di 64 militari italiani, provenienti dai cimiteri di guerra dismessi di Spondigna e San Ranieri."}
{"id": "2155531", "revid": "729019", "url": "https://it.wikipedia.org/wiki?curid=2155531", "title": "Battaglia di Chimborazo", "text": "La battaglia di Chimborazo fu uno dei primi scontri della guerra dei due fratelli, una lotta tra Hu\u00e1scar e Atahualpa per il controllo dell'impero Inca. Atahualpa vinse potendo disporre di generali migliori; obblig\u00f2 Huascar ad una ritirata strategica.\nStoria.\nLa guerra era originata da una disputa riguardo ad una successione. Nel 1527 Huayna C\u00e1pac mor\u00ec, lasciando un impero grande e potente. Egli lasci\u00f2 in eredit\u00e0 la maggior parte del regno ad Hu\u00e1scar, che nel 1531 invase la terra del fratello Atahualpa, ovvero l'impero inca settentrionale. La capitale Cajamarca fu occupata, Tumebamba sconfitta, e Atahualpa fu catturato. Atahualpa riusc' ad evadere grazie all'aiuto di una giovane ragazza, unendosi ai generali di Huayna Capac Quizquiz e Chalcochima, entrambi molto capaci, ed insieme a loro attacc\u00f2 Hu\u00e1scar nei pressi di Chimborazo. Nonostante fosse superiore in numero, Hu\u00e1scar fu sconfitto ed obbligato a ritirarsi.\nLa base della forza di Huascar fu scossa dalla sconfitta, e l'anno successivo tutto il dominio di Cusco termin\u00f2 con la battaglia di Quipaipan. Atoc venne catturato durante la battaglia, e sub\u00ec una morte orribile per mano di Chalcochima. Secondo alcune fonti la sua testa sarebbe stata usata come coppa, secondo altre fu lasciato sul campo di battaglia dopo avergli asportato gli occhi. Pedro Sarmiento de Gamboa disse che Atoc ed il secondo in comando, Hango, furono scorticati, e le loro pelli usate come tamburi. Ullco Colla, capo degli sconfitti Tumipampa, mor\u00ec in battaglia, e la sua citt\u00e0 fu conquistata poco dopo."}
{"id": "2155535", "revid": "19933", "url": "https://it.wikipedia.org/wiki?curid=2155535", "title": "Tumipampa", "text": ""}
{"id": "2155539", "revid": "767487", "url": "https://it.wikipedia.org/wiki?curid=2155539", "title": "Mark Reynolds Hughes", "text": "Biografia.\nHa un'infanzia e un'adolescenza travagliata, a 18 anni vede morire la madre a causa di un cocktail letale di farmaci nel tentativo di perdere peso. Prima di iniziare la carriera d'imprenditore Mark faceva il commesso in un negozio di vestiti, che abbandon\u00f2 per lavorare in un sistema di vendite multilivello. L'azienda si chiamava Slender Now e successivamente fall\u00ec, lasciando Reynolds Hughes disoccupato. Lavor\u00f2 successivamente per un'altra azienda MLM, Golden Youth, che fall\u00ec anch'essa. All'epoca Reynolds Hughes viveva con i nonni e cre\u00f2 una nuova azienda, basata sul controverso schema di vendita multilivello, con l'aiuto di Richard Marconi, l'ex proprietario della Slender Now.\nCon 30.000$ di capitale iniziale fornito dalla famiglia fond\u00f2 nel febbraio del 1980 Herbalife che nel 1983 raggiunse un fatturato di 58.000.000$, nel 1984 di 154.000.000$, sino ad arrivare al 1985 quando inizi\u00f2 a fare televendite. Il fatturato \u00e8 cresciuto fino ai 3,84 miliardi di dollari nel 2014.\nNel 1985 Hughes viene denunciato dalla Food and Drug Administration, dal ministero della Giustizia e da quello della Sanit\u00e0 per aver millantato le virt\u00f9 mediche e curative, \u00abscientificamente indimostrate\u00bb, delle sue pozioni, pur di arricchirsi. \u00abSe sono tanto esperti come dicono, perch\u00e9 sono cos\u00ec grassi? - chiese Hughes puntando il dito contro gli illustri dietologi americani che lo accusavano di frode -. Io ho perso ben otto chili in poco tempo\u00bb..\nMentre era sotto trattamento per i suoi problemi legati all'alcol, Hughes muore a soli 44 anni nella sua milionaria residenza di Malib\u00f9 la sera del compleanno della nonna; cos\u00ec come accertato dall'autopsia, la causa del decesso \u00e8 riconducibile ad una combinazione letale di alcol e doxepin, un'antidepressivo."}
{"id": "2155540", "revid": "729019", "url": "https://it.wikipedia.org/wiki?curid=2155540", "title": "Mercedes-Benz M198", "text": "Il Mercedes-Benz M198 (o Daimler-Benz M198) \u00e8 stato un motore a scoppio prodotto dal 1954 al 1963 dalla Casa tedesca Daimler-Benz per il suo marchio automobilistico Mercedes-Benz.\nProfilo e caratteristiche.\nIl pi\u00f9 potente tra i motori da 3 litri che equipaggiavano la produzione di punta della Casa di Stoccarda durante gli anni cinquanta, siglato \"M198\", deriva per ironia della sorte dal meno potente del lotto, ossia il motore M186, poich\u00e9 all'epoca dell'inizio della progettazione del motore \"M198\", il tranquillo 3 litri da 115 CV era l'unico motore da 3 litri in produzione, ed anche l'unico che potesse garantire uno sviluppo in chiave sportiva.\nIl passaggio dal motore \"M186\" al motore \"M198\" non \u00e8 stato per\u00f2 diretto: vi \u00e8 stato uno sviluppo intermedio, consistente nella realizzazione del motore M194, praticamente un \"M186\" ad alte prestazioni alimentato da tre carburatori. Tale motore venne montato sulla Mercedes-Benz 300 SL del 1952, che riusc\u00ec ad ottenere anche notevoli successi sportivi.\nTali successi sportivi fecero in modo da allargare gli orizzonti produttivi e le possibilit\u00e0 di sviluppo offerte da tale motore, complice anche il vulcanico Max Hoffmann, importatore Mercedes-Benz negli Stati Uniti, il quale chiese la produzione in serie della \"300SL\", garantendo alla Casa un sicuro successo commerciale. Gi\u00e0 in quello stesso 1952 i vertici della Casa misero quindi in cantiere un progetto volto alla realizzazione di una vettura sportiva derivata dalla \"300 SL\" artefice di non poche soddisfazioni per la Casa stessa. Tale nuovo modello avrebbe dovuto montare un motore derivato dall'unit\u00e0 \"M194\", ma doveva essere anche pi\u00f9 potente per contrastare l'aumento di peso del corpo vettura, necessario per rendere il modello appetibile all'alta societ\u00e0 presso cui era rivolto. \u00c8 qui che si ritrova la vera innovazione di questo motore, costituita dall'avvento di una tecnologia fino a quel momento sconosciuta su una vettura di serie: l'alimentazione ad iniezione. Tale soluzione tecnica, all'epoca raffinatissima ed assai esclusiva, \u00e8 stata voluta da Hans Scherenberg, un tecnico formatosi alla Daimler-Benz Avio, ossia la sezione aeronautica della Daimler-Benz. Durante il suo periodo alla Daimler-Benz Avio, Scherenberg ha constatato la validit\u00e0 dell'alimentazione ad iniezione applicata agli aeroplani, perci\u00f2 ha pensato di applicare tale soluzione anche ad un'autovettura destinata alla produzione di serie. La proposta venne accettata e di l\u00ec a poco nacque il motore \"M198\", un motore la cui sigla \u00e8 nota agli appassionati della \"Stella a tre punte\" per essere stata l'unit\u00e0 motrice che ha equipaggiato la Mercedes-Benz 300 SL \"Ali di gabbiano\" (1954-57) e la \"300 SL Roadster\" (1957-63). Del motore \"M194\" \u00e8 stata ripresa anche un'altra caratteristica, ossia l'inclinazione del propulsore di 50\u00b0 verso destra, in modo da abbassare in maniera decisa il baricentro del corpo vettura ed ottenere un muso basso e filante. Ci\u00f2 ha impedito per\u00f2 di poter creare vetture con guida a destra.\nDi seguito sono riportate le caratteristiche generali del motore \"M198\":\nAltri motori M198.\nIl motore appena descritto era il motore M198 I, prodotto in 3030 pezzi, ma vi sono state altre due varianti derivate da tale motore e prodotte in tiratura assai pi\u00f9 limitata.\nLa prima variante \u00e8 stata prodotta in appena 29 unit\u00e0 e consisteva in un motore \"M198 I\" dotato per\u00f2 di un asse a camme molto pi\u00f9 spinto, in grado di portare la potenza massima a 240\u00a0CV a 6000-6400 giri/min.\nLa seconda variante, denominata M198 III, \u00e8 stata invece prodotta in 209 unit\u00e0, e differiva dal motore \"M198\" di origine non tanto per le prestazioni, che di fatto erano identiche, quanto per il fatto di avere un monoblocco interamente in lega di alluminio. Il motore \"M198 III\" \u00e8 stato l'unico motore \"M198\" prodotto interamente in lega leggera, ed \u00e8 stato montato sulle ultime \"300SL roadster\".\nIn totale sono stati quindi prodotti 3258 motori \"M198\": 1400 sono finiti sotto il cofano di una \"300 SL Ali di gabbiano\", mentre i restanti 1858 hanno equipaggiato la successiva \"300 SL Roadster\"."}
{"id": "2155542", "revid": "682087", "url": "https://it.wikipedia.org/wiki?curid=2155542", "title": "Carattere qualitativo", "text": ""}
{"id": "2155552", "revid": "21106037", "url": "https://it.wikipedia.org/wiki?curid=2155552", "title": "Rascal il mio amico orsetto", "text": ""}
{"id": "2155554", "revid": "156341", "url": "https://it.wikipedia.org/wiki?curid=2155554", "title": "Virginia Cavaliers (pallacanestro)", "text": ""}
{"id": "2155558", "revid": "365417", "url": "https://it.wikipedia.org/wiki?curid=2155558", "title": "L'elefante e la farfalla", "text": "L'elefante e la farfalla \u00e8 il quinto album di Michele Zarrillo, pubblicato da RTI Music nel febbraio 1996.\nIl disco.\nPer tentare di confermare il successo del precedente album \"Come uomo tra gli uomini\", Zarrillo affida nuovamente le sue musiche ai testi dell'amico Vincenzo Incenzo. La produzione \u00e8 sempre curata da Alessandro Colombini.\nPer presentare il lavoro, l'artista romano decide di partecipare nuovamente al Festival di Sanremo con la canzone che d\u00e0 il titolo all'album. Il riscontro del pubblico \u00e8 nuovamente favorevole, al punto che il pezzo diventa velocemente uno dei brani pi\u00f9 importanti della carriera di Zarrillo. Dal disco vengono estratti altri quattro singoli: \"Non arriveranno i nostri\" (che partecipa al Festivalbar), \"Domani\", \"Come hai potuto\" e \"L'infanzia negata\". Lo stesso non accade per \"Occhi siciliani\", che per\u00f2 diventer\u00e0 un classico del repertorio del cantautore.\nL'album vende complessivamente meno di quello precedente: \"L'elefante e la farfalla\", infatti, arriva fino al 21\u00ba posto in classifica, attestandosi come 122\u00ba disco pi\u00f9 venduto dell'anno."}
{"id": "2155559", "revid": "1318658", "url": "https://it.wikipedia.org/wiki?curid=2155559", "title": "Falgui\u00e8re (metropolitana di Parigi)", "text": "Falgui\u00e8re \u00e8 una stazione della Metropolitana di Parigi sulla linea 12, sita nel XV \"arrondissement\".\nLa stazione.\nLa stazione venne aperta nel 1910 e prese il nome di Alexandre Falgui\u00e8re, scultore francese del XIX secolo."}
{"id": "2155563", "revid": "120159396", "url": "https://it.wikipedia.org/wiki?curid=2155563", "title": "Ahmad al-Jazzar Pasci\u00e0", "text": "Biografia.\nFiglio di un cristiano bosniaco, fu venduto come schiavo in Egitto. Entrato al servizio del Gran Vizir ottomano, Hak\u012bmo\u011flu \u02bfAl\u012b Pasci\u00e0 (Hekimo\u011flu Ali Pa\u015fa), riusc\u00ec a elevarsi dal rango di suo semplice mamelucco (schiavo avviato alla carriera militare) alla dignit\u00e0 di Governatore del Cairo, poi dell'\"eyalet\" (suddivisione amministrativa ottomana, equivalente alla \"wilaya\") di Beirut nel 1773.\nNel 1756 serv\u00ec sotto \u02bfAbd All\u0101h Bey e gli succedette quando questi fu ucciso da rivoltosi beduini egiziani della provincia di al-Bu\u1e25ayra, nel delta del Nilo. Nel 1768 dovette rifugiarsi al Cairo per sfuggire agli intrighi dell'ambiente in cui operava, per recarsi successivamente a Istanbul, entrando nell'amministrazione ottomana. Nel 1772 fu invitato a difendere la citt\u00e0 di Beirut dall'attacco dei russi che, con l'appoggio di \u02bfAli Bey in Egitto e di \u0101hir al-\u02bfUmar (Zahir \u00d6mer) in Galilea, miravano a rovesciare gli Ottomani.\nNominato Pasci\u00e0 (governatore militare), \"beylerbeyi\" dell'\"eyalet\" di Rumelia e, nel 1775, \"mutasarrif\" del Sangiaccato di Qara Hisar (Anatolia), al-Jazz\u0101r divenne quello stesso anno \"beylerbeyi\" dell'\"eyalet\" di Sidone, stabilendosi ad Acri. Qui dom\u00f2 nel 1790 una rivolta di suoi mamelucchi, finanziata e rifornita dai francesi, ottenendo anche il governo di Damasco.\nLa sua fama si diffuse ben fuori del contesto islamico, quando dimostr\u00f2 di saper difendere efficacemente la sua citt\u00e0-capitale contro il possente tentativo di assedio operato da Napoleone Bonaparte (assedio di Acri del 1799), nell'ambito della sua Campagna d'Egitto, grazie anche al consistente aiuto delle navi britanniche comandate dal commodoro Smith e dall'emigrato francese Ph\u00e9lippeaux.\nDopo aver strappato ai mamelucchi il controllo dell'Egitto, con la Battaglia delle Piramidi del 21 luglio 1798, l'esercito francese repubblicano tent\u00f2 d'invadere la Siria e la Palestina ottomane. Malgrado i francesi riuscissero a conquistare al-\u02bfAr\u012bsh e Giaffa e vincessero ogni battaglia in campo aperto contro gli Ottomani, non furono in grado di superare le fortificazioni murarie di Acri, il cui governatore poteva contare sul sostegno britannico di Smith e Ph\u00e9lippeaux. L'esercito francese cos\u00ec fu indebolito dalle inevitabili epidemie (tifo e colera, che in quei climi e in quei tempi regolarmente si producevano) e dalla mancanza di rifornimenti, causati dal blocco navale imposto da Horatio Nelson dopo la sua vittoria navale di Abukir.\nSebbene Napoleone e al-Jazz\u0101r Pasci\u00e0 ricevessero qualche rifornimento da Bash\u012br, esponente principale della famiglia emirale del Monte Libano, gli Shih\u0101b, rimasto per\u00f2 formalmente neutrale, la situazione non consent\u00ec a Napoleone di protrarre oltre il suo assedio, tanto che dovette infine ritirarsi, vanificando dal punto di vista strategico la sua intera Campagna di conquista dell'Egitto e del Vicino Oriente islamico.\nUn risultato di storica portata per\u00f2 fu comunque prodotto dalla presenza napoleonica in quelle terre, ricordato dallo storico egiziano, perch\u00e9 di l\u00ec a pochi anni l'albanese ottomano Mehmet Ali, inviato in Egitto per recuperarlo alla Sublime Porta, avvi\u00f2 un profondo processo di ammodernamento, specie delle regioni egiziane.\nJazz\u0101r in arabo significa \"macellaio\" e si vuole che questo soprannome gli fosse stato attribuito a causa della durezza del suo governo ma il \"laqab\" divenne un cognome per i suoi discendenti, tuttora presenti in Siria."}
{"id": "2155564", "revid": "111268990", "url": "https://it.wikipedia.org/wiki?curid=2155564", "title": "Sacrario militare di San Candido", "text": "Il sacrario militare di San Candido (in tedesco Milit\u00e4rfriedhof Innichen) \u00e8 un sacrario militare che si trova nella vallata prativa di San Candido, tra la Drava e la statale per il valico di frontiera di Prato alla Drava. \nIl sacrario \u00e8 stato costruito nel 1939 ed \u00e8 opera dell'architetto Giovanni Greppi e dello scultore Giannino Castiglioni.\nStruttura.\nIl sacrario si presenta come un fortilizio romano circolare a due piani; le due torri coassiali in porfido accolgono all'interno i loculi dei caduti e al centro del primo ripiano si trova una cappella.\nCaduti.\nIn questo sacrario si trovano 218 caduti italiani, quattordici dei quali sono ignoti, e dieci caduti austro-ungarici, provenienti dai cimiteri militari di Bressanone e San Zeno di Montagna."}
{"id": "2155568", "revid": "339392", "url": "https://it.wikipedia.org/wiki?curid=2155568", "title": "Le avventure della Dolce Katy", "text": ""}
{"id": "2155572", "revid": "129276", "url": "https://it.wikipedia.org/wiki?curid=2155572", "title": "Mercato di sostituzione", "text": "Il mercato di sostituzione \u00e8 una categoria di mercato caratterizzata da politiche di marketing volte a incentivare e invogliare i consumatori all'acquisto di beni sempre pi\u00f9 evoluti e aggiornati.\nVa imponendosi maggiormente in un contesto di produzione globalizzata e in cui si \u00e8 prossimi al raggiungimento della saturazione. Si distingue per il fatto che il consumatore piuttosto che essere invitato a effettuare un primo acquisto di un dato prodotto \u00e8 invece invogliato a sostituire un precedente prodotto con uno pi\u00f9 moderno e che promette migliori caratteristiche o prestazioni. Si pensi, a titolo di esempio, al mercato dell'elettronica di consumo e alla continua modificazione a cui sono soggetti i relativi beni in relazione allo sviluppo tecnologico."}
{"id": "2155577", "revid": "682087", "url": "https://it.wikipedia.org/wiki?curid=2155577", "title": "Carattere quantitativo (statistica)", "text": ""}
{"id": "2155580", "revid": "1632387", "url": "https://it.wikipedia.org/wiki?curid=2155580", "title": "Juan De Marchi", "text": "Emigrato da Torino in Cile, svolgeva il mestiere di calzolaio a Valpara\u00edso e fu legato da una profonda amicizia con Salvador Allende, sulla cui formazione politica ebbe una importante influenza.\nBiografia.\nDell'amicizia con Allende \u00e8 lo stesso uomo politico a fornire testimonianza: \nAncora Allende dichiar\u00f2 al giornalista R\u00e9gis Debray che De Marchi ebbe una forte influenza sulla sua formazione di adolescente.\nDe Marchi emigr\u00f2 in Argentina a ventisei anni, nel 1893. Fin dall'inizio ader\u00ec attivamente al movimento anarchico che faceva riferimento al gruppo di Umanit\u00e0 Nova guidato da Pietro Gori ed Errico Malatesta, molto attivi in America Latina. Trasferitosi in Cile, si impegn\u00f2 sempre nella difesa dei lavoratori e delle persone pi\u00f9 umili.\nDe Marchi \u00e8 citato nel film-documento di Patricio Guzm\u00e1n intitolato \"Salvador Allende\"."}
{"id": "2155581", "revid": "287204", "url": "https://it.wikipedia.org/wiki?curid=2155581", "title": "Kaspar Maria von Sternberg", "text": "Biografia.\nKaspar Maria von Sternberg nacque nel castello di B\u0159ezina, situato nei pressi di Praga, discendente da una delle pi\u00f9 antiche famiglie boeme. Durante i suoi primi anni d'infanzia, Sternberg ricevette un'educazione mista, sia in casa da un precettore che in una scuola pubblica, rivelando un'attitudine per le lingue straniere e le scienze naturali. A undici anni d'et\u00e0, decise di seguire la carriera ecclesiastica nel seminario di Friburgo e poi di Ratisbona.\nStudi\u00f2 filosofia all'universit\u00e0 Carolina di Praga dal 1777 al 1779 e teologia a Roma nel 1779 presso il Collegium Germanicum. Nel 1782, con la chiusura per motivi politici del collegio, continu\u00f2 i suoi studi a Pavia e successivamente a Napoli.\nNel 1783 incominci\u00f2 la sua carriere ecclesiastica a Ratisbona divenendo sotto diacono nel 1785. Fu a Ratisbona che si affili\u00f2 ad una loggia massonica di nome \"Die Wachsenden zu den Drei Schl\u00fcsseln\" integrandosi nei circoli intellettuali e aristocratici della zona. La sua carriera non progred\u00ec mai, difatti la convulsione politica e sociale conseguente alla rivoluzione francese, disilluse Sternberg dalle prospettive che la vita religiosa gli poteva offrire. Contemporaneamente crebbe il suo interesse per le scienze naturali tanto che, nel 1795, divenne uno dei primi membri dell'Associazione di Botanica di Ratisbona, con la mediazione dell'amico il conte de Bray.\nNel 1805 si rec\u00f2 a Parigi in occasione dell'incoronazione di Napoleone ed ebbe modo di conoscere i migliori scienziati francesi dell'epoca come il matematico Pierre Simon Laplace, lo zoologo Georges Cuvier e il naturalista berlinese Alexander von Humboldt.\nNel 1808 con la morte del fratello Joachim cadde in una profonda crisi spirituale e prefer\u00ec lasciare l'abito talare e dedicarsi al servizio delle scienze. Il suo primo obiettivo di studio fu la flora locale delle Alpi, del Tirolo e della Carinzia, pubblicando i risultati delle ricerche riguardanti la famiglia delle Saxifragaceae e delle specie di Ranunculus.\nIl suo interesse principale fu, la paleobotanica, e fu il primo ricercatore a stabilire l'associazione delle piante fossili a determinati ambienti sedimentosi, a dimostrare la somiglianza ecologica e botanica esistente fra alcune piante fossili e le piante attuali del medesimo ambiente. Il suo lavoro, contribu\u00ec molto a cambiare l'idea e la conoscenza che si teneva nel XVIII secolo riguardante la vita nel periodo antidiluviano.\nIn cooperazione con Lorenz Oken, finanzi\u00f2 il \"Versammlungen deutscher Naturforscher und \u00c4rzte\" e nel 1818 fond\u00f2 con il cugino Franz Sternberg-Manderscheid il \"Vaterl\u00e4ndisches Museum des K\u00f6nigreichs B\u00f6hmen\", il Museo Nazionale, in Praga. Nel 1820 frequent\u00f2 Johann Wolfgang von Goethe.\nFu il primo botanico a riconoscere in Italia l'interesse floristico della zona del monte Tombea e Caplone. Egli comp\u00ec in questa zona un viaggio tra il 6 maggio e il 20 luglio 1804, passando l'8 giugno in Val di Ledro e in Val d'Ampola ove raccolse sotto le rupi due piante prima sconosciute. Una era la Saxifraga aracnoidea, da lui descritta nell'opera pubblicata nel 1810, Revisio Saxifragarum iconibus illustrata. L'altra divenne poi nota come Aquilegia thalictrifolia.\nSternberg fu membro di numerose accademie e associazioni scientifiche. Nel 1832 l'imperatore Francesco II lo decor\u00f2 con la croce di commendatore dell'impero austriaco dell'ordine di Leopoldo. Mor\u00ec nel castello di B\u0159ezina nel 1838."}
{"id": "2155583", "revid": "1149807", "url": "https://it.wikipedia.org/wiki?curid=2155583", "title": "Chazz Princeton", "text": ""}
{"id": "2155593", "revid": "729019", "url": "https://it.wikipedia.org/wiki?curid=2155593", "title": "Operazione Inverno caldo", "text": "L'operazione \"Inverno caldo\" (in ebraico: \u05de\u05d1\u05e6\u05e2 \u05d7\u05d5\u05e8\u05e3 \u05d7\u05dd, Mivtza Horef Ham) \u00e8 stata una campagna militare nella Striscia di Gaza delle Forze di difesa israeliane, lanciata il 29 febbraio 2008 in risposta a razzi Qassam sparati dalla Striscia da Hamas. Almeno 112 palestinesi e tre israeliani sono stati uccisi e pi\u00f9 di 150 palestinesi e sette israeliani sono stati feriti.\nVi \u00e8 stato diffuso allarme internazionale, con gli Stati Uniti che hanno esortato Israele a esercitare cautela per evitare la perdita di vite innocenti, e l'Unione europea e le Nazioni Unite che hanno criticato Israele per \"uso sproporzionato della forza\". L'Unione europea chiese l'immediata cessazione degli attacchi di razzi su Israele da parte di Hamas, esortando Israele a fermare le attivit\u00e0 che mettono in pericolo i civili e che sono in violazione del diritto internazionale.\nOperazione.\nL'offensiva terrestre e aerea delle forze armate israeliane a Gaza, cominciata il 29 febbraio, uccise oltre 100 palestinesi in meno di una settimana, mentre i 150 razzi sparati dai palestinesi in Israele nel corso dello stesso periodo uccisero tre israeliani, fra cui due soldati e un civile.\nGli Stati Uniti d'America invocarono un cessate il fuoco fra Israele e i palestinesi.\nIl presidente palestinese, Mahm\u016bd Abb\u0101s, accus\u00f2 Israele di \u00abterrorismo internazionale\u00bb, affermando che il suo attacco a Gaza era \u00abpi\u00f9 che un olocausto\u00bb.\nIn seguito il 3 marzo sospese ogni rapporto con Israele perch\u00e9 il governo israeliano luned\u00ec aveva mandato ulteriori cacciabombardieri per colpire altri obiettivi e intendeva continuare la sua offensiva.\nReazioni internazionali.\nL'Unione europea condann\u00f2 quello che defin\u00ec un \u00abuso sproporzionato della forza\u00bb da parte di Israele a Gaza, dopo che 54 palestinesi erano rimasti uccisi nel giorno col pi\u00f9 alto numero di morti dall'inizio delle violenze nel 2000.\nAnche il segretario generale delle Nazioni Unite Ban Ki-moon condann\u00f2 quella che defin\u00ec una risposta \u00abeccessiva e sproporzionata\u00bb di Israele, denunciando la continuazione degli attacchi mediante razzi su Sderot e Ascalona.\nNel mondo musulmano, ci furono diverse manifestazioni per protestare contro gli attacchi israeliani.\nLa Guida Suprema dell'Iran Ayatollah Ali Khamenei chiam\u00f2 i musulmani e i loro capi a colpire Israele \u00abnella faccia colla rabbia delle loro nazioni\u00bb.\nIn Libano, centinaia di sostenitori di Hezbollah si radunarono al confine con Israele urlando \u00abmorte a Israele\u00bb e sventolando bandiere libanesi e palestinesi. In Egitto, migliaia di studenti protestarono nelle universit\u00e0 di tutto il paese chiamando i capi di stato arabi a fermare l'aggressione di Israele e a sostenere i palestinesi.\nCirca 10.000 persone, principalmente afferenti ai Fratelli Musulmani e a piccoli gruppi di opposizione, scesero in piazza in una delle manifestazioni anti-Israele pi\u00f9 grandi degli ultimi anni.\nL'Arabia Saudita paragon\u00f2 l'offensiva israeliana ai crimini di guerra nazisti e invoc\u00f2 un intervento della comunit\u00e0 internazionale per fermare quello che defin\u00ec un \u00abassassinio di massa\u00bb di palestinesi.\nIl primo ministro turco Recep Tayyip Erdo\u011fan disse che gli attacchi israeliani non avevano giustificazioni umanitarie e aggiunse che Israele stava rifiutando una soluzione diplomatica al conflitto."}
{"id": "2155597", "revid": "1318658", "url": "https://it.wikipedia.org/wiki?curid=2155597", "title": "Volontaires (metropolitana di Parigi)", "text": "Volontaires \u00e8 una stazione della metropolitana di Parigi sulla linea 12, sita nel XV \"arrondissement\".\nLa stazione.\nLa stazione, situata all'angolo della rue de Vaugirard con la rue des Volontaires \u00e8 stata aperta nel 1910. Essa \u00e8 provvista di un solo ingresso sito in rue de Vaugirard e di una sola uscita posta in rue des Volontaires.\nOrigine del nome.\nNel 1822, gli abitanti dei sobborghi di Parigi aprirono un vicolo cieco sbucando in rue de Vaugirard, da cui la via assunse il nome di ruelle Volontaire. La \"s\" venne aggiunta in seguito per rendero omaggio ai soldati dell'anno II della Rivoluzione francese."}
{"id": "2155598", "revid": "484362", "url": "https://it.wikipedia.org/wiki?curid=2155598", "title": "Comunardi", "text": ""}
{"id": "2155599", "revid": "56588", "url": "https://it.wikipedia.org/wiki?curid=2155599", "title": "Sede titolare di Grumento Nova", "text": ""}
{"id": "2155601", "revid": "729019", "url": "https://it.wikipedia.org/wiki?curid=2155601", "title": "Weston (Hertfordshire)", "text": "Weston \u00e8 un paese della contea dell'Hertfordshire, in Inghilterra."}
{"id": "2155607", "revid": "729019", "url": "https://it.wikipedia.org/wiki?curid=2155607", "title": "Tring", "text": "Tring \u00e8 un paese di 11.835 abitanti della contea dell'Hertfordshire, in Inghilterra."}
{"id": "2155610", "revid": "729019", "url": "https://it.wikipedia.org/wiki?curid=2155610", "title": "Royston (Hertfordshire)", "text": "Royston \u00e8 un paese di 14.570 abitanti della contea dell'Hertfordshire, in Inghilterra."}
{"id": "2155615", "revid": "729019", "url": "https://it.wikipedia.org/wiki?curid=2155615", "title": "Preston (Hertfordshire)", "text": "Preston \u00e8 un paese della contea dell'Hertfordshire, in Inghilterra."}
{"id": "2155617", "revid": "729019", "url": "https://it.wikipedia.org/wiki?curid=2155617", "title": "Mercedes-Benz M194", "text": "Il Mercedes-Benz M194 (o Daimler-Benz M194) \u00e8 stato un motore in linea a sei cilindri a ciclo Otto e a quattro tempi, prodotto nel 1952 dalla Casa tedesca Daimler-Benz per il suo marchio automobilistico Mercedes-Benz.\nProfilo e caratteristiche.\nSi tratta di un motore destinato alle competizioni, pensato per equipaggiare la Mercedes-Benz 300SL W194.&lt;br&gt;\nTale motore deriva strettamente dal pi\u00f9 tranquillo motore M186 da 3 litri di cilindrata, capostipite di tutta una famiglia di motori da 3 litri che avrebbero equipaggiato diversi modelli Mercedes-Benz per tutti gli anni cinquanta e per buona parte degli anni sessanta.&lt;br&gt;\nPartendo dalla unit\u00e0 motrice che equipaggiava la Mercedes-Benz 300 \"Adenauer\", i tecnici della Casa montarono tre carburatori invertiti Solex in luogo degli originari due, lavorarono in maniera approfondita la testata ed aumentarono il rapporto di compressione da 6.4 ad 8:1.&lt;br&gt;\nPer il resto, le caratteristiche del motore \"M194\" ricalcavano quelle del motore di origine. In generale, tali caratteristiche sono:\nLe prestaazioni di tale motore, unite al peso ridotto della vettura per cui era destinato, ossia appunto la \"300 SL W194\", permisero alla vettura stessa di affermarsi in competizioni massacranti come la 24 Ore di Le Mans del 1952 (con l'equipaggio Lang-Reiss) e la Carrera Panamericana dello stesso anno (con l'equipaggio Kling-Klenk).&lt;br&gt;\nDal motore \"M194\" verr\u00e0 derivato il raffinato motore M198, primo motore ad iniezione diretta montato su una vettura di serie, e precisamente la Mercedes-Benz 300 SL \"Ali di gabbiano\" (ma anche sulla successiva \"Roadster\")."}
{"id": "2155619", "revid": "682087", "url": "https://it.wikipedia.org/wiki?curid=2155619", "title": "Carattere quantitativo", "text": ""}
{"id": "2155621", "revid": "729019", "url": "https://it.wikipedia.org/wiki?curid=2155621", "title": "Potters Bar", "text": "Potters Bar \u00e8 una cittadina di 21.618 abitanti della contea dell'Hertfordshire, in Inghilterra. Fino al 1965, la cittadina apparteneva alla contea del Middlesex."}
{"id": "2155622", "revid": "709565", "url": "https://it.wikipedia.org/wiki?curid=2155622", "title": "Abbots Langley", "text": "Abbots Langley \u00e8 una parrocchia civile della contea dell'Hertfordshire, in Inghilterra.\nStoria.\nLe prime tracce di insediamenti umani nella zona sono stati registrati dall'archeologo sir John Evans (1823-1908). Il villaggio si trova su uno strato di argilla coperto da uno strato di ghiaia. Al tempo del \"Domesday Book\", nel 1086, il paese era abitato da 19 famiglie.\nL'area venne suddivisa in quattro tenute (Abbots Langley, Langleybury, Chambersbury, e Hyde).\nNel 1539, Enrico VIII, sequestr\u00f2 Abbots Langley e lo vendette al suo ingegnere militare, sir Richard Lee.\nLa residenza di Abbots Langley fu lasciata in eredit\u00e0 da Francis Combe al Sidney Sussex College di Cambridge e al Trinity College di Oxford.\nLe residenze di Langleybury e Chambersbury passarono alle famiglie Ibgrave e Child, e nel 1711 passarono a sir Robert Raymond, allora procuratore generale per l'Inghilterra e il Galles e Lord Chief Justice. Alla morte di suo figlio senza eredi, nel 1756, i possedimenti passarono alla famiglia Filmer.\nLa residenza di Hyde pass\u00f2 a Edward Strong nel 1714, che la lasci\u00f2 in condivisione ai propri figli e ai loro discendenti (tra cui l'ammiraglio sir George Nares). Fu quindi in possesso della \"Nares FM &amp; Co\", che ha vendette l'immobile alla British Land nel 1858.\nA sud del villaggio si trovano i Leavesden Film Studios, dove sono state girante scene di diversi film (tra i quali \"GoldenEye\", \"Il mistero di Sleepy Hollow\" e \"Harry Potter\") e dove \u00e8 stata realizzata l'attrazione turistica \"Warner Bros. Studio Tour London - The Making of Harry Potter\"."}
{"id": "2155626", "revid": "775372", "url": "https://it.wikipedia.org/wiki?curid=2155626", "title": "Operazione Piombo fuso", "text": "Loperazione Piombo fuso (ebraico: \u05de\u05d1\u05e6\u05e2 \u05e2\u05d5\u05e4\u05e8\u05ea \u05d9\u05e6\u05d5\u05e7\u05d4, \"Mivtza Oferet Yetzukah\") \u00e8 stata una campagna militare lanciata dall'esercito israeliano con l'intento dichiarato di \"colpire duramente l'amministrazione di Hamas al fine di generare una situazione di migliore sicurezza intorno alla Striscia di Gaza nel tempo, attraverso un rafforzamento della calma e una diminuzione dei lanci dei razzi, nella misura del possibile\". L'operazione militare si \u00e8 protratta dal 27 dicembre 2008 alle ore 00:00 GMT del 18 gennaio 2009.\nObiettivo dichiarato dell'intervento militare israeliano \u00e8 stato quello di neutralizzare Hamas che, a partire dal 2001, ha bersagliato i centri urbani nel sud di Israele con razzi Qassam provocando in otto anni 15 morti e centinaia di feriti fra la popolazione civile, costretta a un ritmo di vita scandito da sirene di allarme e corse nei rifugi (obbligatori per legge).\nDa parte israeliana l'azione militare \u00e8 descritta anche come una risposta all'intensificarsi del lancio di razzi Qassam da parte di Hamas contro obiettivi civili del Sud di Israele, non appena scaduta la \"tahdi\u02bea\" (calma) di sei mesi, ottenuta il 19 giugno 2008 dopo un lungo lavoro di mediazione da parte dell'Egitto\nHamas per parte sua afferma che la tregua \u00e8 stata rotta dalle forze israeliane il 4 novembre 2008 con l'uccisione di sei suoi militanti e con il blocco dei convogli umanitari.\nDa parte palestinese, per altro, il lancio di razzi contro il territorio israeliano \u00e8 stato motivato dalla violazioni della tregua di parte israeliana, violazioni che nel periodo della tregua hanno portato all'uccisione di 19 palestinesi, la maggior parte dei quali durante gli attacchi aerei israeliani dell'inizio di novembre.\nInoltre molti commentatori, sia dopo che prima dell'azione, hanno collegato l'Operazione alle vicine elezioni israeliane del 10 febbraio, ipotizzando che i candidati dei tre principali schieramenti (Kadima, Laburisti e Likud), temessero di poter perdere i propri consensi a causa di un comportamento percepito dalla pubblica opinione come troppo \"morbido\" nei confronti di Hamas.\nUfficialmente le forze armate israeliane mirano quindi a distruggere i supporti logistici di Hamas, a eliminare il maggior numero possibile di leader e a rallentarne (se non a prevenirne) il riarmo. La missione militare si pone inoltre l'obiettivo di distruggere la rete di tunnel sotterranei di collegamento con l'Egitto (attraverso i quali avviene anche il contrabbando di generi di consumo e di cibo, soprattutto durante i periodi di chiusura dei varchi con Israele), per impedire l'approvvigionamento di armi da parte di Hamas e delle altre fazioni paramilitari.\nHamas ha definito l'operazione \"massacro di Gaza\" (), e tale definizione \u00e8 stata ripresa da numerosi media del mondo islamico.\nHamas, pur continuando a negare il diritto all'esistenza di Israele in quanto Stato \"occupante\" del territorio palestinese, reclama la fine del blocco e chiede l'immediata cessazione delle incursioni nel suo territorio, accompagnando tale richiesta con un intensificato lancio di razzi verso gli obiettivi civili israeliani.\nCronologia essenziale.\nSituazione precedente.\nDopo l'operazione Inverno caldo, avvenuta nei primi mesi del 2008, erano stati avviati alcuni tentativi di mediazione tra le parti, conclusisi all'inizio di giugno con una \"calma\" mediata dal governo egiziano.\nHamas aveva pi\u00f9 volte dichiarato di considerare temporaneo il cessate il fuoco. Durante i primi mesi della \"tregua\" (questo \u00e8 il termine usato dai media occidentali) \u00e8 continuato uno sporadico lancio di razzi verso il territorio israeliano (circa 20 fino all'inizio di novembre, in misura molto minore rispetto alle centinaia al mese precedenti, principalmente effettuati da gruppi armati non sotto il diretto controllo di Hamas) e anche Israele ha continuato a compiere azioni militari nella Striscia, seppur di minore ampiezza rispetto alle operazioni precedenti e senza particolare copertura da parte dei media israeliani ed occidentali.\nAd agosto Ehud Olmert, Primo Ministro dimissionario di Israele, presenta al Presidente palestinese Mahm\u016bd Abb\u0101s una proposta per la creazione di uno Stato palestinese. Tra le varie condizioni questa prevede che il futuro Stato sia completamente demilitarizzato e senza alcun esercito, che come confini per la Cisgiordania esso osservi il percorso dell'attuale barriera di separazione, tuttavia collegata, tramite un passaggio in territorio israeliano, alla Striscia di Gaza. In cambio dei territori che i palestinesi perderebbero (e su cui si trovano alcuni dei discussi insediamenti israeliani) sarebbe stato ceduto il 5,5 per cento di territorio israeliano nella zona del deserto del Negev, ma quest'ultima cessione sarebbe avvenuta solo dopo che l'autorit\u00e0 palestinese avesse ripreso l'effettivo controllo della Striscia di Gaza, gestita al tempo della trattativa da Hamas. Oltre a questo, la costituzione dello Stato palestinese avrebbe dovuto corrispondere anche a una rinuncia al cosiddetto \"diritto al ritorno\" nel territorio di Israele da parte dei profughi palestinesi e dei loro discendenti. Il piano \u00e8 stato respinto \"in toto\" dal governo palestinese di Abu Mazen, che, tramite il suo portavoce, ha affermato che l'eventuale Stato avrebbe dovuto avere i confini precedenti al 1967, avere Gerusalemme Est come capitale e prevedere un esercito con cui potersi difendere, mentre alcuni leader di Hamas (che non era stato comunque previsto come interlocutore) hanno affermato che un simile piano non sarebbe mai stato accettato dalla popolazione e quindi non poteva essere preso neppure in considerazione.\nIl 5 novembre 2008 un'azione militare israeliana ha ucciso sette uomini di Hamas, che, secondo la versione dell'IDF, stavano preparando un tunnel, partendo da un edificio presente a pochi centinaia di metri dal confine. Il tunnel, secondo le fonti dell'esercito, sarebbe potuto servire per effettuare il sequestro di soldati israeliani. A seguito di queste morti, Hamas ha ripreso il lancio di razzi e di colpi di mortaio, tornando ai livelli precedenti la stipula della tregua. In risposta Israele ha reso pi\u00f9 frequenti le chiusure dei valichi e costituito un blocco navale per intercettare le navi eventualmente dirette a Gaza, tra cui quelle contenenti gli aiuti umanitari da parte di diverse ONG.\n\u00c8 da notare che l'azione di inizio novembre era stata preceduta da un intensificarsi degli scontri nei Territori Occupati palestinesi tra i coloni israeliani, l'IDF e la popolazione palestinese, con diverse decine di morti, che provocano vibranti proteste da parte dell'Autorit\u00e0 Nazionale Palestinese.\nNel mese di novembre, diverse ONG criticano Israele per la chiusura dei valichi e in questo periodo aumentando fortemente le prese di posizione critiche nei confronti del suo operato, non limitate alla situazione a Gaza. A fine novembre il Presidente dell'Assemblea Generale dell'ONU, Miguel d'Escoto Brockmann, durante un incontro nell'ambito della \"Giornata internazionale di solidariet\u00e0 con il popolo palestinese\", ha paragonato la condizione dei palestinesi all'apartheid del Sudafrica. I rappresentanti di Israele hanno protestato, accusando il reverendo D'Escoto di \"odiare Israele\". Pochi giorni dopo, il 4 dicembre 2008, il Consiglio per i diritti umani dell'ONU, per voce di Richard Falk (rappresentante delle Nazioni Unite per i diritti umani nei territori palestinesi), dopo due anni di ricerche sul territorio israeliano, ha prodotto un rapporto in cui, tra le altre cose, si chiedeva a Israele di rimuovere il blocco alla Striscia di Gaza, affermando che la Corte penale internazionale avrebbe dovuto indagare sul fatto e accusando lo Stato ebraico di aver violato i termini della tregua, causando il deteriorasi dei rapporti con Hamas. Secondo quanto riferito nel marzo 2009 da The Guardian, sempre in questo periodo, un \"rapporto confidenziale\" dell'Unione europea (datato 15 dicembre 2008, pochi giorni prima del termine della tregua), della cui copia il quotidiano britannico sarebbe venuto in possesso, avrebbe accusato Israele di mettere in atto politiche edilizie estremamente favorevoli nei confronti della popolazione ebraica e discriminatorie nei confronti di quella palestinese, atte a favorire l'annessione da parte di Israele di Gerusalemme Est e l'ulteriore espansione di insediamenti nei territori occupati.\nIl 13 dicembre il governo di Israele annuncia che \u00e8 disposto a prolungare la tregua, a patto che Hamas accetti le sue condizioni. Il giorno successivo i rappresentanti al Cairo di Hamas hanno proposto di tornare agli accordi originali: Hamas avrebbe interrotto il lancio di razzi verso Israele, ma questo avrebbe aperto i varchi di frontiera, rimosso le limitazioni ai traffici commerciali e non effettuato pi\u00f9 operazioni a Gaza.\nIl 20 dicembre Hamas ha dichiarato ufficialmente che non avrebbe esteso la tregua, accusando Israele di averla violata e portando come motivazione la non rimozione dell'assedio e il blocco degli aiuti umanitari. Le autorit\u00e0 israeliane hanno sostenuto di aver iniziato a rimuovere i blocchi, ma di averli ripristinati per via del fatto che erano nuovamente iniziati i lanci di razzi e il traffico di armi.\nAlla riunione del governo israeliano del 21 dicembre, Yuval Diskin, il comandante della Shin Bet (l'agenzia di sicurezza interna israeliana), ha confermato di essere stato a conoscenza di richieste di Hamas, affermato che, pur avendo incrementato il lancio dei razzi, Hamas era \"interessato a proseguire con la tregua, ma vuole ampliarne i termini\"... \"Vuole che venga rimosso l'assedio [di Gaza], la cessazione degli attacchi e l'estensione della tregua anche alla [Cisgiordania]\" le stesse richieste (una tregua comprendente tutti i territori palestinesi) sono state poi avanzate anche dal ministro palestinese Mustaf\u00e0 Barguti.\nIl 23 e 24 dicembre alcuni esponenti di Hamas, tra cui Mahmoud al-Zahar (uno dei cofondatori del gruppo e ministro degli esteri designato dopo la vittoria elettorale del 2006) sostengono in interviste con media occidentali e vicino-orientali la possibilit\u00e0 di rinnovare la tregua, a patto che Israele cessi gli attacchi. In occasione di queste dichiarazioni viene anche confermata una tregua di 24 ore nel lancio dei razzi, per permettere l'apertura dei valichi con l'Egitto per il transito di aiuti umanitari.\nNel frattempo vengono incrementate le azioni dell'esercito israeliano, che muove alcuni mezzi corazzati nella zona di confine della striscia di Gaza. Il 23 e il 24 dicembre le forze militari israeliane effettuano alcuni raid nella Striscia, causando la morte di alcuni miliziani di Hamas e di alcuni civili palestinesi. Queste azioni causano in risposta nei giorni seguenti un ulteriore aumento del lancio di razzi e di colpi di mortaio da parte di Hamas.\nIn occasione del Natale, la comunit\u00e0 cristiana di Gaza protesta per la mancata concessione della maggior parte dei permessi per recarsi in pellegrinaggio a Betlemme e per il mancato passaggio degli aiuti umanitari.\nA fine dicembre, contemporaneamente all'inizio dell'operazione, media vicini ai movimenti palestinesi, in risposta alle accuse rivolte ad Hamas di aver violato per prima la tregua effettuate dal governo israeliano e riprese dalla maggior parte dei media occidentali, hanno denunciato che durante la tregua gli interventi dell'IDF nella Striscia di Gaza avrebbero causato la morte di 49 persone, tra cui diversi bambini, accusando quindi Israele di essere stata la prima a violarla.\nDurante gli ultimi giorni della tregua e subito dopo il suo termine i rapporti tra il governo israeliano e il governo palestinese di Abu Mazen sono stati altalenanti. Ad inizio dicembre il ministro degli esteri Tzipi Livni, ha dichiarato che dopo l'eventuale costituzione di uno Stato palestinese, alla popolazione araba di cittadinanza israeliana (circa 1.400.000 persone) verr\u00e0 chiesto di trasferirsi in questo, suscitando le proteste dei deputati arabo-israeliani alla Knesset e del presidente palestinese, che ha definito le dichiarazioni \"un ostacolo al processo di pace\". Pochi giorni dopo, in occasione della \"Festa islamica del Sacrificio\", Israele, come forma di conciliazione tra i due governi, annuncia la liberazione di 227 detenuti palestinesi (sui circa 11.000 detenuti nelle prigioni israeliane), la maggior parte residenti in Cisgiordania, affermando (in risposta alle critiche interne al paese verso questa scelta) che nessuno di questi in passato aveva agito contro cittadini israeliani.\n27 dicembre: inizio dei bombardamenti.\nL'operazione \u00e8 scattata il 27 dicembre 2008 (11:30 ora locale, 9:30 UTC) dopo il completamento della raccolta di informazioni di \"intelligence\", proseguita per un periodo di tempo imprecisato. La prima parte dell'azione \u00e8 consistita nell'abbattimento da parte dell'aviazione di vari punti di alto profilo militare e altri obiettivi sospettati di essere legati al governo di Hamas.\nNel primo giorno di bombardamenti i morti vengono stimati, a seconda delle fonti, tra i 200 e i 300, e questo viene considerato da fonti e dai media palestinesi come il giorno con pi\u00f9 caduti nei 60 anni di conflitto aperto (\u00e8 stato rinominato da queste \"il Sabato nero del massacro\"). I feriti vengono stimati da fonti mediche palestinesi in circa 700. Tra gli obiettivi colpiti nelle prime fasi degli attacchi gli edifici della pubblica amministrazione e delle forze dell'ordine dipendenti dal governo di Hamas. Tra questi ultimi una caserma di polizia in cui stava avvenendo la cerimonia di diploma per i nuovi ufficiali, nel cui bombardamento sono morte circa 40 persone, tra cui il comandante della polizia di Gaza, Tawfiq Jaber (alla fine del conflitto saranno 230 i morti tra i membri delle forze dell'ordine dipendenti dal governo di Hamas).\nGi\u00e0 al secondo giorno dell'intervento armato sono 240 gli obiettivi colpiti dall'aviazione israeliana, tra i quali caserme, depositi di munizioni, zone di lancio di razzi e decine di tunnel. Colpita anche l'universit\u00e0 islamica di Gaza nei cui laboratori, secondo l'intelligence israeliana, avveniva la messa a punto di armi\ned alcuni moli del porto.\nIntanto dalla Striscia di Gaza continua il lancio di razzi Qassam e Grad sul sud d'Israele, che nel primo giorno causano una vittima e diversi feriti.\nPrima che Israele cominci l'azione di terra, Hamas inizia i regolamenti di conto all'interno della Striscia di Gaza. Secondo il Jerusalem Post, che cita fonti della stessa Hamas, il movimento uccide 35 palestinesi, membri del Fath, accusati di essere spie. La tensione tra i due gruppi era gi\u00e0 elevata precedentemente (), a causa degli scontri che portarono la fazione di Abu Mazen ad essere [[Battaglia di Gaza (2007)|estromessa dalla Striscia di Gaza]].\nNell'arco di tempo che va dal 31 dicembre [[2008]] al 3 gennaio [[2009]], i raid di Israele uccidono diverse figure di rilievo di Hamas, tra cui il leader [[Nizar Rayyan]], oltre a un non meglio precisato alto comandante del braccio armato di Hamas.\n3 gennaio: attacco via terra.\nSuccessivamente, all'alba della mattina del 3 gennaio 2009, Israele ha cominciato a colpire Hamas con colpi di artiglieria, provenienti da mezzi stanziati a poche centinaia di metri dal confine con Gaza, preannunciando un'azione di terra.\nGi\u00e0 il 3 gennaio a Gaza il sistema sanitario era collassato; a 250.000 abitanti mancava l'elettricit\u00e0 mentre l'acqua corrente era disponibile a intermittenza ed essendo stato colpito il principale canale fognario gli scoli hanno invaso le strade.\nAlle 20:00 circa (ora locale) del 3 gennaio, le truppe israeliane sono penetrate con carri e mezzi blindati di vario tipo all'interno della Striscia di Gaza da tre punti, dando inizio ai primi scontri a fuoco, e riuscendo ad assumere il controllo di alcune postazioni di lancio dei razzi [[Qassam]].\nL'esercito israeliano ha aperto una pagina sul sito internet di condivisione di video [[YouTube]], rendendo di pubblico dominio alcune fasi del suo intervento nella Striscia di Gaza.\nNella mattina successiva all'inizio dell'azione di terra, le forze speciali dello Stato d'Israele sono penetrate fin nella zona urbana periferica di [[Gaza]], in particolare nella frequentata area commerciale, uccidendo anche alcuni civili. I raid d'[[Israele]] hanno ucciso pi\u00f9 di 400 persone, sia civili e miliziani di [[Hamas]] sia alcuni dei propri soldati per errore, e i razzi di [[Hamas]] hanno fatto 30 feriti e inflitto alcune imprecisate perdite alla parte israeliana. Combattimenti hanno avuto luogo nelle zone di [[Beit Hanun]] e [[Beit Lahia]] e si sono verificati scontri a fuoco all'altezza di [[Jabalya|Jab\u00e0lya]], nel nord, e nel quartiere di Zeytun, a est della citt\u00e0 di Gaza. Quest'ultima \u00e8 stata complessivamente isolata dal sud del territorio, privando cos\u00ec i combattenti di Hamas di eventuali rifornimenti di armi e munizioni.\nLa citt\u00e0 di [[Gaza]] \u00e8 stata totalmente accerchiata dalle forze armate israeliane, mentre violenti scontri si sono sviluppati a Dayr al-Balah e Bureyj, nella zona centrale della Striscia. Altri combattimenti sono scoppiati nel campo profughi di [[Jabaliya]], a Nord della citt\u00e0 di [[Gaza]]. Qui \u00e8 stata segnalata l'uccisione di un capo militare di Hamas, Iman Siam.\nL'azione militare israeliana si \u00e8 estesa alla citt\u00e0 di [[Khan Yunis]], situata a sud della Striscia di Gaza, considerata roccaforte di Hamas. Nel contempo \u00e8 proseguito il lancio di razzi verso Israele che si sono spinti fino alla cittadina di [[Gedera]], a 30\u00a0km da [[Tel Aviv]].\n[[File:International reaction to the 2008\u20132009 Israel\u2013Gaza conflict.png|thumb|upright=2|Reazioni internazionali al conflitto ]]\n6 gennaio: la scuola dell'UNRWA.\nIl 6 gennaio [[2009]], un raid israeliano colpisce una scuola [[ONU]] adibita a rifugio per civili, dalla quale si riteneva fossero partiti lanci di razzi. Il numero delle vittime \u00e8 stimato essere circa 40 e i feriti circa 50, e immediata \u00e8 la reazione di [[Ban Ki Moon]], Segretario Generale dell'ONU, che chiede un'indagine sull'avvenimento. L'esercito israeliano dichiara di non essere stato a conoscenza della presenza di civili in quell'edificio, e dispone un'inchiesta: al termine della stessa, il 15 gennaio, afferma di ritenere eccessivo il numero dei deceduti conteggiati dalle fonti internazionali (43), sostenendo che 21 dei caduti sarebbero stati noti, e tra questi vi sarebbero stati diversi militanti di Hamas (due sarebbero stati identificati subito, sempre secondo fonti dell'IDF). Le indagini dell'ONU hanno invece fin dal primo momento sostenuto che non vi sarebbero stati lanci di razzi dall'edificio e che la posizione di questo era nota da tempo ad Israele, mentre sarebbero state raccolte dai media testimonianze non verificate, sia a favore sia contro la loro presenza nell'area dell'edificio della scuola.\nNei giorni seguenti l'ONU, per voce di John Ging, direttore esecutivo dell'Unrwa a Gaza, corregge quanto sostenuto fino a quel momento: \"nessuno all'interno della scuola \u00e8 stato ucciso dai proiettili israeliani\". La notizia, apparsa a firma di Patrick Martin sul quotidiano canadese The Globe, viene ripresa da molti altri giornali. I circa 40 morti infatti sarebbero avvenuti nelle strade intorno alla scuola, colpite dall'attacco, ma parte di questi sarebbero stati civili che in quel periodo erano stati ospitati nell'edificio e questo fatto avrebbe causato la falsa convinzione che questi siano stati colpiti all'interno dello stesso. Ging ha anche affermato che il filmato mostrato come prova da Israele, relativo alla presenza di alcuni miliziani nel giardino della scuola (che avrebbero motivato l'attacco nella zona), era materiale gi\u00e0 visionato dall'ONU ed era in realt\u00e0 risalente al 2007.\nLa diplomazia al lavoro.\nGli sforzi diplomatici si susseguono incessantemente, vedendo impegnati i leader dei governi europei, \"in primis\" [[Nicolas Sarkozy]], l'egiziano [[Hosni Mubarak]] e gli [[USA]], ma non ottengono grandi risultati, poich\u00e9 da un lato Hamas non accetta alcuna tregua, dall'altro il [[Ministro degli esteri]] designato israeliano [[Tzipi Livni]] sostiene la contrariet\u00e0 del suo Governo alla cessazione degli attacchi da parte del proprio esercito, fino a compimento della missione.\nNel frattempo, una parte della dirigenza di [[Fatah|Fath]], che mantiene il controllo della Cisgiordania, dichiara che il popolo palestinese non \u00e8 pronto per un'altra \"[[intifada]]\", ed alcuni ammettono di aver anche festeggiato la disarticolazione di Hamas in seguito all'attacco israeliano.\nAccogliendo le pressanti richieste della Comunit\u00e0 Internazionale, il 7 gennaio [[2009]], il governo israeliano concede una tregua di tre ore al giorno per consentire l'apertura di un corridoio umanitario.\n8 gennaio: la risoluzione ONU.\nL'8 gennaio, il [[Consiglio di sicurezza dell'ONU]] ha approvato la [[risoluzione 1860]] che chiede un immediato [[cessate il fuoco]] e il ritiro delle truppe israeliane, con 14 dei 15 Stati membri a sostegno della risoluzione e un'astensione ([[Stati Uniti]]). Sia [[Hamas]] che [[Israele]] hanno respinto la richiesta. Il Primo ministro israeliano [[Ehud Olmert]] ha definito la risoluzione \"impraticabile\" a causa del continuo lancio di razzi dalla Striscia, mentre Ayman Taha, portavoce di Hamas, ha accusato le Nazioni Unite di \"non tenere conto degli interessi del nostro popolo\". Olmert successivamente affermer\u00e0 di aver personalmente telefonato al presidente statunitense [[George W. Bush]], per chiedergli l'astensione degli Stati Uniti nella votazione all'ONU.\n18 gennaio: Conferenza a Sharm el Sheikh e avvio alla tregua.\nNella serata del 17 gennaio il gabinetto di sicurezza dello Stato di Israele ha annunciato un \"cessate il fuoco\" unilaterale nella Striscia di Gaza, precisando di aver realizzato e superato gli obiettivi prefissati dell'Operazione \"Piombo fuso\". Cesseranno dunque i bombardamenti, i colpi di artiglieria e le incursioni, ma l'esercito non abbandoner\u00e0 l'area finch\u00e9 verranno lanciati ordigni. [[Hamas]] inizialmente non riconosce questa tregua, in quanto nessuna delle sue proposte (tregua di un anno, con possibilit\u00e0 di rinnovo, qualora Israele abbandoni la Striscia entro 5-7 giorni e ponga fine al [[blocco della Striscia di Gaza]]) \u00e8 stata presa in considerazione.\nIl 18 gennaio [[2009]] si svolge la Conferenza di Pace di [[Sharm el Sheikh]], fortemente voluta dai governi occidentali e dall'egiziano [[Hosni Mubarak|Mubarak]], che porta all'accettazione della tregua da parte d'[[Israele]] e del ritiro da [[Gaza]] a patto che i confini siano sorvegliati per evitare il contrabbando d'armi, e anche all'apertura di [[Hamas]] nei confronti di una tregua di una settimana se, in questo stesso periodo di tempo, [[Israele]] completer\u00e0 il ritiro del proprio esercito.\nDopo ventidue giorni il bilancio complessivo del ministero della Sanit\u00e0 di Gaza, gestito da Hamas, ha annunciato che le vittime sono 1203 di cui 410 bambini, i feriti invece 5300. Da parte israeliana si calcolano invece 13 vittime israeliane, di cui tre civili e quasi 200 i feriti.\nL'evoluzione della tregua.\nIl bilancio, dopo la tregua, continua ad aumentare: nei primi tre giorni di tregua personale della Mezzaluna Rossa hanno estratto dalla rovine circa 100 cadaveri, molti dei quali in avanzato stato di decomposizione.\nInoltre, anche dopo la proclamazione della tregua Israele ha ucciso un ragazzo palestinese e ferito un altro a Khan Yunis, dove delle navi da guerra hanno cannoneggiato uno spazio aperto; a est di Gaza e a [[Jabalia]] elicotteri hanno lanciato bombe al fosforo bianco su un quartiere residenziale\nSecondo un rapporto della Croce Rossa Internazionale del 20 gennaio, sarebbero almeno 80.000 i palestinesi rimasti senza casa a causa del conflitto e le distruzioni sarebbero state generalizzare. La Croce Rossa nello stesso rapporto ha rimarcato che la distruzione delle precedenti settimane andava ad aggravare una situazione che gi\u00e0 precedentemente era critica da un punto di vista umanitario e che durava da 18 mesi. Tra le propriet\u00e0 distrutte anche molti uliveti e campi coltivati, oltre che diverse strade. Prime stime valutano in 4000 il numero delle abitazioni completamente distrutte (a cui va ad aggiungersi un numero imprecisato di case danneggiate), oltre a 1500 fabbriche o laboratori e 20 moschee.\nObiettivi dell'operazione militare e tipologia dell'attacco.\nBersaglio dell'offensiva israeliana sono i tunnel di collegamento con l'Egitto da cui vengono contrabbandate sia le armi, sia il cibo ed altri prodotti di prima necessit\u00e0 (questi ultimi soprattutto durante i periodi in cui i varchi di accesso a Gaza sono chiusi), nonch\u00e9 i siti da cui partono i razzi che da 8 anni colpiscono obiettivi civili in Israele. Secondo l'IDF questi ultimi sarebbero volutamente collocati da Hamas in prossimit\u00e0 di scuole, mercati, [[moschea|moschee]], e altri luoghi ad alta densit\u00e0 di popolazione civile, allo scopo di farsene scudo e questo motiverebbe l'elevato numero di edifici civili colpiti durante le operazioni militari.\nViolazioni dei diritti umani.\nSono state riportate numerose violazione dei diritti umani sia da parte dei militari di Israele, sia da parte degli uomini di Hamas\nIsraele.\nNelle fasi finali del conflitto, durante l'offensiva di terra, si sono registrati casi (in parte verificati anche dalle indagini successive dell'ONU) in cui i soldati dell'IDF hanno fatto uso di alcuni bambini come scudi umani, facendoli camminare di fronte ai loro mezzi. In altri casi alcune famiglie sarebbero state sequestrate e tenute rinchiuse nelle loro case, che venivano impiegate dai soldati israeliani come base per le operazioni e come punto di osservazione per i cecchini. Dubbi e forti critiche al comportamento di membri dell'esercito sono state successivamente poste anche da alcuni degli stessi soldati che hanno partecipato all'operazione, poche settimane dopo la fine di questa. Stando a quanto riportato dai media principalmente venivano criticate la quasi nulla considerazione per la vita dei civili palestinesi, la tendenza da parte di molti soldati ad equiparare tutta la popolazione della Striscia con i terroristi e una certa impostazione religiosa della guerra che giustificava l'operazione nell'ottica di una pi\u00f9 generale espulsione dei \"[[gentili]]\" della terra promessa.\nSulle motivazioni religiose che hanno esasperato alcuni comportamenti tenuti da militari israeliani durante le azioni, hanno avuto importanza le incitazioni dei rabbini militari che avrebbero incitato esplicitamente alla \"Guerra Santa\" per l'espulsione dei non ebrei dallo Stato di Israele. Questa esaltazione del tema religioso ha radici profonde, in quanto anche in altre circostanze ci sarebbero state analoghe incitazioni, in alcuni casi finite davanti alla giustizia militare israeliana.\nNel luglio del 2009 l'ONG israeliana \"Breaking the Silence\" (in parte composta da ex soldati) ha pubblicato un report, contenente le testimonianze anonime di 54 soldati, che avrebbero preso parte all'operazione, i quali denunciavano l'uso da parte delle forze armate israeliane di civili palestinesi come scudi umani, la massiccia demolizione di edifici in generale una scarsa considerazione per l'incolumit\u00e0 dei civili. Una delle testimonianze riporta che alle truppe era stato consegnato un [[pamphlet]], con il simbolo dell'esercito, che paragonava i palestinesi ai nemici storici di Israele, i [[Filistei]]. Le autorit\u00e0 israeliane hanno respinto le accuse, ritenendole non credibili, ed evidenziando come l'anonimato delle testimonianze riportate e l'assenza di una comunicazione preventiva da parte dell'ONG prima della pubblicazione abbia impedito alla difesa di effettuare eventuali verifiche sulla realt\u00e0 o meno delle dichiarazioni riportate nel report.\nHamas.\nSecondo varie fonti, tra le quali [[Amnesty International]], le forze di Hamas avrebbero compiuto sia durante che dopo l'operazione \"Piombo fuso\" torture, sequestri ed uccisioni nei confronti di sospetti collaborazionisti di Israele, nella misura di alcune decine di persone.\nSono state colpite, oltre a singole persone, anche organizzazioni della societ\u00e0 civile come One Voice, che ha visto anche devastati i suoi uffici e sequestrati computer ed archivi.\nDopo le intimidazioni e visto che il lavoro continuava a casa dei collaboratori, Hamas ha imposto di richiedere uno proprio specifico permesso a chi volesse continuare a lavorare, e One Voice nel 2008 ha terminato i propri lavori a Gaza. Inoltre, si pu\u00f2 notare che la tattica di guerriglia di Hamas, di per s\u00e9, per vari motivi, \u00e8 stata costituita da varie azioni proibite secondo il [[Diritto internazionale umanitario]]. Ad esempio il lancio di missili eseguito da aree civili e densamente popolate, come anche l'indirizzamento di tali missili verso civili e non verso obbiettivi militari. Le violazioni dei diritti umani da parte di Hamas sono state effettuate principalmente verso i cittadini palestinesi, i quali sono sottoposti alle conseguenze di un regime non democratico.\nLa relazione dell'ONU.\nNel settembre 2009 \u00e8 stata presentata la relazione della missione dell'ONU che dall'aprile 2009 ha indagato sul conflitto. Secondo quanto riferito dal presidente [[Richard J. Goldstone]] (ex giudice costituzionale del Sud Africa, ex membro del \"Board of Governors\" dell'universit\u00e0 ebraica di Gerusalemme) vi sarebbero state violazioni dei diritti umani da entrambe le parti, pur riservando le critiche maggiori all'operato delle forze armate israeliane, ritenute responsabili di aver deliberatamente colpito dei civili in pi\u00f9 occasioni.\nOltre alle critiche per le azioni di guerra vere e proprie, vengono criticate nel rapporto anche le esecuzioni sommarie e gli arresti effettuati al di fuori delle norme di legge dalle forze palestinesi nei confronti degli appartenenti a gruppi rivali sia a Gaza che nel West Bank, e le azioni di repressione delle espressioni di dissenso e di critica da parte di Israele.\nLa missione dell'ONU ha anche chiesto al Consiglio di ordinare ad Israele e Hamas (quest'ultimo in quanto autorit\u00e0 che controlla Gaza) di effettuare ulteriori e pi\u00f9 credibili indagini su queste violazioni e di riferire tra sei mesi i risultati di queste. Nel rapporto si chiede anche alle autorit\u00e0 palestinesi l'immediato rilascio di Ghilad Shalit.\nLe autorit\u00e0 di Gaza legate ad Hamas, che avevano offerto la loro collaborazione durante le investigazioni, hanno comunque criticato il rapporto, definendolo \"politico, sbilanciato e disonesto\" (\"political, unbalanced and dishonest\"), affermando che mette sullo stesso piano chi commette i crimini e chi cerca di resistervi. Israele, che aveva rifiutato di collaborare con la missione dell'ONU impedendo ai suoi ricercatori l'accesso al sud del paese e a Gaza (personale poi transitato per l'Egitto), ha criticato i risultati, affermando che sono \"chiaramente di parte\" (\"clearly one-sided\"), e ha contestato il numero delle vittime, almeno 1400 secondo il rapporto dell'ONU, ritenute dalle autorit\u00e0 israeliane solo 1166.\nOltre a Goldstone la missione comprendeva membri provenienti dall'[[Irlanda]], dalla [[Gran Bretagna]] e dal [[Pakistan]]. Diversi commentatori pro-israeliani hanno pesantemente criticato il rapporto e direttamente Richard Goldstone, che \u00e8 stato definito dal suo collega [[Alan Dershowitz]] come un \"traditore degli ebrei\".\nNell'ottobre 2009 il Consiglio per i Diritti Umani delle Nazioni Unite ha votato a maggioranza il [[rapporto Goldstone]], con 25 stati a favore, 6 contrari e 11 astenuti. Il ministro dell'interno israeliano [[Eli Yishai]] ha definito la votazione \"una decisione anti-israeliana presa da un organismo anti-israeliano\" affermando anche che \"L'esercito israeliano ha usato i guanti di velluto sui civili di Gaza\". I media hanno riportato notizie di azioni diplomatiche da parte di Stati Uniti e Italia (contrari alle tesi del rapporto) per influenzare e spostare voti dei paesi che si erano inizialmente dichiarati favorevoli, verso un voto contrario o l'astensione.\nNegli ultimi giorni di gennaio 2010 Israele, per voce del ministro dell'informazione [[Yuli Edelstein]], ha fatto sapere che non collaborer\u00e0 a creare una commissione indipendente per indagare su eventuali crimini di guerra commessi durante l'operazione, ma fornir\u00e0 all'ONU un proprio rapporto sulle indagini interne svolte dal personale delle sue forze armate. Il rapporto, di 46 pagine, \u00e8 stato poi consegnato alcuni giorni dopo.\nAnche Hamas ha consegnato all'ONU un suo rapporto sugli avvenimenti. In questo l'uccisione di tre civili da parte di un razzo, citata nel rapporto, viene definita un \"errore\", e viene affermato che l'obiettivo erano alcuni \"impianti militari ubicati nelle citt\u00e0 sioniste\". L'affermazione ha ricevuto pesanti critiche da parte israeliana.\nNel luglio 2010 Israele ha prodotto una nuova relazione in risposta al rapporto di Goldstone. In questa relazione le autorit\u00e0 israeliane affermavano di aver aperto 150 indagini relativamente ad azioni di cui erano accusate le forze dell'IDF, di aver effettuato 47 indagini penali e di aver iniziato quattro processi nei confronti di altrettanti soldati per alcuni fatti indipendenti fra di loro.\nIl 21 settembre 2010 una commissione di esperti indipendente, creata su mandato del consiglio per i diritti umani delle Nazioni Unite e presieduta dal giurista tedesco [[Christian Tomushat]], ha valutato come inadeguate le indagini di Israele e di Hamas. Secondo quanto riportato, le inchieste sarebbe rimaste per larga parte incomplete e ben lontane dagli standard internazionali richiesti: Israele avrebbe impostato le indagini in modo parziale, negando la sua collaborazione all'operato investigativo dell'ONU, e avrebbe concentrato le punizioni, quando presenti, solo nei confronti degli ufficiali di basso rango; Hamas non avrebbe effettuato nessuno sforzo per rispondere alle accuse che gli erano rivolte dal rapporto Goldstone, non riuscendo peraltro a dimostrare l'asserita liberazione dei prigionieri politici e la persecuzione di chi si era reso responsabile di crimini.\nGuerra psicologica.\nI bombardamenti israeliani sono preceduti da lancio di volantini o da chiamate in arabo sulla linea telefonica, ufficialmente per garantire alla popolazione civile un margine di tempo per mettersi in salvo. Secondo alcune fonti in risposta i palestinesi spesso affollerebbero i tetti degli edifici bersagliati, nella speranza di non farli bombardare. L'ONU ha rilevato che in alcuni casi l'attacco avviene tuttavia solo dopo alcuni minuti dall'avviso\n Data l'alta densit\u00e0 abitativa della Striscia di Gaza il lancio di volantini rendeva spesso impossibile determinare quale fosse il bersaglio. Sia \"[[Amnesty International]]\" sia le Nazioni Unite hanno sostenuto che nelle aree densamente popolate della Striscia di Gaza di fatto non esistono \"aree sicure\" in cui i civili possano rifugiarsi dopo aver ricevuto l'avvertimento.\nDiverse ONG e gruppi per i diritti umani, tra cui il [[Palestinian Centre for Human Rights]], hanno definito questi avvisi preventivi in cui viene annunciata la distruzione delle abitazioni (ed ovviamente di tutti i beni contenuti), uniti all'impossibilit\u00e0 di trovare rifugio efficace e all'incertezza dei tempi dell'attacco, una forma indiretta di [[guerra psicologica]]. \u00c8 stato anche riportato l'uso di messaggi sui telefoni e interferenze delle stazioni radio da parte di Hamas, per annunciare il lancio di razzi.\nUtilizzo di fosforo bianco.\n[[File:White phosphorus-Gaza-2009.jpg|thumb|L'ONU ed organizzazioni umanitarie come [[Human Rights Watch]] sostengono che munizioni come queste, usate da [[Israele]], siano a base di fosforo bianco.]]\nIsraele.\nLe [[Nazioni Unite]], [[Human Rights Watch]], l'organizzazione israeliana per i diritti umani [[B'Tselem]], il ministero della salute di Gaza, la [[Croce Rossa Internazionale]], [[John Ging]] dell'[[UNRWA]], e [[Amnesty International]] hanno affermato che l'esercito israeliano ha fatto uso di [[fosforo bianco]] durante il conflitto. Israele ha prima negato le accuse, ma successivamente ha ammesso di averne impiegato, affermando per\u00f2 che l'uso delle armi impiegate dall'IDF nel conflitto era \"compatibile con la legge internazionale\", che le permettono a scopo d'illuminazione o cortina fumogena, ma le vietano nell'uso contro i civili. Ricerche condotte da Amnesty International a Gaza hanno portato all'identificazione dei numeri seriali su resti di bombe al fosforo, che ne dimostrano la produzione [[Stati Uniti d'America|statunitense]].\nL'organizzazione non governativa israeliana [[NGO Monitor]] (ritenuta da diverse fonti filo-israeliana) ha criticato le accuse, sostenendo che queste erano basate solo su \"testimonianze oculari\" non verificabili. [[Amnesty International]] ha risposto alle critiche del NGO sostenendo che le loro affermazioni erano sostenute dal parere di esperti in armi, mentre l'ONU ha affermato che le sue accuse si basavano direttamente sul ritrovamento di ordigni inesplosi, tra cui quelli utilizzati contro un deposito alimentare delle stesse Nazioni Unite, incendiato proprio dal bombardamento con il fosforo (operazione che ha causato la distruzione di 1000 tonnellate di cibo ed ha attirato le critiche di molte nazioni).\nIsraele ha ammesso di aver utilizzato \"tendine fumogene\" al fosforo bianco, a \"scopo di illuminazione\", durante l\"'Operazione Piombo fuso\". Se non usato direttamente contro civili, il [[fosforo bianco]] non \u00e8 una componente vietata nelle armi.\nIl 2 febbraio 2009 una squadra speciale dell'ONU, la \"Mines Action Team\", che ha il compito di bonificare la Striscia di Gaza dal materiale inesploso, nell'ambito delle sue operazioni aveva avuto accesso ad un deposito in cui erano state accumulate dalle forze di sicurezza della Striscia (principalmente dipendenti da Hamas) diverse bombe inesplose e numerose munizioni: tra queste 3 bombe da 2000 [[Libbra|libbre]] (circa 900\u00a0kg), 8 da 500 libre (circa 225\u00a0kg) e una grande quantit\u00e0 di munizioni da 155\u00a0mm impiegate per i proiettili incendiari al fosforo bianco.\nSecondo quanto riportato dai media sabato 14 febbraio gli esperti dell'ONU, tornando al deposito (custodito della polizia di Hamas), l'avrebbero trovato quasi completamente vuoto. L'esercito israeliano ha accusato Hamas di esserse responsabile della sparizione, mentre gli esperti dell'ONU si sono detti preoccupati in quanto il materiale \u00e8 estremamente pericoloso e potrebbe facilmente essere innescato anche per errore, augurandosi che venga restituito il prima possibile. Il \"Mines Action Team\", pur essendo presente a Gaza, al momento della sparizione, da circa tre settimane non aveva ancora iniziato le operazioni per rendere inattivo l'esplosivo, in quanto attesa dei permessi da parte del governo israeliano per il passaggio dell'equipaggiamento necessario e per la definizione del luogo dove depositare in sicurezza il materiale.\nNel documento prodotto in risposta al rapporto Goldstone dell'ONU, il governo israeliano ha affermato di aver effettuato una reprimenda nei confronti di due alti ufficiali dell'IDF per aver \"abusato della loro autorit\u00e0 in un modo che ha messo a rischio la vita di altri\" (\"exceeding their authority in a manner that jeopardized the lives of others\"). I due ufficiali erano responsabili dell'aver ordinato un lancio di centinaia proiettili al fosforo bianco (con lo scopo ufficiale di creare una cortina fumegena che agevolasse la ritirata delle truppe) che aveva causato, il 15 gennaio 2009, un incendio in alcuni depositi dell'agenzia delle azioni Unite per i profughi palestinesi, distruggendo diverse tonnellate di cibo destinato alla popolazione ed altri materiali e ferendo un dipendente dell'ONU ed alcuni civili palestinesi. Nelle strutture dell'ONU colpite dall'attacco avevano trovato rifugio alcune centinaia di civili.. Dopo che la notizia \u00e8 stata diffusa dai media, il governo israeliano ha per\u00f2 smentito di aver preso provvedimenti disciplinari nei confronti di suoi ufficiali. Alcuni media, come la [[BBC]], nel riportare la notizia, hanno evidenziato come questa sia una delle prime ammissioni, seppur non esplicita, dell'abuso dei proiettili a fosforo bianco da parte di Israele.\nHamas.\nIl 14 gennaio la polizia israeliana ha accusato Hamas di aver lanciato una bomba al fosforo sul territorio israeliano, nei pressi di un campo al confine con [[Sderot]].\nUtilizzo di esplosivi densi a metallo inerte.\nI giornalisti di [[RaiNews24]] e alcuni medici al seguito del dottor [[Mads Gilbert]], ritengono che l'IDF abbia utilizzato una nuova arma sperimentale, nota come [[Esplosivi densi a metallo inerte|DIME]]. Si tratta di proiettili formati da una struttura esterna in fibra di carbonio, riempita con polvere di [[tungsteno]] al posto dei tradizionali shrapnel metallici. Le particelle di [[tungsteno]] permettono di sviluppare un'esplosione ad alta temperatura in un raggio di azione molto ridotto, allo scopo di produrre il danno in uno spazio minore. Fonti israeliane hanno negato l'utilizzo di tale arma, nonostante si dica che sia sempre in corso lo sviluppo di armi volte a produrre esplosioni pi\u00f9 concentrate e di conseguenza comportanti minori danni collaterali.\nManifestazioni e proteste.\n[[File:Melbourne Gaza protest Zionist Criminals, End the Palestine Holocaust.jpg|left|thumb|upright=0.7|Proteste contro l'operazione Israeliana a [[Melbourne]], in [[Australia]].]]Molte proteste contro Israele sono avvenute in tutto il mondo. Manifestanti contro l'azione militare a Londra, Parigi, Oslo, e in altre citt\u00e0 si sono scontrati con la polizia. In Cisgiordania, ogni giorno si sono tenute manifestazioni contro gli attacchi israeliani. Alcune manifestazioni sono state molto \"violente\", con scontri tra persone che lanciavano pietre e forze di sicurezza israeliane. Almeno due palestinesi sono stati uccisi dalle forze israeliane in Cisgiordania durante le proteste contro l'offensiva su Gaza: Il 4 gennaio, un uomo tra la folla a Qalqilya, \u00e8 rimasto ucciso dalle forze di sicurezza israeliane, mentre il 16 gennaio, un adolescente \u00e8 morto dopo essere stato colpito alla testa durante una manifestazione a Hebron. Il Centro Palestinese per i Diritti Umani (PCHR) ha riferito che tra il 15 gennaio e il 21 gennaio, 36 persone, tra cui 16 bambini, sono stati feriti dalle forze israeliane nel West Bank in varie proteste contro l'offensiva. Ci sono stati attacchi isolati contro obiettivi ebraici e israeliani nel mondo. Pi\u00f9 di 300 siti web israeliani, nei primi giorni del conflitto, sono stati attaccati da Hacker che hanno lasciato messaggi anti-israele e anti-USA. In Egitto, le proteste hanno obbligato il governo a riaprire il valico di Rafah per permettere la consegna di cibo e medicinali nella striscia di Gaza.\n[[File:Pro-Israel-Demo in Berlin 3.JPG|thumb|upright=0.7|Manifestazione a favore di Israele a [[Berlino]], in [[Germania]] (11.01.2009).]]In Israele ci sono state manifestazioni sia a favore che contro gli attacchi. Quasi in 10.000 a New York City l'11 gennaio hanno sostenuto Israele. Negli Stati Uniti, un sondaggio della CNN ha mostrato che il 63 % pensa che l'operazione militare israeliana sia giustificata, inoltre il 75% dei repubblicani e il 52% dei democratici erano a favore dell'azione militare.\nLa pi\u00f9 grande protesta, fino a un milione di persone, si \u00e8 tenuta a Damasco il 7 gennaio con un evento organizzato dal governo. Il 10 dicembre, una nuova ondata di proteste ha avuto luogo in Europa. A Londra, 50.000 persone hanno marciato verso l'ambasciata israeliana, \u00e8 stata la pi\u00f9 grande manifestazione pro-palestinese nel Regno Unito. A Parigi, 30.000 persone hanno marciato con manifesti che dicevano: \"Siamo tutti bambini di Gaza\". Ulteriori proteste si sono svolte in tutta Europa. Il movimento pacifista israeliano Gush Shalom ha condannato la guerra, e ha organizzato una manifestazione di massa a Tel Aviv.\nUso dei media.\nLa posizione di Israele.\nUna delle caratteristiche dell'operazione militare, rispetto a quelle avvenute in passato, \u00e8 stata l'assenza di media indipendenti e stranieri nella zona del conflitto, Israele ha infatti vietato l'accesso a Gaza ai giornalisti fino ad alcuni giorni dopo il termine delle ostilit\u00e0. Questa situazione ha portato ad avere come uniche informazioni dirette sugli eventi quelle fornite dall'IDF da una parte e da Hamas e media filo-palestinesi dell'altra, entrambe quindi fonti dichiaratamente schierate. Secondo alcuni commentatori questa scelta potrebbe essere stata presa per cercare di ottenere un maggiore appoggio da parte dell'[[opinione pubblica]], appoggio che, soprattutto internazionalmente, era venuto a mancare in operazioni simili come quelle recenti in Libano, proprio a causa delle reazioni dovute alla vista della devastazione portata dai bombardamento. D'altro canto questo blocco ha fatto s\u00ec che le uniche immagini che siano uscite dalla Striscia di Gaza durante il conflitto, escluse quelle diffuse dell'IDF tramite i suoi canali ufficiali, fossero quasi esclusivamente quelle volute da Hamas, con il rischio di censure o strumentalizzazioni.\nI media hanno riportato anche casi di \"operazioni mediatiche\", sviluppate durante l'operazione, in collaborazione tra le ambasciate israeliane e le comunit\u00e0 ebraiche in occidente, con lo scopo di aumentare i consensi nei confronti di Israele nelle nazioni dove queste risiedevano.\nA fine gennaio [[Ynetnews]] (la versione online in lingua inglese del [[Yedioth Ahronoth]], il quotidiano pi\u00f9 letto di Israele) ha dato notizia che il \"Immigrant Absorption Minister of Israel\" (il ministero dell'immigrazione) avrebbe reclutato un \"esercito di bloggers\", sia tra gli ebrei immigrati di recente (il 60%), sia tra gli ebrei residenti all'estero, con lo scopo di migliorare l'immagine di Israele in internet (siti web, [[blog]], [[social network]], ecc.). Secondo quanto riportato nell'articolo le persone contattate sarebbero pi\u00f9 di 1000, di cui 350 in grado di parlare russo, 250 inglese, 150 spagnolo, 100 francese e 50 tedesco; oltre a queste sarebbero presenti persone in grado di parlare anche portoghese, svedese, olandese, italiano, rumeno, ungherese, polacco, greco, bulgaro, danese, turco-persiano, arabo e cinese. Il direttore del dipartimento di relazioni pubbliche del ministero ha affermato anche che verr\u00e0 previsto l'uso di questi anche oltre l'immediato periodo post-conflitto.\nSempre relativamente al rapporto tra media e governo israeliano, questo ha chiesto che non fossero pubblicate foto o nomi degli ufficiali impegnati nell'operazione, per evitare che eventuali corti straniere possano aprire procedimenti nei loro confronti per supposte violazioni del diritto internazionale.\nLa posizione di Hamas.\nPer quello che riguarda Hamas l'operazione Piombo Fuso \u00e8 ovviamente entrata a far parte degli argomenti della propaganda anti-israeliana. Tra le varie azioni anche la \"morte\" della [[mascotte]] del programmi per bambini \"\"Pionieri del domani\" di [[Al-Aqsa TV]] (la televisione del movimento, il cui edificio \u00e8 stato bombardato e completamente distrutto durante l'operazione militare): il pupazzo Assud, un coniglio gigante, \u00e8 stato mostrato in un letto d'ospedale mentre, morente a causa delle ferite riportate nei bombardamenti, affermava \"Sono qui perch\u00e9 stavo venendo ad Al Aqsa Tv, volevo portarvi regali, libri, riviste e oggetti che appartengono ai bambini di Gaza, ma sono finito nel mezzo d'un bombardamento [...] Cari bambini, il nemico sionista \u00e8 infido. Uccide ogni cosa. Ma io non avrei mai creduto che sarebbe arrivato a tanto: uccidere i bambini della Palestina e bombardare la loro tiv\u00f9\"\". Il pupazzo Assud non \u00e8 la prima mascotte che \u00e8 stata \"fatta morire\" da Al-Aqsa con modalit\u00e0 che potessero essere [[Israele#Diritti umani|in qualche modo assimilabili]] a quelle in cui possono morire o essere feriti i palestinesi reali: l'ape Nahul, di cui Assud era il successore, era \"morta\" dopo aver atteso per ore di attraversare un check point per essere ricoverata in ospedale, mentre il topo Farfur (simile nelle fattezze a [[Topolino]]) era stato \"ucciso\" da un rappresentante di Israele durante un interrogatorio perch\u00e9 si era rifiutato di vendere il terreno della sua famiglia. Ovviamente ogni \"morte\" veniva poi impiegata nel programma per propagandare tra il pubblico giovanile la richiesta di lottare contro Israele e contro \"la sozzura del [[sionismo|Sionista]]\", anche a costo della propria vita. Il coniglio Assud \u00e8 stato sostituito pochi giorni dopo dall'orsacchiotto Nassur, che tra i suoi primi interventi ha annunciato il suo arruolamento nelle [[Brigate Ezzedin al-Qassam]], ramo militare di Hamas (presente nella lista delle organizzazioni terroristiche delle principali nazioni occidentali).\nSul conflitto \u00e8 stato girato un documentario dal titolo [[To Shoot an Elephant]].\nConseguenze politiche.\nCome gi\u00e0 detto l'operazione militare \u00e8 avvenuta all'approssimarsi delle elezioni anticipate israeliane e per molti commentatori la sua messa in opera, o per lo meno la sua intensit\u00e0 e l'appoggio unanime delle principali forze politiche israeliane, sono strettamente legata a queste.\nIsraele.\nDal punto di vista elettorale i primi sondaggi dopo il cessate il fuoco del 18 gennaio davano in vantaggio il [[Likud]] di [[Benjamin Netanyahu]], che, oltre alle operazioni a Gaza contro Hamas, puntava nella sua campagna elettorale sul rifiuto del ritiro dagli insediamenti illegali nei territori occupati, mentre al secondo posto sarebbe stato il [[Kadima]] della ministra degli esteri [[Tzipi Livni]], che non avrebbe avuto un significativo aumenti di voti dopo l'operazione militare, terzo il [[Partito Laburista Israeliano]] di [[Ehud Barak]]. Con l\u2019approssimarsi delle elezioni, e il perdurare dell'instabile tregua, sondaggi successivi mostravano un aumento di voti per il partito nazionalista laico di destra [[Yisrael Beytenu]], retto da [[Avigdor Lieberman]] (partito che ha il suo elettorato principalmente tra gli immigrati provenienti dai paesi dell'ex [[blocco sovietico]]), voti in parte provenienti da un ulteriore spostamento a destra dell'elettorato del Likud.\nI risultati delle elezioni hanno visto vincente Kadima, con 28 seggi, 27 al Likud, 15 al Yisrael Beytenu e solo 13 ai laburisti, che divengono il quarto partito israeliano, situazione che ha reso molto difficoltosa la costituzione di un governo stabile. Tzipi Livni non riesce ad ottenere la maggioranza necessaria per poter governare. Al contrario Netanyahu, candidato del Likud, riesce a costituire un'alleanza sia con il [[Yisrael Beytenu]] di [[Avigdor Lieberman]] che con i [[Partito Laburista Israeliano|laburisti]] di [[Ehud Barak]], a cui si aggiungono li [[Shas]], e il partito [[Casa Ebraica]], ottenendo una maggioranza di 69 seggi (su 120) il 31 marzo 2009. Il giorno dopo a questa coalizione si sono uniti anche i 5 parlamentari del gruppo di ispirazione religiosa ortodossa [[Giudaismo unito nella Torah]].\nNell'ambito delle elezioni si \u00e8 anche registrata la richiesta da parte dei partiti Yisrael Beytenu e [[Unione Nazionale (Israele)|Unione Nazionale]] di bandire i partiti arabi [[United Arab List-Ta'al]] e [[Balad (partito politico)|Balad]] (al tempo rappresentanti pi\u00f9 della met\u00e0 dei parlamentari israeliani di origine araba) dalle elezioni, richiesta approvata a grande maggioranza dal comitato elettorale. I partiti esclusi, che durante l'operazione militare avevano organizzato manifestazioni contro di essa, sono stati accusati di non riconoscere il diritto all'esistenza di Israele come nazione ebraica e di supportare i gruppi terroristici. I membri del Yisrael Beytenu hanno dichiarato che all'esclusione dalle elezioni del Balad, ritenuto un partito terrorista, sarebbe dovuta seguire la sua dichiarazione come gruppo illegale. La corte suprema israeliana ha tuttavia annullato la decisione, riammettendo i due partiti alle elezioni, ritenendo la decisione di escluderli infondata e basata su prove inconsistenti (\"flimsy evidence\").\nRapporti tra le fazioni palestinesi.\nI rapporti tra le due fazioni palestinesi Al Fatah e Hamas sono sempre stati problematici, ed il confronto \u00e8 sfociato in scontro armato in alcune circostanze; inoltre le due fazioni hanno entrambe sistematicamente ignorato il rispetto dei diritti umani, torturando e detenendo arbitrariamente gli avversari prigionieri in loro possesso; la popolazione ha enormemente sofferto della mancanza di un'autorit\u00e0 centrale funzionante, ed \u00e8 stata impossibilitata ad ottenere quelle garanzie di legalit\u00e0 caratteristiche di un paese civile; per contro i membri delle due fazioni hanno liberamente ed impunemente rapito, torturato e devastato senza che le forze di sicurezza dell'[[Autorit\u00e0 Nazionale Palestinese]] intervenissero.\nRecentemente anche un articolo di InterPress Service della giornalista Cherrie Heywood (Electronic Intifada, 17 novembre [[2008]]), ha fornito un resoconto su torture e maltrattamenti compiuti dalle due fazioni sugli avversari, oltre che delle intense pressioni compiute sui giornalisti.\nI rapporti tra i due gruppi sono rimasti tesi per tutta la durata dell'operazione. Alcuni esponenti di Hamas e dei gruppi filo-palestinesi pi\u00f9 estremisti hanno accusato apertamente [[Fatah]] di appoggiare, anche solo rimanendo passivi, l'operazione israeliana, nonostante negli ultimi giorni dell'offensiva ci siano state testimonianze che segnalavano la presenza di uomini del braccio armato di Fatah intenti a collaborare con gli uomini di Hamas contro l'IDF. La tensione tra i due gruppi \u00e8 rimasta tesa anche per il periodo immediatamente successivo al cessate il fuoco, per poi andare rilassandosi durante il febbraio 2009, anche grazie all'opera di mediazione egiziana.\nIl 7 marzo 2009 il primo ministro dell'[[Autorit\u00e0 Nazionale Palestinese]], [[Salam Fayyad]], si \u00e8 dimesso, segnale che \u00e8 stato interpretato come un'apertura ad un possibile governo di unit\u00e0 nazionale, anche se Hamas ha commentato le dimissioni considerandole conseguenza di contrasti tra Fayyad e il presidente [[Abu Mazen]]. Fayyad, tra i fondatori del partito [[La Terza Via]] e gi\u00e0 ministro delle finanze nel breve governo di coalizione della primavera 2007, era stato nominato primo ministro da Abu Mazen nel giugno 2007, al posto di [[Ismail Haniyeh]] (politico di Hamas, nominato a seguito delle elezioni del 2006) dopo la crisi che aveva visto la rottura delle relazioni tra i due gruppi e la cacciata da Gaza degli esponenti di Fatah. La legalit\u00e0 della nomina era stata tuttavia pi\u00f9 volte posta in dubbio, oltre ad essere stata apertamente criticata da Hamas (che a Gaza ha continuato a riconoscere Haniyeh come primo ministro), non essendo stata ratificata dal [[Consiglio legislativo palestinese]] (di cui Hamas ha la maggioranza) come prevedevano alcuni articoli della legge palestinese, temporaneamente sospesi dal presidente Mazen.\nIl mandato di Abu Mazen \u00e8 scaduto ufficialmente il 9 gennaio 2009, ma la condizione di guerra non ha ovviamente permesso di effettuare nuove elezioni presidenziali e legislative. Il presidente dell'ANP, data l'impossibilit\u00e0 di svolgere nuove elezioni, ha annunciato un'estensione del suo mandato di un anno, ritenendo che questa decisione sia concorde con la legge palestinese.\nDal canto suo Hamas ritiene invece decaduto il mandato del presidente e considera la carica ufficialmente ricoperta dal portavoce del Consiglio legislativo palestinese, [[Abdel Aziz Duwaik]], in base alla legge che prevede, per chi ricopre questo incarico, la presidenza ad [[interim]] per 60 giorni dopo la decadenza, le dimissioni o la morte del presidente, termine entro il quale dovrebbero essere svolte le nuove elezioni. Abdel Aziz Duwaik \u00e8 tuttavia stato arrestato da Israele nell'agosto del 2006 durante l'[[operazione Piogge estive]] ed \u00e8 tuttora detenuto insieme ad altri ministri e parlamentari di Hamas.\nHamas, dopo il 9 gennaio, ha comunque affermato che la questione della legittimit\u00e0 o meno della presidenza di Abu Mazen, non rientra nelle sue priorit\u00e0.\nCollegamenti esterni.\n[[Categoria:Conflitto Israele-Striscia di Gaza]]\n[[Categoria:Operazioni militari d'Israele|Piombo fuso]]"}
{"id": "2155627", "revid": "1543377", "url": "https://it.wikipedia.org/wiki?curid=2155627", "title": "Albury (Hertfordshire)", "text": "Albury \u00e8 un paese di 6.000 abitanti della contea dell'Hertfordshire, in Inghilterra, a 5\u00a0km a ovest di Bishop's Stortford.\nSi trova a sud di Little Hadham e a nord di Furneux Pelham.\nA nord-ovest del villaggio sorgeva Albury Hall, un palazzo a tre piani creduto di essere stato ricostruito da John Calvert, intorno al 1780, dopo che una precedente casa era stata demolita. Gli succedette suo figlio, anche lui di nome John e anche lui un parlamentare, nel 1808, e i successivi proprietari modificarono la casa, l'esercito la requis\u00ec durante la seconda guerra mondiale, e fu demolita intorno al 1950.\nC'\u00e8 una locanda ad Albury, The Catherine Wheel, che risale al 1765. L'edificio originale \u00e8 stato distrutto da un incendio nel 2004 e un edificio sostitutivo sullo stesso sito \u00e8 stato riaperto nel 2007. Storicamente ci furono altre quattro locande a Albury, The Fox a Albury End (chiusa alla fine degli anni '70), The Labour in Vain a Church End (chiuso nel 1950), The Royal Oak a Clapgate (chiuso 1985) e Butchers Jolly a Clapgate (chiuso 1900)."}
{"id": "2155628", "revid": "290309", "url": "https://it.wikipedia.org/wiki?curid=2155628", "title": "Sacrario militare del Tonale", "text": "Il sacrario militare del Tonale si trova sul passo del Tonale, tra la Val Camonica e la Val di Sole dove si combatt\u00e9 la prima guerra mondiale. \u00c8 situato geograficamente in Trentino ma affidato amministrativamente dal 1983 al comune di Ponte di Legno (Lombardia).\nStoria.\nIl sacrario del Tonale \u00e8 stato progettato dall'architetto Pietro Del Fabbro ampliando una struttura precedente. Tale struttura consisteva in un monumento alla Vittoria in forma di un semplice recinto con al centro un basamento con la statua della \"Vittoria alata\". La prima pietra del monumento alla Vittoria fu posta da Re Vittorio Emanuele III il 3 settembre 1922, l'inaugurazione avvenne quasi esattamente due anni pi\u00f9 tardi il 31 agosto 1924.\nNel 1933 avvenne la trasformazione in sacrario con la traslazione delle salme dei caduti riesumati da vari cimiteri militari della zona. La struttura \u00e8 stata poi completata e inaugurata nel 1936. Dal 1983 il sacrario \u00e8 curato dal Comune di Ponte di Legno che finanzi\u00f2 anche il suo restauro nel 2015.\nStruttura.\nIl monumento \u00e8 costituito da una vasta cripta a pianta quadrata, le cui pareti ospitano i loculi dei caduti. Dietro un altare, posto al centro della cripta, si trova una grande statua in marmo, rappresentante \"Cristo risorto\". L'esterno della cripta \u00e8 formato da un avancorpo a pianta semicircolare e da una terrazza sovrastante la cripta, sulla quale \u00e8 stato collocato il basamento della statua in bronzo della \"Vittoria alata\" del precedente monumento alla Vittoria. La statua \u00e8 opera dello scultore Timo Bortolotti che riprodusse una copia della famosa Vittoria alata di epoca romana situata nel Museo di Santa Giulia di Brescia. Sempre opera di Bortolotti sono anche gli arredi dell'altare interno del sacrario come i quattro candelabri dedicati ai caduti delle Province di Trento e Brescia e ai caduti di Ponte di Legno e Vermiglio. Alla terrazza si accede tramite due scalinate ad arco.\nAi lati della scala e sopra l'ingresso si trovano in totale quattro nicchie con delle lapidi commemorativi. Nella nicchia a destra sono raffigurati i fratelli Calvi e in quella sul lato sinistro l'effige di Gennaro Sora, tutti combattenti sul fronte del Tonale e su quello dell'Adamello. Sopra l'ingresso invece sono inseriti sulla sinistra una lapide in memoria di Francesco Tonolini di Breno e sulla destra una in memoria di Angelo Tognali di Vione, entrambi ufficiali Alpini della Valcamonica decorati con la Medaglia d'oro al valor militare e caduti durante la Grande Guerra.\nCaduti.\nNel sacrario sono raccolte le salme di 847 caduti italiani, cinquanta dei quali sono ignoti, provenienti dai cimiteri di guerra dismessi delle localit\u00e0 Case di Viso, Ponte di Legno, Pezzo, Stadolina, Tem\u00f9, Val d'Avio. Inoltre sono stati qui tumulati anche in tempi recenti i resti di vari caduti affiorati dopo il ritiro dei ghiacciai della zona."}
{"id": "2155632", "revid": "287204", "url": "https://it.wikipedia.org/wiki?curid=2155632", "title": "Aldbury", "text": "Aldbury \u00e8 un paese di circa 800 abitanti della contea dell'Hertfordshire, in Inghilterra."}
{"id": "2155634", "revid": "729019", "url": "https://it.wikipedia.org/wiki?curid=2155634", "title": "Apsley", "text": "Apsley \u00e8 un paese della contea dell'Hertfordshire, in Inghilterra."}
{"id": "2155636", "revid": "729019", "url": "https://it.wikipedia.org/wiki?curid=2155636", "title": "Baldock", "text": "Baldock \u00e8 un paese di 9.900 abitanti della contea dell'Hertfordshire, in Inghilterra."}
{"id": "2155639", "revid": "1745361", "url": "https://it.wikipedia.org/wiki?curid=2155639", "title": "Leonardo Giustinian", "text": "La vita.\nNacque in una delle pi\u00f9 facoltose famiglie veneziane, famiglia che, insieme ad altre altrettanto potenti, deteneva il potere effettivo dello Stato.\nFavorito dalla posizione familiare e dalla propria brillante indole di uomo pubblico, intrapresela carriera politica, raggiungendo incarichi prestigiosi: fu membro e poi capo del Consiglio dei Dieci, divenendo procuratore di San Marco, ovvero la seconda carica dello Stato. Il Consiglio dei Dieci fu varato nel 1310 e divenne lo strumento giuridico e repressivo che la Repubblica adoper\u00f2 per portare alla luce e punire le cospirazioni interne delle famiglie pi\u00f9 facoltose aspiranti alla reggenza; rimase in funzione fino al 1797. L'improvvisa scomparsa del Giustinian, avvenuta nel 1446, lo priv\u00f2 della nomina a Doge di Venezia.\nAccanto alla passione prettamente politica, il Giustinian riusc\u00ec ad accompagnare un forte interesse letterario, evitando comunque una contaminazione tra le due sfere; entr\u00f2 in contatto con i personaggi pi\u00f9 illustri dell'Umanesimo, come Flavio Biondo e Filelfo.\nLa letteratura fu per lui un vero e proprio godimento dello spirito, una sorta di rifugio \u00abdalle quotidiane grandissime fatiche dei pubblici negozi\u00bb, pensiero che lui stesso scrive all'amico e maestro umanista Guarino Veronese.\nLe opere.\nLa produzione letteraria di Leonardo Giustinian fu piuttosto limitata: si tratta pi\u00f9 che altro di alcune traduzioni di Plutarco (dal greco al latino), orazioni latine (tutte, tranne una, perdute) e la traduzione della vita di .\nL'opera di maggiore raffinatezza, quella che meglio esprime la sua attitudine letteraria, \u00e8 la produzione in volgare, dotata di estrema ricercatezza linguistica. \nGiustinian trascrisse inoltre il \"Canzoniere\" di Francesco Petrarca.\nLe Giustiniane.\nLe celebri canzonette del Giustinian, dette \"Giustiniane\", furono accolte con grande entusiasmo dal pubblico dell'epoca, tanto da dare il la a una vera e propria moda letteraria.\nLe \"Giustiniane\" venivano accompagnate dalla musica, e questo le rendeva ancora pi\u00f9 gradevoli. La lingua usata nelle canzonette \u00e8 una sorta di commistione tra la parlata veneziana e quella toscana rinascimentale. La peculiarit\u00e0 delle canzoni risiede proprio nell'atmosfera che l'autore seppe ricreare intorno alla quotidianit\u00e0 tipica dei cittadini veneziani, rappresentati nella loro pi\u00f9 viva concretezza.\nAlcuni strambotti di Leonardo Giustinian.\nSia benedetto il giorno che nascesti\nIo mi viveva senza nullo amore\nSe li arbori sapesser favellare\nE vengote a veder, perla lizadra\nLa produzione sacra.\nIn et\u00e0 adulta il Giustinian si avvicin\u00f2 alla produzione sacra, spinto da fede sincera e subendo anche l'influenza del fratello Lorenzo, vescovo di profonda piet\u00e0 cristiana. Scrisse, in particolare, le laude, filone di poesia volgare intimamente legata alla spiritualit\u00e0 e alla vita religiosa del tempo; apparentemente intonate a una semplicit\u00e0 di tipo popolaresco, furono in realt\u00e0 legate alla tradizione pi\u00f9 illustre del genere, di Francesco d'Assisi e Jacopone da Todi.\nLa critica.\nEsaltato dai contemporanei per le sue rime, il Giustinian sub\u00ec una battuta d'arresto col prevalere delle teorie bembesche, che, durante il Cinquecento, porteranno a riconoscere il toscano letterario come l'unica legittima lingua della cultura italiana.\nCome tanti altri autori settentrionali (famoso il caso del Boiardo), Giustinian verr\u00e0 fortemente penalizzato proprio da quella dialettalit\u00e0 che in realt\u00e0 ne esalta la ricchezza linguistica; solo nella seconda met\u00e0 dell'Ottocento l'opera di questo letterato verr\u00e0 riscoperta e valorizzata."}
{"id": "2155644", "revid": "765341", "url": "https://it.wikipedia.org/wiki?curid=2155644", "title": "Berkhamsted", "text": "Berkhamsted \u00e8 una cittadina di 19.000 abitanti della contea dell'Hertfordshire, in Inghilterra.\nBerkhamsted oggi \u00e8 pi\u00f9 nota per il suo castello, oggi in rovina, ma una volta era una residenza di campagna preferita per le dinastie normanne e plantageneti. Berkhamsted \u00e8 anche la sede del British Film Institute e della BFI National Archive a King's Hill, uno dei pi\u00f9 grandi archivi cinematografici e televisivi in tutto il mondo, che \u00e8 stato generosamente finanziato da John Paul Getty.\nIl nome della citt\u00e0 \u00e8 stato scritto in vari modi nel corso degli anni, e la presente ortografia \u00e8 stata adottata nel 1937.\nStoria.\nBerkhamsted \u00e8 stato il luogo dove termin\u00f2 l'invasione normanna nel 1066. Dopo aver sconfitto Harold II a Hastings, Guglielmo di Normandia port\u00f2 il suo esercito a invadere Londra. Avendo devastato gran parte del sud-est dell'Inghilterra venne accolto da Edgardo Atheling (l'erede al trono inglese). A Berkhamsted giurarono fedelt\u00e0 a Guglielmo e gli offrirono la corona d'Inghilterra. Cos\u00ec a Berkhamsted Guglielmo il Bastardo, duca di Normandia divenne Guglielmo il Conquistatore. Tuttavia, rifiut\u00f2 di accettare la corona di Berkhamsted dicendo che avrebbe accettato la corona di Londra. La sua incoronazione ebbe luogo a Westminster Abbey il giorno di Natale 1066. Dopo la sua incoronazione Guglielmo concesse Berkhamsted al suo fratellastro, Roberto, conte di Mortain, che fece ricostruire il castello e che divenne la residenza di campagna preferita per le dinastie normanne e plantageneti.\nNel 1618 Giacomo I concesse alla citt\u00e0 una carta rendendola un borgo, ma la perse dopo aver sostenuto i parlamentari durante la guerra civile.\nGeografia fisica.\nTerritorio.\nBerkhamsted \u00e8 situata nella Chiltern Hills, nel Hertfordshire, nella vallata del fiume Bulbourne, ad ovest di Hemel Hempstead.\nClima.\nBerkhamsted ha un clima oceanico, simile a quasi tutto il Regno Unito.\nCastello di Berkhamsted.\nIl Castello di Berkhamsted \u00e8 un castello normanno in rovina. Si trova accanto alla stazione ferroviaria. Questo castello reale era una volta la casa di Edoardo il Principe Nero e di sua moglie, Giovanna di Kent. I lavori iniziarono nel 1066.\nDal 1155 fino al 1165, Thomas Becket fu nominato conestabile. Secondo Percy Birtchnell, una delle ragioni della caduta di Beckett e il suo assassinio era il suo eccesso di spesa relative al castello che si estendeva alle finanze del re.\nNel 1216 le difese del castello sono stati messi alla prova nella prima guerra dei baroni, quando le forze del futuro re di Francia, Luigi VIII, assediarono la citt\u00e0 nel mese di dicembre.\nEnrico III e Edoardo I d'Inghilterra sono due monarchi che hanno trascorso molto tempo qui. Una torre di tre piani del castello \u00e8 stato costruito per commemorare la nascita del figlio di Enrico Edmondo nel 1249. Questo potenziale futuro re \u00e8 morto durante l'infanzia. Sua madre, moglie di Enrico, Sancia di Provenza vi mor\u00ec nel 1260.\nNel 1309 il re Edoardo II concesse Berkhamsted al suo amante Piers Gaveston. Tuttavia nel 1312 fu assassinato e il castello torn\u00f2 alla corona. Nel 1353 Edoardo II fece imprigionare Giovanni II di Francia.\nEdoardo il Principe Nero vi trascorse la luna di miele nel 1361. L'intera corte celebr\u00f2 per cinque giorni il matrimonio.\nVenne abbandonato nel 1495. Durante la Seconda guerra mondiale fu utilizzato come deposito per le statue di Londra.\nAttrazioni turistiche.\nLa chiesa parrocchiale di St Peter \u00e8 una delle pi\u00f9 grandi chiese parrocchiali del Hertfordshire. Fu consacrata nel 1222 dal vescovo di Lincoln, anche se parti della chiesa sono da ritenersi pi\u00f9 vecchie. Sul retro della chiesa si trova una tomba di marmo di un cavaliere e la sua dama. Si \u00e8 pensato che fosse quella di Enrico di Berkhamsted, uno dei luogotenenti del Principe Nero nella battaglia di Cr\u00e9cy.\nLa citt\u00e0 \u00e8 sede del pi\u00f9 antico negozio della Gran Bretagna, datato tra il 1277 e il 1297. Il negozio, in 173 High Street, \u00e8 attualmente in uso come agenzia immobiliare che si \u00e8 rivelato controverso siccome alcuni residenti di Berkhamsted pensano che il sito debba essere preservato.\nIl municipio \u00e8 stato costruito e progettato da Edward Buckton Lamb. \u00c8 composto da una sala di mercato (oggi ristorante di Carluccio), una grande sala riunioni e delle sale per Istituto dei meccanici.\nIl sito che oggi \u00e8 occupato dal Pennyfarthing hotel risale al XVI secolo, ed \u00e8 stato un edificio monastico che ha offerto alloggio a ospiti religiosi che passano attraverso Berkhamsted o andavano al monastero di Ashridge.\nAshlyns School, un grande edificio costruito nel 1935, ospitava l'ex Ospedale degli Innocenti, che si trasfer\u00ec da Londra nel 1920.\nCos\u00ec come Berkhamsted Place, la citt\u00e0 aveva un'altra residenza elisabettiana, la pi\u00f9 piccola Egerton House, che si trovava all'estremit\u00e0 orientale di High Street. La casa \u00e8 stata occupata per breve tempo (1904-1907) dalla famiglia Llewelyn Davies, che erano amici intimi dell'autore e drammaturgo JM Barrie, autore di Peter Pan. La casa \u00e8 stata demolita nel 1937.\nNelle vicinanze Ashridge House era la casa di Francis Egerton, III duca di Bridgewater, affettuosamente conosciuto come il Padre della navigazione interna.\nA nord-ovest di Berkhamsted ergono le rovine della cappella di Marlin, una cappella del XIII secolo, accanto vi \u00e8 una fattoria fortificata medievale. Esistono ancora le mura e il fossato che la circonda e hanno fama di essere infestati."}
{"id": "2155647", "revid": "256896", "url": "https://it.wikipedia.org/wiki?curid=2155647", "title": "Dentex macrophthalmus", "text": "Il dentice occhione (\"Dentex macrophthalmus\") \u00e8 un pesce di mare della famiglia Sparidae.\nDenominazioni dialettali italiane.\nIl dentice occhione \u00e8 conosciuto, nelle varie regioni italiane, con nomi dialettali diversi:\nDistribuzione e habitat.\n\u00c8 presente nel mar Mediterraneo ma in maniera disomogenea, \u00e8 infatti comune nel mar Egeo e lungo le coste meridionali mentre nei mari italiani \u00e8 raro. Si trova anche nell'Oceano Atlantico orientale tra il Portogallo e l'Angola.\nVive in acque piuttosto profonde, tra i 50 ed i 300 metri, su tutti i tipi di fondale.\nDescrizione.\nAppare pi\u00f9 simile ad un pagro che ad un dentice, l'occhio \u00e8 molto grande (circa 1/3 della lunghezza della testa), il ventre \u00e8 arrotondato e non piatto come nel dentice comune.\nIl colore del corpo e delle pinne \u00e8 rosa, tipicamente il lobo inferiore della pinna caudale \u00e8 bianco.\nRaggiunge i 40\u00a0cm di lunghezza.\nAlimentazione.\n\u00c8 un predatore che si ciba principalmente di pesci e crostacei.\nPesca.\n\u00c8 scarsamente presente sui mercati italiani mentre ha grande importanza per la pesca professionale del Nord Africa. \nGastronomia.\nLe sue carni sono ottime e pu\u00f2 essere cucinato come il dentice comune."}
{"id": "2155648", "revid": "293377", "url": "https://it.wikipedia.org/wiki?curid=2155648", "title": "Willo Flood", "text": ""}
{"id": "2155649", "revid": "109499671", "url": "https://it.wikipedia.org/wiki?curid=2155649", "title": "Bishop's Stortford", "text": "Bishop's Stortford \u00e8 una citt\u00e0 di 35.325 abitanti storicamente nota per il suo mercato. Si trova nel distretto dell'East Hertfordshire, nella contea dell'Hertfordshire in Inghilterra. \u00c8 situata ad ovest dell'autostrada M11, sul confine con la contea dell'Essex ed \u00e8 la citt\u00e0 pi\u00f9 grande nelle vicinanze dell'aeroporto di Londra-Stansted. Bishop's Stortford si trova a 47 km a nord est della stazione londinese di Charing Cross e a 56 km dalla stazione ferroviaria di Liverpool Street Station (sempre a Londra) dove termina il collegamento ferroviario tra Cambridge e Londra. In una popolare trasmissione televisiva del 2006 sul canale Channel 4 (\"Best and Worst Places to Live in the UK\"), l'East Hertfordshire \u00e8 stato ritenuto il settimo miglior posto in cui vivere.\nStoria.\nNulla di storicamente importante \u00e8 noto sull'area di Bishop's Stortford fino a quando diventa un piccolo insediamento sulla strada romana di Stane Street tra Braughing e Colchester. Dopo la caduta dell'Impero romano d'Occidente, la piccola citt\u00e0 venne abbandonata nel V secolo.\nUn nuovo insediamento anglo-sassone si svilupp\u00f2 sul sito. A quel tempo, l'insediamento era conosciuto come Esterteferd, probabilmente perch\u00e9 la famiglia Estere possedeva o controllava il vicino fiume attorno al quale si sviluppava l'insediamento. Nel corso del tempo, questo insediamento divenne Stortford. Nel 1060, Guglielmo il Normanno, vescovo di Londra, acquisto' il maniero di Stortford e per tanto la citt\u00e0 venne conosciuta come Bishop's Stortford (vescovo di Stortford).\nPartendo da una popolazione di circa 120 abitanti, lo sviluppo della cittadina aument\u00f2 grazie alla presenza del fiume e alla costruzione di strade. I Normanni costruirono un castello nella citt\u00e0, ma gi\u00e0 nel periodo dei Tudor esso era in rovina. Fu creato un mercato settimanale per invogliare gli agricoltori a vendere i loro beni.\nRimane ben poco dalla chiesa normanna di St Michael, completamente ricostruita agli inizi del Quattrocento, cui seguirono alterazioni e restauri in entrambi i secoli XVII e XIX. Sia il campanile che la guglia che domina la citt\u00e0 e la campagna circostante sono stati costruiti nel 1812.\nNonostante focolai della peste nel XVI secolo e XVII secolo, la citt\u00e0 ha continuato a crescere.\nDal 1769, il fiume Stort fu reso navigabile, e nella citt\u00e0' fu creato un punto di attracco tra le citt\u00e0 di Cambridge e Londra.\nDal 1801, Bishop's Stortford divenne una citt\u00e0 mercato nota per lo scambio di grano e per l'industria, la cui principale era quella del malto. Nel 1842 fu inaugurata la ferroviaria, mentre nel 1895, in piena epoca vittoriana, fu aperto un ospedale.\nDurante tutta la seconda met\u00e0 del XX secolo, Bishop's Stortford ha visto un'ulteriore crescita dal momento che \u00e8 diventata una citt\u00e0 particolarmente adatta ai pendolari. L'autostrada M11, la vicinanza dell'aeroporto di Stansted, ed i collegamenti ferroviari tra Londra e Cambridge hanno contribuito alla crescita della citt\u00e0 con una popolazione di circa 35.000, a partire dal censimento nazionale del 2001, ma si prevede che la crescita futura aumenti a 45.000 abitanti.\nBishop's Stortford ha sei quartieri periferici: Thorley, Thorley Parco, Havers, Bishop's Park, St Michael Mead e Hockerill.\nCuriosit\u00e0.\nInsolitamente, il fiume Stort prende il nome dalla citt\u00e0, e non la citt\u00e0 dal fiume. Fino al XVII secolo non c'era nessun nome ufficiale per il fiume.\nSport.\nBishop Stortford ha molte strutture sportive, tra cui la piscina e palestra Grange Paddocks, e vari campionati hanno sede in citt\u00e0. Impianti sportivi consistono nel Bishop's Stortford Rugby Club, il club di hockey, il tennis club, il club dello squash, il club di nuoto e il Golf Club.\nIl Bishop Stortford Cricket Club gioca le partite casalinghe presso il Lane Cricket Field, che \u00e8 anche il campo del Hertfordshire County Cricket Club.\nIl Cricket Field Lane \u00e8 condiviso dal Bishop Stortford Hockey Club (BSHC) e dal Bishop Stortford Cricket Club.\nBishop Stortford vanta anche due squadre di calcio: Bishop's Stortford Football Club, che gioca nel Conference South, e il Bishop's Stortford Swift, che milita nell'Essex Olympian Football League.\nNel quartiere di Thorley, c'\u00e8 anche un club di cricket: Thorley CC."}
{"id": "2155651", "revid": "729019", "url": "https://it.wikipedia.org/wiki?curid=2155651", "title": "Bovingdon", "text": "Bovingdon \u00e8 un paese della contea dell'Hertfordshire, in Inghilterra."}
{"id": "2155653", "revid": "1480390", "url": "https://it.wikipedia.org/wiki?curid=2155653", "title": "Villa Volpi", "text": "Villa Morosini-Gatterburg, Volpi di Misurata \u00e8 una villa veneta sita in localit\u00e0 Marocco e divisa tra i comuni di Mogliano Veneto (casa padronale, cappella e altri corpi) e Venezia (rustico). La propriet\u00e0 si sviluppa infatti a cavallo del fiume Dese, affacciandosi inoltre sul lato est del Terraglio, strada nota per l'alta concentrazione di dimore signorili.\nStoria.\nI riferimenti pi\u00f9 antichi risalgono al 1510: in quell'anno i Tiepolo, proprietari dei terreni su cui sorge ora la villa, costruirono un mulino sulla riva sinistra del Dese. Nel 1590 il fondo, su cui \u00e8 segnata anche una \"teza\" (ovvero un fienile) sulla sponda destra, risultava dei Lion.\nAlla met\u00e0 del Seicento le propriet\u00e0 passarono ai Marini, i quali costruirono una villa affacciata al Terraglio. Secondo le raffigurazioni dell'epoca, l'edificio padronale non era troppo diverso da quello attuale, articolato in tre volumi di cui quello centrale sormontato da un timpano. Ai Marini successero i Morosini nel 1680; in questo periodo la \"teza\" si evolse in una vera e propria masseria, mentre le ruote del mulino vennero spostate sulla riva destra.\nNel 1799 l'erede Elisabetta Morosini spos\u00f2 il conte austriaco Paolo Antonio Gatterburg. Ai Morosini-Gatterbug si devono gli interventi pi\u00f9 significativi: nel corso dell'Ottocento fu rifatta la facciata e costruita la cappella, mentre dall'antico mulino posto a sud del Dese venne ricavato un vasto rustico. Nel maggio 1849 la villa ospit\u00f2 i giovani Ranieri Ferdinando d'Asburgo-Lorena e Ferdinando Carlo Vittorio d'Asburgo-Este, giunti per assistere alla caduta di forte Marghera.\nNel 1904 il complesso venne acquistato dall'industriale Giuseppe Volpi. Durante la prima guerra mondiale ospit\u00f2 un ospedale militare e durante la seconda fu sede di vari comandi. Adibita poi ad asilo infantile, \u00e8 stata recuperata solo di recente dopo l'acquisto da parte dei Furlanis.\nAffascinanti ma assai improbabili le ipotesi di Venturini, che identificano questo edificio con villa Mocenigo, progettata dal Palladio. Sembra infatti che questo edificio sorgesse pi\u00f9 a sud e che fosse stato demolito sul finire del Settecento.\nEdificio.\nL'insieme risulta assai articolato e per questo poco armonioso, essendo il risultato di varie aggiunte successive.\nL'imponente corpo principale ha il compito di riunire la frammentariet\u00e0 dell'insieme, ma risulta esso stesso disomogeneo, soprattutto per quanto riguarda il rapporto interno-esterno. La facciata \u00e8 tripartita, con il partito centrale esaltato da quattro lesene di ordine gigante, che sorreggono un timpano; a questo per\u00f2 non corrisponde un salone passante, ma una semplice stanza.\nPi\u00f9 interessante dal punto di vista storico-artistico \u00e8 l'annesso rustico. \u00c8 costituito da un corpo principale orientato in direzione nord-sud, con il fronte orientale, quello secondario, schermato da un muro merlato; tra i due elementi si nasconde un piccolo edificio. Come gi\u00e0 accennato, la costruzione fu ricavata da un mulino ricostruito dai Morosini sul finire del Seicento; ne sono testimonianza due pietre con fori, in cui si inserivano gli assi delle ruote. Con la vendita a Volpi, l'annesso sub\u00ec dei profondi rimaneggiamenti: ne venne abbattuta una parte, fu rifatta la facciata e furono aggiunti i due timpani delle estremit\u00e0; nel frattempo si intraprese la costruzione del muro merlato."}
{"id": "2155654", "revid": "281901", "url": "https://it.wikipedia.org/wiki?curid=2155654", "title": "Alburnus alburnus alborella", "text": ""}
{"id": "2155655", "revid": "399", "url": "https://it.wikipedia.org/wiki?curid=2155655", "title": "Maria Isabella d'Asburgo-Lorena", "text": "Biografia.\nFamiglia d'origine.\nMaria Isabella era figlia del granduca Leopoldo II di Toscana (1797-1870) e della sua seconda moglie la granduchessa Maria Antonietta di Borbone (1814-1898). I suoi nonni paterni furono il granduca Ferdinando III di Toscana e Luisa Maria Amalia di Borbone-Napoli; quelli materni il re Francesco I delle Due Sicilie e Maria Isabella di Borbone-Spagna.\nMatrimonio e morte.\nMaria Isabella spos\u00f2, il 10 aprile del 1850, lo zio materno, il principe Francesco di Borbone-Due Sicilie, (1827-1892), conte di Trapani e figlio minore del re Francesco I delle Due Sicilie e della regina Maria Isabella di Borbone-Spagna.\nDal 1860 al 1870 visse a Roma; lasci\u00f2 la citt\u00e0 eterna dopo la sua capitolazione. Mor\u00ec all'et\u00e0 di sessantasette anni in Svizzera. \u00c8 sepolta nel cimitero di P\u00e8re-Lachaise a Parigi.\nDiscendenza.\nMaria Isabella e Francesco ebbero sei figli:"}
{"id": "2155656", "revid": "1305772", "url": "https://it.wikipedia.org/wiki?curid=2155656", "title": "Maestro della Santa Caterina Gualino", "text": "Si tratta di un artista straordinario, di formazione umbra ma dalla personalit\u00e0 originalissima e sofisticata.\nOpere.\nIl nome dello scultore si deve ad una scultura lignea appartenuta alla Collezione Gualino raffigurante Santa Caterina.\nIl suo capolavoro \u00e8 considerata la \"Madonna di Teramo\", una Madonna con Bimbo policromata esposta nel cappellone del Duomo di Teramo, ma proveniente da uno sconosciuto paese della provincia di Teramo.\nIn Abruzzo lasci\u00f2 anche altre opere, come la \"Madonna di S. Omero\" oggi al Museo nazionale d'Abruzzo a L'Aquila, proveniente dalla Chiesa di San Michele Arcangelo a Sant'Angelo Abbamano di Sant'Omero\ne la \"Madonna di Brecciano\", nella Chiesa di Santa Maria di Brecciano a Villa Brozzi, frazione di Montorio al Vomano. \nAltrettanto pregevoli opere lasci\u00f2 in Umbria, come la \"Madonna con bambino\" nella Chiesa di San Giovenale a Logna di Cascia, \nAlcune opere sono custodite in Musei stranieri: una santa Agnese nello Isabella Stewart Gardner Museum a Boston; e una Madonna nel National Museum of Scotland a Edimburgo."}
{"id": "2155657", "revid": "729019", "url": "https://it.wikipedia.org/wiki?curid=2155657", "title": "Broxbourne", "text": "Broxbourne \u00e8 un paese di 13.298 abitanti della contea dell'Hertfordshire, in Inghilterra."}
{"id": "2155659", "revid": "124929754", "url": "https://it.wikipedia.org/wiki?curid=2155659", "title": "Bushey", "text": "Bushey \u00e8 una cittadina di 24.000 abitanti della contea dell'Hertfordshire, in Inghilterra."}
{"id": "2155661", "revid": "281901", "url": "https://it.wikipedia.org/wiki?curid=2155661", "title": "Alburnus alburnus arborella", "text": ""}
{"id": "2155662", "revid": "484362", "url": "https://it.wikipedia.org/wiki?curid=2155662", "title": "Afrocyclops", "text": "Afrocyclops \u00e8 un genere di crostacei appartenente alla famiglia delle Cyclopidae.\nContiene le seguenti specie:"}
{"id": "2155664", "revid": "281901", "url": "https://it.wikipedia.org/wiki?curid=2155664", "title": "Dentice occhione", "text": ""}
{"id": "2155665", "revid": "767487", "url": "https://it.wikipedia.org/wiki?curid=2155665", "title": "Cheshunt", "text": "Cheshunt \u00e8 una citt\u00e0 di abitanti della contea dell'Hertfordshire, in Inghilterra. La citt\u00e0 si trova a 13 miglia () da Charing Cross, che lo rende uno dei luoghi pi\u00f9 vicini del Hertfordshire al centro di Londra.\nStoria.\nIl nome della citt\u00e0 deriva dall'inglese antico \"Cestrehunt\", che probabilmente si riferisce ad un \"castello, eretto dai Romani\", la parola \"cestre\", o anche alle sue forme moderne, \"chester\" e \"caster\" derivato dal latino \"castrum\" che significa \"fortezza\" .\nCheshunt era un insediamento sulla Ermine Street, la principale strada romana che conduce a nord di Londra. Prima della conquista normanna, il maniero di Cheshunt era detenuto da Ealdgyth Swan-neck, ma Guglielmo lo concesse a Alano IV di Bretagna. La chiesa parrocchiale di St Mary the Virgin \u00e8 stata costruita nel 1146, ma \u00e8 stata interamente ricostruita tra il 1418 e il 1448 con una torre a tre stadi sormontato da una torretta ottagonale.\nElisabetta I visse a Cheshunt, dopo aver lasciato la famiglia della regina Caterina Parr nel 1548. Richard Cromwell, Lord Protettore del Commonwealth, vi mor\u00ec nel 1712.\nAlle 8:00 del mattino del 12 agosto 1944 un Consolidated B-24 Liberator appartenente alla States Army Air Forces United 392 gruppo di bombardamento della RAF Wendling si schiant\u00f2 vicino a Maxwell Farm, uccidendo tutti e dieci membri dell'equipaggio."}
{"id": "2155666", "revid": "326822", "url": "https://it.wikipedia.org/wiki?curid=2155666", "title": "Shin-Chan", "text": ""}
{"id": "2155667", "revid": "35813", "url": "https://it.wikipedia.org/wiki?curid=2155667", "title": "Joseph Frings", "text": ""}
{"id": "2155668", "revid": "281901", "url": "https://it.wikipedia.org/wiki?curid=2155668", "title": "Sparaglione", "text": ""}
{"id": "2155676", "revid": "729019", "url": "https://it.wikipedia.org/wiki?curid=2155676", "title": "Flamstead", "text": "Flamstead \u00e8 un paese della contea dell'Hertfordshire, in Inghilterra."}
{"id": "2155678", "revid": "767487", "url": "https://it.wikipedia.org/wiki?curid=2155678", "title": "Airport '77", "text": "Airport '77 \u00e8 un film del 1977 diretto da Jerry Jameson e tra gli altri interpretato da Jack Lemmon, James Stewart, Lee Grant e George Kennedy.\nL'aereo utilizzato \u00e8 un Boeing 747-123 della American Airlines immatricolato N9667.\nSull'onda del genere catastrofico, molto in voga agli inizi degli anni settanta, \u00e8 il terzo di quattro film della serie di pellicole iniziata con \"Airport\".\nTrama.\nUn Jumbo Jet privato, pieno di persone importanti e di oggetti di valore, viene dirottato da parte di un gruppo di criminali (dei quali fa parte anche il copilota). I banditi, infiltratisi fra i camerieri, cercano di impossessarsi dei valori trasportati nel vano bagagli dopo aver addormentato tutti i passeggeri ed il personale di bordo immettendo del gas soporifero nel circuito di aerazione. Il copilota, poco dopo aver preso i comandi, commette per\u00f2 un errore di manovra: dopo aver portato il velivolo a bassissima quota sull'oceano al fine di non essere pi\u00f9 visualizzato e controllato dai radar di terra, a causa di una fitta nebbia non si avvede della presenza di una piattaforma petrolifera e, malgrado il tentativo disperato di riprendere quota, non riesce ad evitare l'impatto di un'ala con una torretta della piattaforma. Accade cos\u00ec che il velivolo, con l'ala danneggiata ed un motore in fiamme, perda quota, precipiti in mare - fortunatamente senza disintegrarsi - e affondi vicino al triangolo delle Bermude. L'aereo non pu\u00f2 essere localizzato subito a causa della sparizione del jet dai radar, ma il Capitano Gallagher, con l'aiuto di uno dei passeggeri, Wallace, che per\u00f2 muore affogato, riesce a raggiungere la superficie con una maschera a ossigeno e a salire su un canotto attivando un segnale di emergenza. Grazie a questo viene localizzato da un aereo da ricognizione.\nLa marina invia allora una nave attrezzata per recuperi subacquei, la USS Cayuga insieme al cacciatorpediniere USS Agerholm e una flottiglia di altre navi appoggio. Una squadra di sommozzatori raggiunge quindi l'aereo che si trova fortunatamente in bassa profondit\u00e0. I subacquei imbragano l'aereo con dei palloni di sollevamento, mentre i passeggeri sopravvissuti allo schianto osservano con apprensione dagli obl\u00f2. A operazione ultimata vengono gonfiati i palloni con manichette di aria compressa e lentamente l'aereo si stacca dal fondo raggiungendo la superficie. Ma appena dopo iniziano a scoppiare alcuni palloni per l'enorme carico di pressione a cui sono sottoposti; viene quindi ridotta repentinamente la pressione negli altri palloni mantenendo l'aereo appena sopra il livello del mare. Questo causa una improvvisa quanto copiosa entrata di acqua nel veicolo tra le urla dei passeggeri; il primo ufficiale Chambers (il copilota responsabile del disastro) rimane ucciso bloccato sotto un divano e la vedova di Wallace annega. Il capitano ordina allora una maggiore pressione di aria nei palloni, alzando le uscite del veicolo dal livello del mare. I passeggeri vengono quindi freneticamente evacuati, il capitano Gallagher e l'assistente Eve Clayton sono gli ultimi a lasciare l'aereo prima che questo con l'esplosione dei palloni di sollevamento non si infili definitivamente sotto le onde per l'ultima volta. Alla fine, tutti i passeggeri superstiti vengono messi in salvo, sia pur con non poche complicanze dovute al pochissimo tempo a disposizione dei soccorritori."}
{"id": "2155680", "revid": "121222675", "url": "https://it.wikipedia.org/wiki?curid=2155680", "title": "Hatfield (Hertfordshire)", "text": "Hatfield \u00e8 una cittadina di 27.883 abitanti della contea dell'Hertfordshire, in Inghilterra.\nStoria.\nDurante la dominazione sassone, era conosciuta con il nome di \"Hetfelle\", ma non pi\u00f9 tardi del 970, anno in cui re Edgar fece dono di 5.000 acri (20\u00a0km\u00b2) al monastero di Ely, era gi\u00e0 nota come \"Haethfeld\". Hatfield \u00e8 menzionata nel \"Domesday Book\" come propriet\u00e0 dell'Abbazia di Ely. La citt\u00e0 fu poi chiamata Bishop's Hatfield. Nella cittadina vi \u00e8 la Hatfield House, residenza della famiglia Cecil, marchesi di Salisbury.\nElisabetta Tudor vi fu confinata per tre anni in quello che oggi \u00e8 conosciuto come \"The Old Palace\" a Hatfield Park. La leggenda narra che fu qui, nel 1558, mentre era seduta sotto un albero di quercia nel Parco, che apprese la notizia della morte della sua sorellastra, la regina Maria I. Elisabetta tenne il suo primo Consiglio nella Great Hall (The Old Palace) di Hatfield.\nNel 1851, il percorso dell'attuale A1000, \u00e8 stata modificata per evitare il taglio dei giardini di Hatfield House.\nLa citt\u00e0 crebbe intorno alla porte di Hatfield House. Il centro di Hatfield conserva molti edifici storici, in particolare The Old Palace, St. Etheldreda's Church e Hatfield House. The Old Palace fu costruito dal vescovo di Ely, il cardinale John Morton, nel 1497, durante il regno di Enrico VII. L'unica ala superstite del palazzo \u00e8 ancora oggi utilizzata per i banchetti in stile elisabettiano. St Etheldreda'ss Church fu fondata dai monaci di Ely nel 1285.\nNel 1930 vi fu aperta la De Havilland Aircraft Company, che, dal 1949, divenne il pi\u00f9 grande datore di lavoro della citt\u00e0, con quasi 4.000 dipendenti.\nDopo la seconda guerra mondiale, Hatfield \u00e8 stata ricostruita sotto il New Towns Act 1946. Il governo design\u00f2 2.340 acri (9,5\u00a0km\u00b2) di Hatfield New Town, con un obiettivo di raggiungere una popolazione di 25.000 abitanti. Nel 2001 la popolazione aveva raggiunto 27.833.\nGeografia fisica.\nClima.\nHatfield presenta un clima oceanico simile a quasi tutto il Regno Unito.\nIstruzione.\nA Hatfield vi sono numerose scuole primarie e secondarie, tra cui The Ryde School, St. Philip Howard Catholic Primary School, Onslow St Audrey's School e Bishops Hatfield Girls School e la Queenswood School.\nA Hatfield ha la propria sede l'Universit\u00e0 dell'Hertfordshire.\nInfrastrutture e trasporti.\nHatfield \u00e8 ubicata 20 miglia (32\u00a0km) a nord di Londra. Si trova a 14 miglia (23\u00a0km) dall'Aeroporto di Londra-Luton .\nLa East Coast railway line, che collega Londra a York, attraversa la citt\u00e0 dividendola in due parti. La Hatfield railway station \u00e8 collegata alla London King's Cross e consente di raggiungere la capitale in 22 minuti."}
{"id": "2155682", "revid": "765341", "url": "https://it.wikipedia.org/wiki?curid=2155682", "title": "Hemel Hempstead", "text": "Hemel Hempstead \u00e8 una citt\u00e0 di 81.143 abitanti della contea dell'Hertfordshire, in Inghilterra.\nGeografia fisica.\nHemel Hempstead \u00e8 situata sulla confluenza dei fiumi Gade e Bulbourne, a 27 miglia (43\u00a0km) a nord-ovest dal centro di Londra.\nConfina a nord e a ovest da boschi e da Berkhamsted. A sud si trovano Watford e gli inizi del Greater London conurbation. A est si trova St Albans, una storica cattedrale e la citt\u00e0 del mercato e ora, come Hemel Hempstead, parte della cintura dei pendolari di Londra. Forse la migliore vista di Hemel Hempstead \u00e8 dalla parte superiore del Roughdown Common, una collina di gesso, a sud della citt\u00e0.\nOrigine.\nOriginariamente venne chiamata Henamsted o Hean-Hempsted, vale a dire ad alta Hempstead, ai tempi degli anglosassoni e al tempo di Guglielmo il Conquistatore era conosciuta con il nome di Hemel-Amstede.\nLa citt\u00e0 \u00e8 ormai nota ai residenti come \"Hemel\". Comunque prima della seconda guerra mondiale i locali la chiamarono \"Hempstead\".\nStoria.\nResti di ville romane e insediamenti agricoli sono stati trovati a Boxmoor e Gadebridge. A Highfield si trova un tumulto romano ben conservato. La St Mary's Church fu costruita nel 1140, ed \u00e8 considerata come uno dei migliori chiese parrocchiali normanne della contea.\nDopo la conquista normanna, Robert, conte di Mortain, il fratellastro di Guglielmo il Conquistatore, gli \u00e8 stato concesso terre associate al Castello Berkhamsted che comprendeva Hemel Hempstead.\nNel 1290 il nipote di Giovanni d'Inghilterra, il conte di Cornovaglia, diede il maniero all'ordine religioso dei bonhommes quando ha dotato il monastero di Ashridge. La citt\u00e0 rimase parte dei possedimenti del monastero fino alla Riforma e la rottura di Ashridge nel 1539.\nEnrico VIII e Anna Bolena soggiornarono nella citt\u00e0.\nDurante la seconda guerra mondiale novanta bombe ad alto esplosivo sono state sganciate sulla citt\u00e0 dalla Luftwaffe. L'incidente pi\u00f9 noto era il 10 maggio 1942, quando vennero uccise, durante un bombardamento, otto persone. Le vicine fabbriche Dickinson, che sono state utilizzate per la produzione di munizioni, erano il bersaglio.\nEconomia.\nStoricamente la zona era dedita alla produzione di cereali. Il gesso, su cui Hemel \u00e8 in gran parte costruita, ha avuto un valore commerciale ed \u00e8 stato estratto e sfruttato al miglioramento dei terreni agricoli e per la sua costruzione nel XVIII secolo. Nell'area Highbarns, ora residenziale, c'\u00e8 stato un crollo nel 2007 di una sezione di vecchie strutture di gesso e studi geologici sono stati impegnati a mostrare la portata di tali lavorazioni.\nOggi Hemel dispone di, sul suo territorio, di societ\u00e0 di ingegneria e ha attirato un numero significativo di aziende tecnologie dell'informazione e delle telecomunicazioni del settore aiutato dalla sua vicinanza a Londra e la rete autostradale del Regno Unito.\nAziende di rilievo con una presenza locale sono:\nInfrastrutture e trasporti.\nNel 1798 venne costruito il Grand Junction Canal. Oggi gran parte del Grand Union Canal \u00e8 percorso dai narrowboat.\nLa stazione ferroviaria di Hemel Hempstead si trova a 1 miglio a sud della citt\u00e0. Esisteva una stazione ferroviaria nel centro della citt\u00e0, conosciuta come la stazione di Midland. Questa stazione chiuse nel 1947 ed \u00e8 stata demolita nel 1969.\nLa stazione degli autobus di Hemel Hempstead si trova a Waterhouse Street. Nel 2013 il Consiglio ha annunciato che la stazione degli autobus sar\u00e0 demolita e sostituita con un nuovo interscambio vicino al centro commerciale Marlowes su Bridge Street. Il progetto dovrebbe essere completato entro settembre 2014.\nNel 1990 venne realizzata la A41. Hemel Hempstead \u00e8 collegata anche alla M1 a est e l'M25 a sud.\nNote.\nCi \u00e8 nato il noto pro-player SolidWave643"}
{"id": "2155686", "revid": "2018934", "url": "https://it.wikipedia.org/wiki?curid=2155686", "title": "Reggio Baseball", "text": "L'A.S.D. Reggio Baseball \u00e8 una societ\u00e0 di baseball militante nel campionato italiano di baseball in Serie B Federale, fondata nella citt\u00e0 di Reggio nell'Emilia nel 1972.\nStoria.\nLa societ\u00e0 \u00e8 stata fondata a Reggio nell'Emilia nel 1972 da un gruppo di appassionati capeggiati da Fabrizio Carmeli. Nel corso della sua storia vanta numerosi successi nel campionato di secondo livello, la Serie A Federale, ex Serie A2 ed inoltre due promozioni nel massimo campionato in Italian Baseball League, ex Serie A1, nel 2002 e nel 2004.\nNel campionato del 2008 la terza promozione consent\u00ec alla squadra di disputare l'Italian Baseball League 2009. Ma in quell'anno a causa di una formazione troppo inferiore rispetto al livello della massima serie, la squadra termin\u00f2 ultima e retrocesse in Serie A Federale, dove disput\u00f2 un'ottima stagione terminando prima e conquistando senza problemi l'accesso ai playoff in quanto capolista del proprio girone. Nel 2013 il club si iscrisse alla Italian Baseball League, ma termin\u00f2 la nuova esperienza dopo solo un anno.\nStadio.\nLa squadra cittadina disputa tutti i suoi incontri casalinghi nello stadio comunale di baseball \u201cGiorgio Caselli\u201d, il quale fu costruito nel 1986 in occasione dei Campionati mondiali di baseball 1988 giocati in Italia. Lo stadio, che ha una capienza di 5.000 posti circa, \u00e8 stato intitolato \"Giorgio Caselli\" il 7 giugno 1992 in memoria dell'omonimo dirigente della societ\u00e0 reggiana venuto a mancare."}
{"id": "2155687", "revid": "767487", "url": "https://it.wikipedia.org/wiki?curid=2155687", "title": "La spada magica", "text": "La spada magica (\"The Magic Sword\") \u00e8 un film fantasy del 1962 diretto da Bert I. Gordon.\nTrama.\nIn una vecchia Inghilterra, l'anziana strega Sibilla conduce vita tranquilla con suo figlio Giorgio, che si \u00e8 innamorato della principessa Elena ammirandone la bellezza nello specchio magico della madre. Un giorno, la principessa viene rapita dal potente stregone Lodak, che desidera darla in pasto al suo drago. Avendo assistito alla vicenda, Giorgio desidera partire per salvarla, ma Sibilla non approva, raccontandogli che suo padre e suo fratello, anch'essi potenti stregoni, tentarono l'impresa e fallirono venendo divorati dalla bestia. Giorgio di questo rimane triste, e cos\u00ec la madre per consolarlo gli dona un cavallo, uno scudo e una spada, tutti oggetti magici. Dopo questo, Giorgio rinchiude Sibilla in una botola con la sua spada e la utilizza poi per liberare dalla prigionia i sei cavalieri pi\u00f9 valorosi del mondo, e con loro si dirige al castello del re. Frattanto anche il cavaliere pi\u00f9 valente del castello: Sir Branton, si \u00e8 offerto di partire solo al salvataggio della principessa, essendone anch'esso innamorato, ma quando giungono Giorgio e i suoi soldati, \u00e8 costretto ad accettare, seppur malvolentieri, il loro aiuto. Durante la via per il castello, conscio dell'arrivo dei cavalieri, Lodak ha sparpagliato sette potenti prove. La prima si scopre essere un orco gigante, che riesce ad uccidere i cavalieri di Spagna e di Germania, per poi venire ucciso da Giorgio, sotto gli occhi incantati di Elena, che inizia anch'essa ad interessarsi a lui. La seconda prova consiste nell'attraversare una palude insidiosa, nelle quali acque vive una creatura mostruosa, che divora il cavaliere d'Italia, permettendo cos\u00ec agli altri di fuggire. La mattina seguente i superstiti iniziano a nutrire dei dubbi sulla fedelt\u00e0 di Branton, che infatti si scopre essere in affari con Lodak, e di possedare anche il suo anello magico, che lo rende immune a ogni incantesimo. Durante un colloquio tra i due, Lodak si accorge che il cavaliere di Francia li sta seguendo, e con la terza prova tenta di eliminarlo: una malvagia megera assume le sembianze di un'affascinante fanciulla francese, attirando l'attenzione del cavaliere, ma prima che possa ucciderlo, sopragiunge Giorgio che la mette in fuga grazie al suo scudo magico. Avendo assistito, Lodak si accorge dei poteri del cavaliere, conferitigli dalla madre Sibilla, sua vecchia nemica, e per impedirle di interferire nuovamente danneggia il suo specchio magico, mezzo attraverso il quale lei vegliava sul figlio. La quarta prova conduce alla morte i cavelieri di Francia e Scozia, facendoli sciogliere da una potente fonte di calore. Dopo ci\u00f2, Giorgio e il suo ultimo soldato, seguono Branton, consci del suo doppio gioco, ma lui li intrappola nella quinta prova: una caverna sotterranea infestata dagli spettri. Frattanto Sibilla sbaglia una formula magica, privando il figlio dei suoi poteri. Cos\u00ec il cavaliere d'Irlanda si sacrifica per far fuggire Giorgio. Giunto al castello, raggiunge Elena e la libera, ma durante la fuga vengono catturati da Lodak e Branton, che prima di allontanarsi con Elena, rende l'anello allo stregone, che lo uccide, cattura Giorgio e dopo avergli concesso un ultimo saluto con la principessa, la fa preparare per darla in pasto al suo drago. Ma Giorgio, dopo essere stato liberato da dei folletti, riprende la sua spada e il suo scudo e si scaglia contro il drago. Durante lo scontro sopragiunge Sibilla, che si ricorda la formula magica, e pronuciandola da la possibilit\u00e0 al figlio di uccidere la bestia. Assistendo a questo, Lodak si infuria, ma prima che possa agire, Sibilla interviene sottraendogli l'anello e uccidendolo dopo aver assunto le sembianze di una pantera. \nAlla fine Giorgio ed Elena si sposano, sotto lo sguardo fiero della madre strega e quello ammirato dei sei soldati riportati alla vita."}
{"id": "2155689", "revid": "6923", "url": "https://it.wikipedia.org/wiki?curid=2155689", "title": "Balsamo Nero di Riga", "text": "Il Balsamo Nero di R\u012bga (lettone \"R\u012bgas Melnais balzams\") \u00e8 un amaro tradizionale della Lettonia.\nPreparazione.\nLa ricetta di questo liquore tradizionale si basa su una composizione di 24 diversi ingredienti fra cui piante, fiori, gemme, succhi, radici, oli essenziali e bacche, mescolati a pura vodka dentro botti di quercia, risultandone una bevanda al 45% di alcool.\nDegustazione.\nSi beve liscio o con ghiaccio come digestivo, correzione di caff\u00e8 o t\u00e8, o mescolato con soda come \"soft-drink\". In altre parole, pu\u00f2 essere usato per preparare una grande variet\u00e0 di cocktail. Si pu\u00f2 anche usare come \"topping\" per il gelato. Il liquore puro \u00e8 nero e molto amaro, ma con un retrogusto dolciastro.\nStoria.\nIl Balsamo Nero \u00e8 prodotto dalla \"Latvijas Balzams\" sulla base della ricetta ideata da Abraham Kunze, un farmacista di R\u012bga. Viene venduto in una tipica bottiglia di ceramica marrone fabbricata a mano. Nel tempo esperti di molti paesi hanno grandemente apprezzato la qualit\u00e0 del Balsamo Nero, conferendogli oltre 30 premi in occasione di fiere internazionali.\nViene prodotto a R\u012bga dalla met\u00e0 del diciottesimo secolo. Secondo la leggenda, l'Imperatrice Caterina la Grande di Russia, si ammal\u00f2 durante una viaggio in Lettonia, ma guar\u00ec dopo aver bevuto il Balsamo Nero di R\u012bga.\nAltri usi.\nIl Balsamo Nero \u00e8 anche usato nella medicina tradizionale. \u00c8 considerato un buon rimedio contro il raffreddore comune e problemi di digestione."}
{"id": "2155690", "revid": "76963", "url": "https://it.wikipedia.org/wiki?curid=2155690", "title": "Nunzia Fumo", "text": "Biografia.\nNapoletana, figlia dell'attore teatrale Eugenio, fondatore della compagnia \"Cafiero Fumo\", sorella dell'attrice Nuccia e moglie dell'attore Pasquale Malleo alias Fiorante, Nunzia Fumo ha iniziato da bambina a frequentare il palcoscenico.\nDedicatasi in Italia e all'estero prevalentemente all'attivit\u00e0 teatrale, recitando anche al fianco di Peppino ed Eduardo De Filippo, fu riscoperta dal cinema (nel quale aveva sostenuto gi\u00e0 alcune parti), a met\u00e0 degli anni ottanta, insieme alla sorella Nuccia, sul finire della carriera, soprattutto grazie alle memorabili interpretazioni nei film di Luciano De Crescenzo, \"Cos\u00ec parl\u00f2 Bellavista\", \"Il mistero di Bellavista\" e \"32 dicembre\".\nNunzia mor\u00ec a 78 anni nel 1992."}
{"id": "2155692", "revid": "1652134", "url": "https://it.wikipedia.org/wiki?curid=2155692", "title": "Hitchin", "text": "Hitchin \u00e8 una cittadina di 30.360 abitanti della contea dell'Hertfordshire, in Inghilterra. A Hitchin il 4 agosto 1900 nacque Elizabeth Bowes-Lyon, regina consorte di Giorgio VI."}
{"id": "2155693", "revid": "2208709", "url": "https://it.wikipedia.org/wiki?curid=2155693", "title": "Tito Jackson", "text": "Biografia.\nTerzo di nove fratelli, Jackson nacque da una famiglia proletaria nera che viveva in una casa di tre stanze a Gary, Indiana. Il padre, Joseph, lavorava in un'acciaieria mentre la madre, Katherine, lavorava come commessa in un supermercato ed era una devota testimone di Geova. Tito inizi\u00f2 a suonare la chitarra del padre mentre questi si assentava da casa per lavoro. Joe in quel periodo suonava in una band amatoriale chiamata \"I Falcons\". Una notte, in compagnia dei fratelli Jackie e Jermaine, Tito ruppe accidentalmente una delle corde della chitarra. Quando il padre se ne accorse, lo sgrid\u00f2 e lo frust\u00f2 con una cintura. Tito, allora, si lament\u00f2 e implor\u00f2 il padre di ascoltarlo perch\u00e9 era convinto di saper suonare. Joe gli disse allora di dimostrarglielo o sarebbe stato punito pi\u00f9 severamente. Dall'esecuzione con i fratelli Jackie e Jermaine, pi\u00f9 dotati nell'esecuzione vocale, il padre si accorse che i figli avevano talento e decise di formare un gruppo musicale e di tentare di fargli avere una carriera. A Tito compr\u00f2 una sua chitarra personale e alla band dette il nome di \"The Jackson Brothers\" (\"I fratelli Jackson\"). Successivamente si unirono anche i pi\u00f9 piccoli Marlon e Michael.\nCarriera.\nCarriera con i The Jackson 5/The Jacksons.\nDopo essersi esibiti nelle scuole e nei supermercati, i fratelli cominciarono a partecipare ai talent show locali. Tito aveva dodici anni.\nNel 1965 la band cambi\u00f2 nome in \"The Jackson 5\" e vinse diverse competizioni nella zona di Gary, tra cui la Amateur Night Competition all'Apollo Theater nell'agosto 1967. \nIl padre Joe, allora, continu\u00f2 a lavorare all'acciaieria solo part time per aiutare i figli ad assicurarsi un contratto con un'etichetta discografica.\nIl gruppo riusc\u00ec a firmare con la Steeltown Records di Gary nel novembre dello stesso anno. A gennaio 1968 usc\u00ec il loro primo singolo, \"Big Boy\".\nNel 1969 la band ottenne un contratto con la Motown Records di Detroit, cominciando di l\u00ec a poco a registrare e pubblicare singoli di successo, tra cui \"I Want You Back\", \"ABC\", \"The Love You Save\" e \"I'll Be There\".\nBench\u00e9 Tito a volte aggiungesse delle parti vocali in alcune canzoni, lui e Marlon raramente cantarono i coretti con gli altri fratelli fino a tempi successivi nelle loro carriere. Nonostante il suo talento come chitarrista la Motown rifiut\u00f2 anche di fargli suonare il suo strumento in tutte le sessioni di registrazione, sostituendolo con altri musicisti della casa discografica. Le abilit\u00e0 con la chitarra di Tito ebbero modo di esprimersi solo da quando, nel 1976, il gruppo pass\u00f2 alla CBS Records e assunse il nuovo nome di \"The Jacksons\". Nello stesso periodo cominci\u00f2 anche a scrivere alcune canzoni per la band.\nLa sua voce comparve in diversi brani, tra i quali \"Zip-A-Dee-Doo-Dah\" e \"Man of War\".\nFu l'unico a non abbandonare mai la band nel corso degli anni insieme a Jackie, mentre gli altri fratelli uscirono e rientrarono in momenti diversi.\nDopo la pubblicazione dell'album \"2300 Jackson Street\" nel 1989, i Jacksons cessarono le registrazioni in studio e continuarono ad esibirsi solo saltuariamente dal vivo.\nCarriera solista e altri progetti.\nNel 1984, dopo la fine del \"Victory Tour\" con il gruppo, Jackson lavor\u00f2 come produttore discografico e collabor\u00f2 ad alcune sessioni con altri musicisti.\nNel 1985 fece parte come corista dello USA for Africa, un supergruppo di 45 celebrit\u00e0 della musica pop, tra cui sua sorella La Toya, Stevie Wonder, Bruce Springsteen e suo fratello Michael, che per l'occasione scrisse il brano \"We Are the World\" assieme a Lionel Richie. La canzone, prodotta da Quincy Jones, aveva lo scopo di raccogliere fondi da devolvere alla popolazione dell'Etiopia, afflitta in quel periodo da una disastrosa carestia. Il brano vinse i Grammy Award come \"canzone dell'anno\", come \"disco dell'anno\" e come \"miglior interpretazione di un duo o gruppo vocale pop\" nel 1986.\nNel 1995 Tito lanci\u00f2 e divent\u00f2 manager del gruppo musicale 3T, formato dai suoi tre figli Taj, Taryll e TJ, assieme al fratello Michael, che li aiut\u00f2 a produrre il loro primo album in studio, \"Brotherhood\".\nLa sua vera carriera da solista, per\u00f2, cominci\u00f2 solo nel 2003, quando si esib\u00ec con la sua band come musicista blues in vari locali.\nNel 2007 partecip\u00f2 come giudice in Regno Unito alla seconda edizione della competizione canora delle celebrit\u00e0 della BBC \"Just the Two of Us\", rimpiazzando la cantante Lulu, che aveva partecipato alla prima.\nDopo la morte di suo fratello Michael, il 25 giugno 2009, Tito registr\u00f2 insieme ai restanti fratelli i cori per il primo brano postumo di Michael, intitolato \"This Is It\". Tra il 2009 e il 2010 insieme ai fratelli fu produttore esecutivo e prese parte al reality show ', mentre tra il 2015 e il 2016 apparve in alcuni episodi di un altro reality con protagonisti i suoi figli e i suoi nipoti, '. Contemporaneamente torn\u00f2 ad esibirsi in vari concerti con Jackie, Jermaine e Marlon, nuova formazione dei Jacksons.\nDurante il 2016 Tito realizz\u00f2 anche il suo primo singolo, \"Get It Baby\" (col rapper Big Daddy Kane), divenendo il nono e ultimo dei nove fratelli e sorelle ad entrare nelle classifiche di \"Billboard\".\nSegu\u00ec l'album \"Tito Time\", pubblicato in Giappone a fine 2016, negli Stati Uniti su \"iTunes\" ad aprile 2017 e in Regno Unito a settembre dello stesso anno.\nDal disco, che contiene anche un brano interpretato insieme ai tre figli e uno con Jocelyn Brown, furono estratti altri tre singoli.\nSuccessivamente Jackson inizi\u00f2 a suonare con la BB King's Blues Band. Nel 2021 il cantante realizza un nuovo singolo cantato in duetto con suo fratello Marlon Jackson e intitolato \"Love One Another\" che anticipa l'album \"Under Your Spell\", il suo nuovo disco in cui appaiono una serie di ospiti speciali, oltre al fratello, tra i quali George Benson, Joe Bonamassa, Bobby Rush e Stevie Wonder.\nVita privata.\nJackson spos\u00f2 Delores \"DeeDee\" Martes nel 1972 e divorzi\u00f2 nel 1988. \nDa questa relazione ebbe tre figli: Taj (vero nome Toriano Adaryll Jackson, Jr - nato il 4 agosto 1973), Taryll (Taryll Adren Jackson - nato l'8 agosto 1975) e TJ (Tito Joe Jackson - nato il 16 luglio 1978). I tre, in seguito, dettero vita alla band 3T.\nNel 1994 Delores \"DeeDee\" Martes fu trovata morta nella piscina del suo nuovo compagno, Donald Bohana, che fu ritenuto colpevole dell'omicidio e condannato nel 2000 a una pena da un minimo di 15 anni di carcere fino a un massimo dell'ergastolo.\nQuesto evento sconvolse sia Tito che i tre figli, che stavano lavorando al loro primo album e che, per questo motivo, dedicarono il disco alla madre.\nTito Jackson ha anche sette nipoti. Attualmente vive in California.\nFratelli.\nIn ordine di nascita:"}
{"id": "2155694", "revid": "53370705", "url": "https://it.wikipedia.org/wiki?curid=2155694", "title": "Classe Aquitaine (fregata)", "text": ""}
{"id": "2155695", "revid": "22475", "url": "https://it.wikipedia.org/wiki?curid=2155695", "title": "Cimitero austro-ungarico di Bressanone", "text": "Il cimitero austro-ungarico (in tedesco Soldatenfriedhof Brixen) \u00e8 un cimitero di guerra che si trova tra Bressanone e Varna, vicino alla vecchia strada statale per il Brennero.\nCaduti.\nIn questo cimitero sono sepolte le salme di 1.226 caduti austro-ungarici della prima guerra mondiale.\nNel cimitero si trovano i resti di 1.226 militari deceduti durante la prima guerra mondiale e tutti appartenenti all'Impero austro-ungarico dato che le croci poste sui loculi i cognomi hanno origine ungherese, slovena, croata e italiana. Ci\u00f2 testimonia la multinazionalit\u00e0 dell'impero. Inizialmente le 1.259 salme erano deposte presso il cimitero austro-ungarico di Dobbiaco ma alla fine vennero traslate qui quasi tutte.\nIn una seconda area sono stati invece posti i resti di 106 caduti tedeschi ed austriaci della seconda guerra mondiale. Sotto una lapide, nel lato destro del cimitero, sono anche sepolti i corpi di soldati russi fatti prigionieri.\nDurante l'occupazione nazista del territorio nel contesto dell'Operationszone Alpenvorland, il cimitero \u00e8 stato adeguato ai canoni estetici della dittatura tedesca.\nCroci.\nLe croci e le lapidi sono in pietra. Nella parte centrale del cimitero \u00e8 stato costruito un simbolico sarcofago in pietra, dietro al quale si trova una cappella commemorativa in stile tirolese."}
{"id": "2155696", "revid": "729019", "url": "https://it.wikipedia.org/wiki?curid=2155696", "title": "Kings Langley", "text": "Kings Langley \u00e8 un paese di 5.072 abitanti della contea dell'Hertfordshire, in Inghilterra."}
{"id": "2155698", "revid": "228587", "url": "https://it.wikipedia.org/wiki?curid=2155698", "title": "Sadie Frost", "text": "Biografia.\nDopo essere comparsa in alcune pubblicit\u00e0 da bambina, Sadie Frost debutta nel mondo dello spettacolo all'et\u00e0 di 19 anni in una rappresentazione teatrale intitolata \"Mumbo Jumbo\", tenutasi al Manchester Royal Exchange Theatre. Come attrice cinematografica ha principalmente lavorato in ruoli secondari. La sua prima apparizione \u00e8 nel film \"Diamond Skulls\", ma il suo lavoro pi\u00f9 importante resta l'interpretazione della vampira Lucy Westenra in \"Bram Stoker's Dracula\" del 1992. Compare in numerosi video musicali.\nNegli anni novanta fonda, insieme agli attori Ewan McGregor, Jonny Lee Miller e Sean Pertwee la \"Natural Nylon\", una casa di produzione cinematografica, che produce film come \"Sky Captain and the World of Tomorrow\" e \"eXistenZ\". Nel 1999, insieme all'amica Jemima French fonda la \"Frost French\", brand di moda specializzato nella biancheria intima.\nVita privata.\nLa Frost \u00e8 stata sposata dal 1988 al 1995 con Gary Kemp, chitarrista degli Spandau Ballet. I due hanno avuto un figlio, Finlay, nato il 20 settembre 1990.\nNel 1997 sposa l'attore Jude Law, dal quale ha tre figli: Rafferty (1996), Iris (2000) e Rudy (2002). La Frost e Law divorziano nel 2003.\n\u00c8 vegetariana sin da bambina e sostiene i diritti animali; fa seguire anche ai suoi figli una alimentazione vegetariana."}
