{"id": "2177009", "revid": "247222", "url": "https://it.wikipedia.org/wiki?curid=2177009", "title": "Gnok Calcio Show", "text": "Gnok Calcio Show era un programma televisivo italiano di satira sulla domenica calcistica, in onda in diretta su SKY Sport 1 tra il 2008 e il 2010.\nLa prima stagione del programma, trasmessa nel 2008-2009, \u00e8 condotta da Gene Gnocchi, che ne \u00e8 anche autore insieme a Luca Bottura. La regia \u00e8 invece di Daniele Zanzari.\nIn studio Piermario Sconcerti (Francesco Tebaldi), nipote di Mario Sconcerti, opinionista di punta Sky e Amalia D'Amico (Cristina Bignardi), sorella di Ilaria D'Amico, conduttrice di Sky Calcio Show, sono sempre presenti nella puntata pomeridiana come ospiti, insieme a qualche calciatore. Il piccolo Piermario racconta la partita che ha visto e commenta moviole o episodi particolari. Nel corso delle puntate \u00e8 spuntato anche un altro simpatico personaggio, il geometra Pasticcio, dapprima sfidante degli olimpionici azzurri, poi inviato sui generis dagli stadi.\nIn studio \u00e8 sempre presente come opinionista piacente l'ex calciatore Paolo Tramezzani. Collegamenti dai campi con gli inviati Sky come Marco Nosotti, Massimiliano Nebuloni, Alessandro Alciato, che stanno al gioco comico, ironizzando sui fatti della giornata calcistica. Il tutto condito da promo di canali Sky mai esistiti e servizi di Sky Sport 24 mai realizzati. Il programma viene trasmesso alle 18:30 e alle 23:10 di domenica e al luned\u00ec in varie repliche (mattina, pomeriggio, sera) su Sky Sport e su Sky Uno.\nLa seconda stagione, trasmessa nel 2009-2010, comporta diversi cambiamenti: c'\u00e8 uno studio nuovo, c'\u00e8 il pubblico dal vivo e ad affiancare Gene, \"La Regina del Jet Set Calcistico Internazionale\" Laura Esposto. Gene collabora con un nuovo autore Maurizio Giambroni. La regia \u00e8 affidata ad Andrea Fantonelli. Il programma va in onda alle 18.30, ma dura un'ora intera, con la replica alle ore 23.30. In studio \u00e8 sempre presente Paolo Tramezzani che porta con s\u00e9 diversi ospiti calciatori. Altre novit\u00e0 riguardano il ruolo di Piermario Sconcerti, titolare della postazione Internet, sostituito nell'angolo della moviola dal \"pi\u00f9 grande moviolista del mondo\" Estelo Pupa, cantante-attore filippino conosciuto come \"l'Al Bano di Manila\" e da Yoon Khon Soon.\nAumenta il numero degli inviati: oltre ai giornalisti Sky e all'inossidabile Geometra Pasticcio si collegano in pianta stabile il piccolo Noemo Maradona da Napoli (figlio illegittimo di Diego Armando Maradona e un'intendente della Guardia di Finanza), l'inviata ad personam dai campi di Serie A Chiara Bergomi, nipote adolescente del celebre \"Zio\" con la passione per Simone Tiribocchi e Piervittorio Feltri, nuovo direttore della Gazzetta dello Sport. Attualmente per\u00f2 il geometra Pasticcio e Chiara Bergomi non rientrano pi\u00f9 tra gli inviati; ultimamente vengono invece ospitati in studio buffi esperti, come l'\"innologo\", l'\"esultologo\" e il \"quartouomologo\". Al termine della puntata vengono presentati i \"Manolo's File\", delle chicche lasciate dal fratello simpatico di Jos\u00e9 Altafini, Manolo Altafini, rinchiuso nelle cantine di Sky.\nNel 2010 Sky decide di non rinnovare i contratti per la trasmissione dello show per la stagione successiva."}
{"id": "2177016", "revid": "211345", "url": "https://it.wikipedia.org/wiki?curid=2177016", "title": "Provider Backbone Transport", "text": ""}
{"id": "2177019", "revid": "729019", "url": "https://it.wikipedia.org/wiki?curid=2177019", "title": "Battaglia di Pont-Barr\u00e9", "text": "La battaglia di Pont-Barr\u00e9 \u00e8 stata una battaglia della prima guerra di Vandea combattuta il 19 settembre 1793 a Saint-Lambert-du-Lattay.\nLa battaglia.\nIl 19 settembre al Pont-Barr\u00e9 sul fiume Layon, vicino a Saint-Lambert-du-Lattay, le forze repubblicane del generale Charles Duhoux de Hauterive uscite da Angers si scontrarono con le forze vandeane comandate dal nipote del generale repubblicano. La battaglia fu molto difficile per i vandeani che nonostante la netta inferiorit\u00e0 riuscirono a resistere alle offensive repubblicane.\nA cambiare le sorti dello scontro per\u00f2 fu l'arrivo di Piron de La Varenne, che tornato vittorioso dalla battaglia di Coron, attacc\u00f2 i repubblicani che batterono in ritirata e ripiegarono a Les Ponts-de-C\u00e9 vicino ad Angers.\nI repubblicani avevano perso tutta la loro artiglieria e il generale Duhoux, che era di famiglia nobile prima della Rivoluzione, fu sospettato di tradimento e di avere volontariamente causato la sconfitta delle sue truppe per favorire il nipote."}
{"id": "2177027", "revid": "767487", "url": "https://it.wikipedia.org/wiki?curid=2177027", "title": "Pre-Millennium Tension", "text": "Pre-Millennium Tension \u00e8 il terzo album del musicista inglese Tricky, uscito nel 1996."}
{"id": "2177030", "revid": "61051", "url": "https://it.wikipedia.org/wiki?curid=2177030", "title": "LVG", "text": ""}
{"id": "2177031", "revid": "729019", "url": "https://it.wikipedia.org/wiki?curid=2177031", "title": "Gotha G.IV", "text": "Il Gotha G.IV era un bombardiere strategico pesante biplano progettato dall'azienda tedesco imperiale Gothaer Waggonfabrik e prodotto, oltre che dalla stessa, dalla Siemens-Schuckert Werke ed Luftverkehrsgesellschaft (LVG) negli anni dieci del XX secolo.\nUtilizzato principalmente dalla Luftstreitkr\u00e4fte, la forza aerea tedesco imperiale, venne impiegato nelle azioni di bombardamento durante la prima guerra mondiale.\nStoria.\nSviluppo.\nL'esperienza con il precedente G.III dimostr\u00f2 che la postazione difensiva in coda poteva non essere efficiente sia per la protezione dorsale che ventrale del velivolo. Per ovviare al problema il progettista Hans Burkhard ide\u00f2 una soluzione, denominata \"tunnel Gotha\", dove un'apertura consentiva di collegare la postazione della parte superiore della fusoliera con la parte inferiore e di consentire quindi al mitragliere un maggior raggio d'azione. Era possibile equipaggiare con una mitragliatrice da 7,92 mm una postazione ventrale tra l'abitacolo dei piloti e quella del mitragliere ma era una soluzione che, comportando un aggravio di peso, costringeva a diminuire il carico utile di bombe per cui era una soluzione che venne utilizzata raramente.\nIl G.IV introdusse altre modifiche. La fusoliera \u00e8 stata completamente ricoperta in pannelli di compensato, eliminando la parziale copertura di tela presente nel G.III. Bench\u00e9 non fosse questo lo scopo di questa modifica, venne rilevato che la nuova soluzione avrebbe permesso alla fusoliera a stare a galla per un po' di tempo in caso di atterraggio forzato sull'acqua. Inoltre, le lamentele circa il difficile controllo laterale, in particolare in fase di atterraggio, sugger\u00ec di dotare di alettoni anche l'ala inferiore.\nNel novembre 1916, la Gothaer ricevette un ordine di produzione per 35 esemplari, successivamente aumentato a 50 nel febbraio 1917. Ulteriori 80 velivoli furono ordinati alla Siemens-Schuckert Werke (SSW) e 100 alla Luftverkehrsgesellschaft (LVG). Rispetto alla produzione Gothaer, gli esemplari realizzati su licenza risultarono leggermente pi\u00f9 pesanti e pi\u00f9 lenti degli originali in quanto una specifica emessa dall'Idflieg ne richiese un irrobustimento della cellula.\nAl fine di recuperare questo vantaggio la SSW realizz\u00f2 una serie di prototipi ampiamente modificati dal modello originale, tra i quali uno che adottava una soluzione propulsiva affidata al gruppo motore in configurazione traente invece che spingente, uno che adottava un settore aggiunto alla struttura alare, due in cui avevano introdotto un nuovo profilo alare ed uno che aveva motori equipaggiati con un compressore. Nessuna di queste soluzioni per\u00f2 riusc\u00ec ad essere sufficientemente collaudata prima del termine del conflitto.\nI successivi esemplari di costruzione SSW erano normalmente equipaggiati con il \"stossfahrgestell\", un carrello supplementare posizionato sotto il muso e un'aletta corretrice Flettner sviluppati per la successiva versione G.V.\nLa LVG affront\u00f2 il calo delle prestazioni in modo diverso, compensando il maggior peso della coda aumentando l'angolo di freccia delle ali.\nA causa di ritardi di produzione, gli ultimi G.IV realizzati da SSW ed LVG erano oramai superati nel ruolo di bombardiere e molti di questi, equipaggiandoli con motori di minore potenza (Argus As.III o NAG C.III), vennero quindi destinati alla formazione degli equipaggi da bombardamento. Inoltre, gli esemplari SSW destinati all'addestramento vennero modificati spostando i serbatoi di combustibile dalle gondole motori all'interno della fusoliera, soluzione adottata anche nei G.V.\nImpiego operativo.\nPeriodo bellico.\nI primi G.IV vennero consegnati ai reparti dal marzo 1917, il \"Kagohl\" 1, che venne redisegnato \"Kagohl\" 3 al momento della presa in carico dei nuovi velivoli, e destinati ad essere immediatamente utilizzati durante l'operazione \"T\u00fcrkenkreuz\", il bombardamento strategico di Londra. Tuttavia il loro battesimo operativo dovette essere rimandato a causa di un difetto riscontrato nel motore dato dai cuscinetti a sfera e che comportarono la sostituzione degli stessi. Inoltre la presenza di venti contrari imposero la necessit\u00e0 di equipaggiare i velivoli con serbatoi di combustibile supplementari che, si scopr\u00ec in seguito, non riuscivano a fornire tutta la capacit\u00e0 per cronici problemi di pescaggio insiti nella progettazione.\nCirca 30 esemplari realizzati dalla LVG e destinati alla k.u.k. Luftfahrtruppen furono equipaggiati con motori Hiero 6 e mitragliatrici Schwarzlose da 8 mm. Un esemplare venne anche equipaggiato, a scopo sperimentale, con un cannone Becker da 20 mm e destinato al ruolo di attacco al suolo.\nPeriodo post-bellico.\nDurante le vicende belliche legate alla sollevazione della Grande Polonia del 1918-19, le forze armate polacche trovarono un G.IV abbandonato presso Pozna\u0144. Dopo averlo riparato venne assegnato alla 21. Eskadra Niszczycielska (21\u00ba Squadrone distruttori) Si\u0142y Powietrzne. Giunto al reparto il 30 aprile 1920 venne utilizzato operativamente durante la Guerra sovietico-polacca durante l'estate dello stesso anno ma ben presto ritirato a causa della mancanza di pezzi di ricambio.\nTutti gli altri bombardieri Gotha superstiti vennero distrutti in conformit\u00e0 con i termini del trattato di Versailles."}
{"id": "2177036", "revid": "211345", "url": "https://it.wikipedia.org/wiki?curid=2177036", "title": "T-MPLS", "text": ""}
{"id": "2177044", "revid": "729019", "url": "https://it.wikipedia.org/wiki?curid=2177044", "title": "Battaglia di Coron", "text": "La battaglia di Coron \u00e8 stata una battaglia della prima guerra di Vandea combattuta il 18 settembre 1793 a Coron.\nLa battaglia.\nMentre l'esercito di Nantes e l'esercito di Magonza avanzava verso Tiffauges, l'esercito di Angers del generale Jean Antoine Rossignol era uscito dalla sua base per prendere i vandeani alle spalle da Saumur e bloccargli la fuga. Quest'esercito si era diviso in due forze, la prima comandata da Antoine Joseph Santerre e Charles Philippe Ronsin era uscita da Saumur, il secondo comandato da Duhoux de Hauterive aveva lasciato Angers. Il 17 settembre le truppe del generale Santerre si spiegarono sulle colline davanti Coron, il giorno dopo si trovavano di fronte 12.000 vandeani comandati da Piron de La Varenne. Santerre aveva 17.000 uomini sotto i suoi ordini ma solo 7.000 erano soldati esperti.\nLa battaglia inizi\u00f2 a favore dei repubblicani che raggiunsero rapidamente la citt\u00e0 e la occuparono, ma l'artiglieria era rimasta indietro rallentata dal terreno accidentato, la fanteria dovette fermare la sua carica per tornare indietro a difendere i cannoni e aiutare gli artiglieri a spostarli pi\u00f9 in fretta. Approfittando di questa confusione i vandeani lanciarono un contrattacco che caus\u00f2 il panico tra i repubblicani, che fuggirono verso Saumur, lasciando indietro tutti i cannoni."}
{"id": "2177045", "revid": "767487", "url": "https://it.wikipedia.org/wiki?curid=2177045", "title": "Teorico (fondo)", "text": "Il The\u014drik\u00f3n () era, nell'Atene dell'antichit\u00e0, il nome di un fondo statale utilizzato per elargizioni in denaro ai cittadini poveri per permettere loro di assistere a spettacoli pubblici in occasione delle feste.\nStoria.\nSecondo alcune antiche fonti il fondo sarebbe stato costituito nel V secolo a.C. probabilmente su proposta di Pericle: ciascun cittadino povero, nel corso di feste solenni, avrebbe ricevuto un sussidio di due oboli per ogni giornata di rappresentazione, perch\u00e9 potessero assistervi anche loro. Col tempo le elargizioni pubbliche divennero un'arma politica nelle mani dei demagoghi; il sussidio venne distribuito anche in occasione di feste senza spettacoli e portato poi a tre oboli da Agirrio nel 395 a.C.. Prelevato sui tributi degli alleati della Lega delio-attica, in un primo tempo fu amministrato dagli ellenotami, poi dai tamiai.\nVerso il 350 a.C. Eubulo cre\u00f2 uno speciale collegio di dieci magistrati addetti al tesoro. Poich\u00e9 nel IV secolo a.C. il Teorico era costituito con le eccedenze del bilancio statale, ridotto a scapito delle spese per gli armamenti, la sua gestione cre\u00f2 aspri contrasti tra i sostenitori del \"partito della pace\" che, guidati da Eubulo, volevano comunque mantenerlo in vita, e il partito antimacedone, guidato da Demostene, che riteneva che tali somme, piuttosto che per gli spettacoli e le feste, venissero devolute per la guerra imminente contro Filippo II di Macedonia. La I Filippica di Demostene \u00e8 dedicata proprio a supporto di quest'ultima tesi. Nel 339 a.C. il Teorico fu sospeso da Demostene, il quale fece affluire le eccedenze di cassa nel fondo di guerra amministrato da un tamias. Il Teorico fu soppresso definitivamente al tempo dell'egemonia macedone (III secolo a.C.)."}
{"id": "2177047", "revid": "2205548", "url": "https://it.wikipedia.org/wiki?curid=2177047", "title": "Luftverkehrsgesellschaft", "text": "La Luftverkehrsgesellschaft m.b.H., meglio conosciuta con la sua sigla LVG, fu un'azienda aeronautica dell\nmpero tedescole attiva negli anni dieci del XX secolo.\nStoria.\nL'azienda fu fondata nel 1908 nel quartiere berlinese di Johannisthal dove si trovava anche il Motorflugplatz Johannisthal-Adlershof, uno dei primi aeroporti della Germania. Inizialmente si dedic\u00f2 ai voli per passeggeri ed ai voli pubblicitari, l'attivit\u00e0 si svolgeva tramite degli aerostati Parseval.\nA partire dal 1911 la LVG si dedic\u00f2 anche alla costruzione di velivoli. Nel 1912 entr\u00f2 in azienda Franz Schneider, ingegnere di origine svizzera che nel 1913 invent\u00f2 il meccanismo di sincronizzazione fra motore e mitragliatrice che, a partire dal 1915, rivoluzion\u00f2 la guerra aerea nella prima guerra mondiale. Il meccanismo venne installato per la prima volta nel modello LVG E.I che per\u00f2 non entr\u00f2 mai in servizio. Tra i giovani ingegneri che costituivano l'ufficio di progettazione vi era anche Ernst Heinkel.\nSchneider cur\u00f2 lo sviluppo di due tra i pi\u00f9 significativi modelli prodotti dall'azienda, i ricognitori biposto armati LVG C.I ed LVG C.II in servizio nei reparti da ricognizione ed osservazione aerea (\"Flieger Abteilung\", abbreviato Fl. Abt.) della Luftstreitkr\u00e4fte, la componente aerea del Deutsches Heer (l'esercito imperiale tedesco). La collaborazione per\u00f2 si interruppe dopo che il successivo LVG C.IV ed i suoi sviluppi non avviati alla produzione in serie, si rivelarono progetti gravati profondi problemi strutturali e di scelta motoristica.\nAl suo posto venne assunto il Dipl. Ing. Wilhelm \"Willy\" Sabersky-M\u00fcssigbrodt proveniente dalla Pfalz-Flugzeugwerke GmbH, societ\u00e0 che aveva contribuito a costituire dopo che questa gli prefer\u00ec Rudolph Gehringer nell'incarico di capo progettista. Anche Sabersky-M\u00fcssigbrodt svilupp\u00f2, tra gli altri, due fondamentali modelli prodotti dalla LVG, i ricognitori biposto LVG C.V ed il derivato LVG C.VI. Il primo risulter\u00e0 essere il modello costruito in maggior numero tra quelli prodotti dall'azienda in tutto l'arco della sua esistenza, ed uno dei migliori C-Typ, assieme a DFW C.V e Rumpler C.IV, a disposizione della forza aerea tedesca durante il conflitto.\nFino al 1918 la LVG costru\u00ec soprattutto aerei biposto da addestramento e da ricognizione tra i quali il modello LVG B.I, primo biposto tedesco ad essere utilizzato al fronte. e il modello LVG C.VI prodotto in oltre 1\u00a0000 esemplari.\nDurante la prima guerra mondiale LVG produsse 5\u00a0640 aerei, dopo la Albatros fu il secondo produttore di aerei tedesco."}
{"id": "2177051", "revid": "347132", "url": "https://it.wikipedia.org/wiki?curid=2177051", "title": "Rosario Villari", "text": "Era fratello di Lucio Villari, anch'egli storico.\nVita e attivit\u00e0 pubblicistica.\nHa iniziato gli studi universitari a Firenze e li ha conclusi a Messina, dove \u00e8 stato allievo di Galvano Della Volpe.\nVanta una lunga attivit\u00e0 pubblicistica sulle pagine de \"Il Politecnico\", \"Il Ponte\", \"Movimento operaio\", \"Quaderni di cultura e storia sociale\". Redattore dal 1956 al 1960 di \"Cronache meridionali\", sostiene il recupero dei temi meridionalistici della rivista, pubblicando testi dei meridionalisti \"ante litteram\", dall'abate Galiani (secolo XVIII) ai liberali napoletani del 1848. Arriva cos\u00ec ai primi saggi sulla storia del Regno di Napoli nel Settecento, raccolti poi in parte in \"Mezzogiorno e contadini nell'et\u00e0 moderna\".\nNello stesso anno, il 1961, cura un'antologia della questione meridionale, \"Il Sud nella storia d'Italia\". Seguono \"La rivolta antispagnola a Napoli. Le origini (1585-1647)\" e, alla fine degli anni settanta, \"Mezzogiorno e democrazia\", ripresa e ampliamento di un precedente lavoro. Tra gli altri titoli una \"Storia dell'Europa contemporanea\" e un manuale per le scuole superiori (\"Sommario di Storia\").\n\u00c8 stato visiting professor al St Antony's College dell'Universit\u00e0 di Oxford e all'Institute for Advanced Study di Princeton.\nNel 1990 \u00e8 eletto membro dell'Accademia nazionale dei Lincei. Dallo stesso anno, per i cinque anni successivi, \u00e8 presidente della giuria del Premio letterario Viareggio, incarico abbandonato nel 1995. Nel 1996 \u00e8 nominato presidente della giunta centrale per gli Studi Storici.\nHa partecipato intensamente al dibattito culturale e storiografico anche con articoli giornalistici e con interventi in trasmissioni radiofoniche e televisive.\nMuore all'et\u00e0 di 92 anni, il 18 ottobre 2017 nella sua casa di Cetona (Siena).\nAttivit\u00e0 politica.\nIl suo impegno politico comincia con la militanza antifascista e con la partecipazione all'organizzazione dei movimenti contadini per la riforma agraria in Calabria. \u00c8 stato membro del comitato centrale del PCI, nel quale ha sempre sostenuto una linea democratica e riformista, e una politica di autonomia rispetto all'egemonia sovietica.\n\u00c8 stato eletto deputato nella VII Legislatura (1976 - 1979)."}
{"id": "2177056", "revid": "313323", "url": "https://it.wikipedia.org/wiki?curid=2177056", "title": "Frazioni di Avigliano", "text": ""}
{"id": "2177058", "revid": "1568601", "url": "https://it.wikipedia.org/wiki?curid=2177058", "title": "Tescino", "text": "Il torrente Tescino \u00e8 un affluente sinistro del torrente Serra, nel quale si getta presso Terni dopo 16\u00a0km di percorso.\nNasce in Umbria, nei pressi della localit\u00e0 Colle Commalantro (m 828) ed \u00e8 spesso asciutto; infatti \u00e8 possibile vedere apprezzabili portate solo in periodi di piogge intense e prolungate. La vallata in cui scorre \u00e8 detta Valle del Tescino ed \u00e8 percorsa dalla Strada statale 3 Via Flaminia, moderno tracciato della Via Flaminia fra Terni e Spoleto."}
{"id": "2177059", "revid": "124123", "url": "https://it.wikipedia.org/wiki?curid=2177059", "title": "Debaki Bose", "text": "Si tratta di uno dei pionieri del cinema indiano, divenuto famoso nel corso degli anni a Bollywood, grazie al suo uso innovativo del suono e della musica."}
{"id": "2177060", "revid": "154398", "url": "https://it.wikipedia.org/wiki?curid=2177060", "title": "Cantare del Cid", "text": ""}
{"id": "2177062", "revid": "154398", "url": "https://it.wikipedia.org/wiki?curid=2177062", "title": "Cantar del Cid", "text": ""}
{"id": "2177069", "revid": "765341", "url": "https://it.wikipedia.org/wiki?curid=2177069", "title": "Angels with Dirty Faces (Tricky)", "text": "Angels with Dirty Faces \u00e8 il quarto l'album del musicista e producer inglese Tricky, uscito nel 1998.\nIl disco.\nLa traccia \"Broken Homes\" \u00e8 stata cantata dalla cantautrice inglese PJ Harvey, mentre \"Carriage for Two\" \u00e8 stata registrata in collaborazione con Scott Ian, chitarrista degli Anthrax."}
{"id": "2177071", "revid": "110157", "url": "https://it.wikipedia.org/wiki?curid=2177071", "title": "Uro\u0161 Pavlov\u010di\u010d", "text": "Biografia.\nPavlov\u010di\u010d, originario di Mojstrana di Kranjska Gora, esord\u00ec in Coppa del Mondo il 31 ottobre 1999 a Tignes, piazzandosi 29\u00ba in slalom gigante. Ai Mondiali di Sankt Anton am Arlberg 2001, sua unica presenza iridata, giunse 21\u00ba nello slalom gigante.\nOttenne il miglior risultato in carriera il 20 dicembre 2001 sulla pista Podkoren di Kranjska Gora: quel giorno in slalom gigante colse il suo unico podio in Coppa del Mondo, il terzo posto dietro a Fredrik Nyberg e Benjamin Raich. Pavlov\u010di\u010d si rese protagonista in quell'occasione di un buon recupero nella seconda manche essendo partito con il pettorale 31 ed essendo 15\u00ba dopo la prima frazione di gara.\nL'atleta sloveno rappresent\u00f2 il suo Paese ai XIX Giochi olimpici invernali di , sua unica presenza olimpica, senza concludere la prova di slalom gigante, e si conged\u00f2 dalla Coppa del Mondo in occasione dello slalom speciale di Wengen del 19 gennaio 2003, senza qualificarsi per la seconda manche. Continu\u00f2 a partecipare a gare FIS fino al definitivo ritiro, nell'aprile del 2005.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nGS = slalom gigante\nSL = slalom speciale"}
{"id": "2177072", "revid": "1543377", "url": "https://it.wikipedia.org/wiki?curid=2177072", "title": "Battaglia di Millarapue", "text": "La battaglia di Millarapue, avvenuta il 30 novembre 1557, avrebbe dovuto essere secondo il toqui Caupolic\u00e1n dei Mapuche un'imboscata tesa all'esercito spagnolo di Garc\u00eda Hurtado de Mendoza, ma si concluse con una vittoria spagnola quando l'imboscata fall\u00ec.\nStoria.\nDopo la vittoria spagnola nella battaglia di Lagunillas, Mendoza entr\u00f2 nel territorio ostile di Arauco cercando una battaglia decisiva. Le forze reali spagnole si accamparono a Millarapue il 29 novembre. L'esercito Mapuche, guidato da Caupolic\u00e1n, tese un'imboscata all'alba del 30 novembre, tentando di prendere di sorpresa l'accampamento nemico. Quello era il giorno della celebrazione di Sant'Andrea, e lo squillo cerimoniale di trombe all'alba fu inteso come un segnale d'allarme dagli indiani. Credendo di essere stato scoperto, Caupolic\u00e1n ordin\u00f2 all'esercito di avanzare ed attaccare. A guidare alcuni Mapuche in un attacco frontale fu Galvarino, che incitava i compagni nonostante fosse privo delle mani. La battaglia fu feroce e brutale, e dur\u00f2 fino al primo pomeriggio. Alla fine i Mapuche furono sconfitti, perdendo 3000 uomini e vedendosene catturati 800. I leader catturati furono impiccati e Galvarino, anch'esso imprigionato, fu dato in pasto ai cani. Dopo la vittoria gli spagnoli avanzarono fino a Tucapel, dove costruirono il forte di Ca\u00f1ete, non molto lontano da dove Valdivia aveva eretto il forte di Tucapel."}
{"id": "2177074", "revid": "339392", "url": "https://it.wikipedia.org/wiki?curid=2177074", "title": "Fassone (razza bovina)", "text": ""}
{"id": "2177076", "revid": "2013823", "url": "https://it.wikipedia.org/wiki?curid=2177076", "title": "Silver Bells", "text": "Silver Bells \u00e8 una celebre canzone natalizia statunitense, composta da Jay Livingston (autore del testo) e da Ray Evans (1915 - 2007), autore della melodia; \u00e8 l'autore, tra l'altro, di \"Que Sera, Sera (Whatever Will Be, Will Be)\" e cantata per la prima volta da Bob Hope and Marilyn Maxwell nel film \"The Lemon Drop Kid\" del 1951 (Il ratto delle zitelle).\nLa prima incisione \u00e8 quella di Bing Crosby &amp; Carol Richards del 1952. Numerosi altri cantanti (tra cui Perry Como, i The Platters, Stevie Wonder, ecc) hanno inciso poi il brano.\nLa canzone fu ispirata dalle immagini dei suonatori di campane dell'Esercito della salvezza all'esterno dei grandi magazzini durante il periodo natalizio.\nTesto.\nLa canzone descrive una grande citt\u00e0 durante il periodo natalizio, con persone indaffarate nel fare acquisti e altre scene tipiche della festivit\u00e0.\nVersioni varie.\nLa canzone \u00e8 stata incisa dai seguenti cantanti:"}
{"id": "2177078", "revid": "228587", "url": "https://it.wikipedia.org/wiki?curid=2177078", "title": "Mehboob Khan", "text": "Si tratta di uno dei pionieri del cinema indiano, divenuto famoso nel corso degli anni a Bollywood, grazie a film di successo, in particolare Madre India."}
{"id": "2177083", "revid": "287204", "url": "https://it.wikipedia.org/wiki?curid=2177083", "title": "MarciaGranParadiso", "text": "La MarciaGranParadiso \u00e8 una gara di sci di fondo, organizzata con cadenza annuale a Cogne (Valle d'Aosta).\nStoria.\nNata nel 1975, si svolge su una distanza di 45\u00a0km.\nI primi vincitori furono Carlo Favre ed Enrica Traversa, poi seguiti da una lunga lista di grandi nomi, quali Maurilio De Zolt, Giorgio Di Centa, Silvano Barco, Marco Albarello, Giorgio Vanzetta al maschile, e Guidina Dal Sasso, Cristina Paluselli, Gabriella Paruzzi al femminile, senza dimenticare le due vittorie norvegesi dei grandi campioni Anders Aukland e Odd-Bj\u00f8rn Hjelmeset.\nPercorso.\nIl percorso di 45\u00a0km parte dal capoluogo (Veulla) di Cogne, sui prati di Sant'Orso, si snoda fino a Valnontey e ritorna a Cogne, quindi prosegue verso Lillaz. Da l\u00ec, la marcia prosegue fino ad \u00c9pinel, poi prevede un passaggio a Champlong prima del traguardo, a Cogne.\n\u00c8 prevista anche la versione giovanile con la \u201cMini Marcia\u201d e, dal 2013, la 25\u00a0km con traguardo a met\u00e0 percorso.\nDal 2015 la gara avr\u00e0 anche una versione skating a 25 km, mentre dal 2016 la granfondo entrer\u00e0 nel circuito europeo Euroloppet."}
{"id": "2177085", "revid": "1602064", "url": "https://it.wikipedia.org/wiki?curid=2177085", "title": "Villa Comaltitl\u00e1n", "text": "La citt\u00e0 di Villa Comaltitl\u00e1n \u00e8 a capo dell'omonimo comune, nello stato del Chiapas, Messico. Conta 7.972 abitanti secondo le stime del censimento del 2005 e le sue coordinate sono 15\u00b012'N 92\u00b034'W.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica VIII: SOCONUSCO."}
{"id": "2177092", "revid": "287204", "url": "https://it.wikipedia.org/wiki?curid=2177092", "title": "Uros Pavlovcic", "text": ""}
{"id": "2177098", "revid": "729019", "url": "https://it.wikipedia.org/wiki?curid=2177098", "title": "Stazione di Portovecchio di Piombino", "text": "La stazione di Portovecchio di Piombino \u00e8 una stazione ferroviaria situata a Piombino, in provincia di Livorno. \u00c8 situata nell'area portuale nord-est della citt\u00e0 di Piombino, tra il centro e la localit\u00e0 di Gagno, dopo la galleria del Capezz\u00f2lo.\nStoria.\nLa stazione \u00e8 stata chiusa al traffico passeggeri nei primi anni novanta a causa della scarsa frequentazione. Risulta comunque attiva per il gestore dell'infrastruttura, Rete Ferroviaria Italiana, che la considera non pi\u00f9 come una vera e propria stazione, ma come un fascio merci denominato \"Piombino Binari Porto Vecchio\", anche se \u00e8 alternatamente menzionata con il nome originario. "}
{"id": "2177099", "revid": "729019", "url": "https://it.wikipedia.org/wiki?curid=2177099", "title": "Battaglia di Saint-Fulgent", "text": "La battaglia di Saint-Fulgent \u00e8 stata una battaglia della prima guerra di Vandea combattuta il 22 settembre 1793 a Saint-Fulgent.\nLa battaglia.\nDopo la vittoria di Montaigu, Louis Marie de Lescure e Fran\u00e7ois Charette dovevano, secondo il loro piano, raggiungere Charles de Bonchamps e Maurice d'Elb\u00e9e alle prese con l'esercito di Magonza.\nTuttavia la sera della sua vittoria Charette apprese che, su ordine di Canclaux, il generale repubblicano Jean Quirin de Mieszkowski, part\u00ec da Les Sables-d'Olonne per prendere Saint-Fulgent. Nonostante i suoi ufficiali gli sconsigliarono di attaccare Mieszkowski, Charette decise di scontrarli con lui invece di riunirsi con d'Elb\u00e9e e Bonchamps, inoltre anche Lescure era d'accordo con lui.\nI vandeani attaccarono Saint-Fulgent la sera del 22 settembre, approfittando dell'oscurit\u00e0 e della netta superiorit\u00e0 numerica misero in fuga i repubblicani, che ripiegarono su Chantonnay. Le truppe di Mieszkowski nella fuga dovettero ancora scontrarsi con i vandeani di Charles de Royrand, che per\u00f2 era arrivato troppo tardi per bloccargli la fuga.\nCon questa vittoria Charette e Lescure hanno potuto liberarsi delle forze repubblicane a sud della Vandea ma al nord lasciavano d'Elb\u00e9e e Bonchamps in una posizione troppo avanzata e isolata."}
{"id": "2177100", "revid": "124123", "url": "https://it.wikipedia.org/wiki?curid=2177100", "title": "Mauro Gianneschi", "text": "Professionista tra il 1954 ed il 1959, vinse una tappa al Giro d'Italia 1954.\nCarriera.\nCorse per la Arbos e la Bottecchia. Ottenne poche vittorie da professionista, tra cui spicca una tappa al Giro d'Italia 1954, all'Abetone. Nel 1955 fu quarto alla Milano-Sanremo, battuto allo sprint da Germain Derijcke, Bernard Gauthier e Jean Bobet."}
{"id": "2177101", "revid": "339392", "url": "https://it.wikipedia.org/wiki?curid=2177101", "title": "Italia Flotte Riunite", "text": ""}
{"id": "2177102", "revid": "77929", "url": "https://it.wikipedia.org/wiki?curid=2177102", "title": "Economia europea alla fine del XIX secolo", "text": "L'economia europea alla fine del XIX secolo inizi\u00f2 un periodo di grande ripresa che dur\u00f2 fino al 1914.\nIl periodo compreso fra la met\u00e0 degli anni '90 e lo scoppio della prima guerra mondiale, nel 1914, fu, in generale, di grande sviluppo economico: ferro e carbone costituirono i due pilastri dell'industria e la loro produzione crebbe enormemente. \nPresero sempre maggior peso nuove fonti di energia, nuovi materiali e nuove industrie. Una vera e propria rivoluzione tecnologica fu l'uso anche come bene strumentale del motore endotermico. Un'importanza altrettanto grande ebbe il sorgere dell'industria elettrica. \nIl telegrafo si diffuse fino a collegare tutte le principali citt\u00e0 del mondo, il telefono divent\u00f2 un mezzo di comunicazione in costante sviluppo. \nLa rete ferroviaria nel 1913 super\u00f2 il milione di chilometri mentre i trasporti marittimi fecero progressi decisivi. Assai notevole fu l'incremento demografico.\nConcentrazione imprenditoriale.\nIl processo di concentrazione capitalistica sub\u00ec fra la fine del secolo e la prima guerra mondiale una straordinaria intensificazione. \nLa concorrenza produsse il risultato di ridurre drasticamente il numero delle imprese produttrici e di spostare la lotta imprenditoriale al livello delle grandi imprese. La conseguenza fu il sempre pi\u00f9 netto passaggio dalla fase di libera concorrenza alla fase di concorrenza dominata dalle imprese giganti.\nLa concentrazione assunse, in generale, due forme fondamentali, il cartello, cio\u00e8 l'unione in senso orizzontale di imprese dello stesso ramo produttivo e il trust, vale a dire l'assorbimento, sotto una direzione unificata, di una serie di imprese interessate a tutta la gamma di trasformazione di un prodotto. Il capitalismo pi\u00f9 avanzato assunse la forma di capitalismo monopolistico.\nGrande finanza.\nL'industria per vivere aveva bisogno di finanziamenti continui e si rivolse in modo sistematico alle grandi banche, offrendo come garanzia se stessa. Le grandi banche a loro volta, avendo a disposizione una forte massa di risparmio, erano quanto mai interessate a far fruttare tutti i capitali nell'allargamento della produzione industriale.\nIl capitalismo monopolistico inizi\u00f2 e port\u00f2 avanti un nuovo rapporto fra paesi a diverso grado di sviluppo.\nLe grandi imprese e le grandi banche avevano a disposizione enormi capitali che trovavano spesso pi\u00f9 vantaggioso impiegare in paesi arretrati per sfruttarne le risorse, attuando una sorta di colonialismo economico.\nPolitiche economiche.\nLe grandi potenze capitalistiche alternarono tre linee di politica concorrenziale fondamentali, concorrenza reciproca mantenuta nei limiti del gioco economico, spartizione di sfere d'influenza economica e lotta per la propria sopravvivenza con conseguente distruzione delle aziende avversarie.\nI grandi monopoli erano ormai in grado di influenzare in maniera sempre pi\u00f9 forte la politica dei governi, e pertanto ne chiedevano l'appoggio in tutti i momenti decisivi per il loro interessi.\nNel periodo seguito alla depressione iniziata nel 1873 e durata fino al 1895, dovuta in primo luogo a una crisi di sovrapproduzione agricola ed industriale con conseguente caduta dei prezzi, si era avuto un generale ritorno al protezionismo doganale. \nNegli anni che precedettero la prima guerra mondiale le industrie nazionali si trovarono in una contraddizione particolare, da un lato avevano interesse a proteggere la propria produzione verso l'interno, dall'altro miravano ad invadere i mercati esterni.\nUna simile contraddizione port\u00f2 inevitabilmente a conflitti che da economici si trasformarono in politici e interstatali.\nClassi sociali.\nLe classi sociali nei paesi europei industrializzati si trovarono ad essere dominati dai rapporti fra capitalisti e proletari. Ci\u00f2 non significava, per\u00f2, che, all'infuori della borghesia e del proletariato industriale, le altre classi avessero perduto di importanza. \nL'aristocrazia mantenne un peso rilevante, anche se ridotta a classe secondaria rispetto alla grande borghesia capitalistica, resisteva alla decadenza non solo conservando quote elevate della propriet\u00e0 fondiaria, ma anche penetrando nei settori capitalistici dell'industria e della finanza. Molto profonda rimase la sua influenza sulla vita pubblica e sul costume delle classi alte. \nL'aristocrazia dominava il gusto e i costumi dei ricchi, dettando loro le regole dello stile di vita: il grande borghese non aspirava ad altro che imitare il grande aristocratico.\nI contadini costituivano ancora la maggioranza schiacciante della popolazione in tutto l'est europeo e in tutta Europa meridionale. Essi formavano la parte pi\u00f9 arretrata della popolazione, ma la variet\u00e0 delle condizioni al loro interno era enorme.\nLa borghesia rappresentava la classe dominante della societ\u00e0 capitalistica ed aveva saldamente nelle mani le redini dello sviluppo sociale. In conseguenza dello stesso sviluppo capitalistico, la borghesia, tuttavia, and\u00f2 differenziandosi profondamente in strati diversissimi per posizione sociale e grado di ricchezza, ma unita nel fatto di non appartenere n\u00e9 al mondo contadino subalterno n\u00e9 a quello dell'aristocrazia tradizionale.\nSotto l'alta borghesia stava la classe che dipendeva da essa pi\u00f9 strettamente, sia economicamente che socialmente, la piccola borghesia. Quest'ultima, da un lato, era sprovvista di mezzi finanziari indipendenti ma, dall'altro, non svolgeva un lavoro manuale.\nIl piccolo borghese aveva come massima aspirazione il trovare una via per entrare nelle file della media ed alta borghesia, di cui imitava i costumi ed i valori mentre disprezzava il proletariato nelle cui fila temeva di precipitare.\nIl proletariato urbano costituiva, insieme alla borghesia capitalistica, l'altra grande forza figlia del processo di industrializzazione. In lotta perpetua per la difesa o l'aumento del salario, vedeva nei sindacati e nei partiti socialisti gli strumenti indispensabili per far sentire il proprio peso nei rapporti con i datori di lavoro e con lo Stato."}
{"id": "2177115", "revid": "599013", "url": "https://it.wikipedia.org/wiki?curid=2177115", "title": "Stefan Beinlich", "text": "Carriera.\n ha terminato la carriera durante il campionato 2007-2008."}
{"id": "2177118", "revid": "729019", "url": "https://it.wikipedia.org/wiki?curid=2177118", "title": "Lloyd Johansson", "text": "Biografia.\nLloyd Dan Timaru nasce a Melbourne, in Australia; gioca nell'Under-14 e nell'Under-16 dello stato di Victoria, prima di trasferirsi nel Queensland nel 2002, per completare gli studi. Viene selezionato negli Australian Schoolboys e rappresenta l'Australia a livello Under-19 e Under-21.\nDal 2005 al 2007 fa parte dei in Super 12, qui viene convocato in Nazionale, esordendo a livello internazionale il 3 settembre 2005, ad Auckland, contro la , in un \"match\" del Tri Nations valido per la Bledisloe Cup; nello stesso anno disputa un \"test match\" contro la , durante il \"tour\" autunnale in Europa. L'ultima apparizione con la maglia dei \"Wallabies\" \u00e8 datata 12 novembre 2005, contro l' a Twickenham.\nNel 2007 disputa l'unica stagione di Australian Rugby Championship con gli in qualit\u00e0 di capitano, classificandosi in ultima posizione.\nNel 2008 arriva in Italia al dove disputa due stagioni di Super 10.\nPoi si trasferisce in Giappone agli Honda Heat, per una stagione, prima di essere ingaggiato nei di Melbourne, la sua citt\u00e0 natale, nel Super Rugby. Successivamente, dopo una parentesi ai Melborune Harlequins in Dewar Shield, dal 2014 gioca per i , squadra del National Rugby Championship."}
{"id": "2177120", "revid": "1305772", "url": "https://it.wikipedia.org/wiki?curid=2177120", "title": "Le mie canzoni", "text": ""}
{"id": "2177121", "revid": "1543377", "url": "https://it.wikipedia.org/wiki?curid=2177121", "title": "Battaglia di Penco", "text": "La battaglia di Penco, combattuta il 12 marzo 1550, vide affrontarsi 60\u00a0000 Mapuche guidati dal toqui Ainavillo con i suoi alleati ed i 200 spagnoli di Pedro de Valdivia a cavallo ed a piedi, con un gran numero di Yanacona tra cui 300 ausiliari Mapochoes comandati da Michimalonco, che difendevano il nuovo forte di Penco. Questa battaglia fece parte della guerra di Arauco.\nStoria.\nDopo la sconfitta nella Battaglia di Andalien, il toqui Ainavillo mise insieme decine di migliaia di guerrieri provenienti da Arauco e Tucapel, per rinforzare il suo esercito di 15\u00a0000 uomini con l'intenzione di attaccare l'insediamento di Valdivia a Penco. Nel frattempo gli uomini di Valdivia impiegarono otto giorni a costruire un forte con un fossato lungo 1500 passi attorno all'accampamento, alto e spesso 4 metri. La terra scavata venne usata per riempire un muro di tronchi d'albero dietro il fossato. Le mura avevano tre porte con potenti bastioni attrezzati con pezzi d'artiglieria. Dopo che il forte fu completato, Valdivia vi fond\u00f2 la citt\u00e0 di \"Concepci\u00f3n del Nuevo Extremo\" il 3 marzo 1550. Invi\u00f2 anche un gruppo di cavalleria ad intimare ai Mapuche locali di sottomettersi, fornendo cibo e manodopera agli spagnoli.\nIl 12 marzo l'esercito di Ainavillo, che contava 60\u00a0000 guerrieri, avanz\u00f2 verso il forte organizzato in tre plotoni, con 5000 fanti che ne coprivano l'avanzata ed il dispiego. Appena arrivati circondarono il forte su tutti i lati, ma non erano attrezzati per colpire oltre il fossato e le mura. Poterono solo lanciare frecce e pietre sulle mura. All'interno del forte si stava formando lo scontento tra i conquistadores, per il fatto di sentirsi bloccati e sapendo che i Mapuche stavano guadagnando coraggio.\nIl commando di Ainavillo, precedentemente sconfitto ad Andalien, fu riconosciuto dagli spagnoli, che notarono anche che la divisione dei gruppi Mapuche gli impediva di aiutarsi l'un l'altro. Jer\u00f3nimo de Alderete, senza il permesso di Valdivia, guid\u00f2 la propria cavalleria contro la divisione di Ainavillo ma i Mapuche avevano imparato a serrare i ranghi, ferendo i cavalli degli spagnoli con picche dotate di punta in rame.\nValdivia cap\u00ec che Alderete aveva forzato la mano ed invi\u00f2 Pedro de Villagra con il resto della cavalleria, colpendo Ainavillo anche con l'artiglieria. Jeronimo de Alderete e Pedro de Villagra guidarono quindi una nuova carica che ebbe successo, facendo fuggire i Mapuche inseguiti dagli spagnoli, seguiti a loro volta dalle due altre divisioni Mapuche anch'esse in fuga. Ad un certo punto la cavalleria non pot\u00e9 proseguire, e quindi tocc\u00f2 alla fanteria ed agli uomini di Michimalonco inseguire gli avversari, uccidendone molti. Il campo di battaglia era coperto di armi abbandonate, con 300 indios morti. Secondo Vivar furono 4000 i morti Mapuche durante la ritirata, e secondo Lobera ne furono catturati 200 compresi alcuni capi. Valdivia fece tagliare il naso ed una mano a tutti i prigionieri, liberandoli per permettergli di portare un messaggio ai compagni. Poco dopo i capi Mapuche giunsero da Valdivia per sottomettersi.\nBibliografia.\nPedro de Valdivia comand\u00f2 la campagna e partecip\u00f2 alla battaglia. Jer\u00f3nimo de Vivar scrisse come partecipante allo scontro. Pedro Mari\u00f1o de Lobera fu un testimone. Alonso de G\u00f3ngora Marmolejo giunse a Concepci\u00f3n nel 1551, e quindi si bas\u00f2 sui racconti degli altri."}
{"id": "2177126", "revid": "436907", "url": "https://it.wikipedia.org/wiki?curid=2177126", "title": "The Empyrean", "text": "The Empyrean \u00e8 il decimo album solista di John Frusciante, uscito il 20 gennaio 2009.\nUscito a quattro anni dal precedente \"Curtains\", The Empyrean pu\u00f2 considerarsi a tutti gli effetti l'apice del percorso solista del chitarrista statunitense, l'album presenta dieci tracce di intensa sperimentazione sempre ai confini della psichedelia, che ci regala una prestazione impeccabile: si tratta di un concept che racconta una storia racchiusa nella mente di una sola persona attraverso la sua vita; l'unica altra presenza \u00e8 un personaggio di fantasia che vive, a detta dello stesso Frusciante, nella mente della gente."}
{"id": "2177127", "revid": "633110", "url": "https://it.wikipedia.org/wiki?curid=2177127", "title": "Classe Kearsarge", "text": "Le unit\u00e0 appartenenti alla classe Kearsarge erano un gruppo di pre-dreadnought costruite negli Stati Uniti per la United States Navy all'inizio del ventesimo secolo. L'unit\u00e0 capoclasse, la USS \"Kearsarge\", \u00e8 stata l'unica nave da battaglia americana a non avere il nome di uno stato.\nTecnica.\nDal punto di vista progettuale, la classe Kearsarge fu considerata un insuccesso. Infatti, ad una scarsa capacit\u00e0 di tenere il mare, si univa una protezione corazzata inadeguata.\nL'armamento era piuttosto pesante, con i cannoni principali sistemati in due particolari \"complessi\", posti a prua ed a poppa della nave. L'armamento secondario, di 14 pezzi da 127\u00a0mm a tiro rapido, era invece sistemato in una casematta centrale in torri indipendenti, con un sette cannoni per ogni lato.\nLe unit\u00e0 di questa classe furono le prime nell'US Navy ad imbarcare delle insolite torri per cannone \"a doppio strato\", dov'era sistemato l'armamento principale. In pratica, la torre con i pezzi da 203\u00a0mm era posta sopra a quella con l'armamento principale da 330. Si trattava di una soluzione originale, che presentava il vantaggio di avere un fuoco estremamente concentrato (sarebbe stato possibile far cadere, a distanza molto ravvicinata, ben quattro proiettili di grosso calibro).\nTuttavia, tale soluzione aveva delle controindicazioni notevoli. Prima di tutto, provocava delle interferenze al momento dello sparo. Inoltre, il complesso di due torri sovrapposte costituiva un bersaglio di grandi dimensioni, e quindi piuttosto vulnerabile. Altro problema era che le due torri non potevano ruotare in modo indipendente, con il risultato che poteva essere inquadrato un solo bersaglio alla volta. Quindi si tratt\u00f2 di una soluzione che non ebbe una grande diffusione successiva.\nLe torri per l'artiglieria, inoltre, erano di concezione piuttosto antiquata. Di forma cilindrica (cosiddetta \"cheesebox\", ovvero scatola di formaggio), derivavano direttamente dalle torri di prima generazione, progettate per l'USS \"Monitor\" della guerra civile. Queste torri, inoltre, erano poco efficaci perch\u00e9 i cannoni erano montati molto internamente. Questa soluzione richiedeva un'apertura per il brandeggio piuttosto ampia (e quindi vulnerabile), e limitava l'alzo massimo. Quindi, le navi successive utilizzarono la soluzione inglese, che prevedeva torri di forma quadrangolare pi\u00f9 efficienti e sicure.\nLa dotazione di proiettili era di 200 colpi per i pezzi da 330\u00a0mm, 500 per quelli da 203 e di 3.500 per i 127.\nUtilizzo.\nComplessivamente, furono costruite due unit\u00e0 di questa classe, la USS \"Kearsarge\" e la USS \"Kentucky\". Entrambe entrarono in servizio nel 1900, e presero parte alla Great White Fleet. Tra il 1909 ed il 1911 furono sottoposte a lavori di ammodernamento, in seguito ai quali mutarono l'armamento imbarcato. Utilizzate anche durante la prima guerra mondiale, le due navi furono radiate nel 1920, in ottemperanza al Trattato Navale di Washington. La \"Kearsarge\" fu convertita in nave gru, ed in questo ruolo continu\u00f2 a servire nella marina americana fino al 1955, mentre la \"Kentucky\" fu venduta per la demolizione nel 1924."}
{"id": "2177129", "revid": "110157", "url": "https://it.wikipedia.org/wiki?curid=2177129", "title": "Pueblo Nuevo Solistahuac\u00e1n", "text": "La citt\u00e0 di Pueblo Nuevo Solistahuac\u00e1n \u00e8 a capo dell'omonimo comune, nello stato del Chiapas, Messico. Conta 10.043 abitanti secondo le stime del censimento del 2010 e le sue coordinate sono 17\u00b009'N 92\u00b053'W."}
{"id": "2177133", "revid": "260676", "url": "https://it.wikipedia.org/wiki?curid=2177133", "title": "Mirage (Magic)", "text": "Mirage \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dall'8 ottobre 1996, \u00e8 il primo set di tre del \"blocco di Mirage\", che comprende anche \"Visioni\" e \"Cavalcavento\".\nCaratteristiche.\n\"Mirage\" \u00e8 composta da 350 carte, stampate a bordo nero, cos\u00ec ripartite:\nIl simbolo dell'espansione \u00e8 una palma, e si presenta in bianco e nero indipendente dalla rarit\u00e0 delle carte.\n\"Mirage\" \u00e8 disponibile in bustine da 15 carte casuali e in 4 mazzi tematici precostituiti da 60 carte ciascuno:\nCuriosit\u00e0.\n\"Mirage\" fu presentata in tutto il mondo durante i tornei di prerelease il 21 settembre 1996.\nNel set sono state ristampate le seguenti carte da precedenti:\nNovit\u00e0.\n\"Mirage\" introduce nel gioco una lunga serie di novit\u00e0 e cambiamenti nelle regole.\nNuove abilit\u00e0.\nAggirare.\nL'abilit\u00e0 Aggirare dice: \"Ogniqualvolta questa creatura diventa bloccata da una creatura senza Aggirare, la creatura bloccante prende -1/-1 fino alla fine del turno\".\nFase.\nAll'inizio della sottofase di stap, prima che il giocatore attivo stappi, i permanenti con l'abilit\u00e0 fase che quel giocatore controlla scompaiono (il loro stato cambia da \"in fase\" a \"fuori fase\"). Contemporaneamente, tutti i permanenti fuori fase di quel giocatore appaiono (il loro stato cambia da \"fuori fase\" a \"in fase\")."}
{"id": "2177136", "revid": "834", "url": "https://it.wikipedia.org/wiki?curid=2177136", "title": "The Adventures of Roc Raida ...One Too Many!", "text": ""}
{"id": "2177143", "revid": "287204", "url": "https://it.wikipedia.org/wiki?curid=2177143", "title": "Ray\u00f3n (Chiapas)", "text": "Ray\u00f3n \u00e8 una municipalit\u00e0 dello stato del Chiapas, in Messico, il cui capoluogo \u00e8 la omonima localit\u00e0. Conta 5.151 abitanti secondo le stime del censimento del 2005."}
{"id": "2177146", "revid": "729019", "url": "https://it.wikipedia.org/wiki?curid=2177146", "title": "Claude Cr\u00e9tier", "text": "Biografia.\nCarriera sciistica.\nAttivo in gare FIS dal dicembre del 1994, Cr\u00e9tier esord\u00ec in Coppa Europa il 15 gennaio 1996 a Les Orres in discesa libera (63\u00ba) e in Coppa del Mondo il 9 gennaio 1999 nel supergigante di Schladming, senza finire la gara; colse i primi punti nel circuito due settimane dopo, nella discesa libera di Kitzb\u00fchel del 22 gennaio 2000 (26\u00ba).\nLa carriera dell'atleta francese in Coppa del Mondo fu coronata da un podio, il secondo posto alle spalle di Hannes Trinkl il 2 marzo 2002 nella discesa libera di Kvitfjell. Cr\u00e9tier inoltre partecip\u00f2 ai XIX Giochi olimpici invernali di , sua unica presenza olimpica, in cui ottenne il 5\u00ba posto nella discesa libera e non complet\u00f2 il supergigante, e ai Mondiali di Sankt Moritz 2003, sua unica presenza iridata, dove fu 17\u00ba nel supergigante.\nLa sua ultima gara di Coppa del Mondo fu la discesa libera di Bormio del 29 dicembre 2005 (48\u00ba); si ritir\u00f2 alla fine di quella stessa stagione 2005-2006 e la sua ultima gara fu il supergigante dei Campionati francesi 2006, l'8 aprile a Val-d'Is\u00e8re, chiuso da Cr\u00e9tier al 29\u00ba posto.\nCarriera da allenatore.\nDopo il ritiro \u00e8 divenuto allenatore nei quadri della nazionale francese.\nPalmar\u00e8s.\nSouth American Cup.\nSouth American Cup - vittorie.\nLegenda:\nDH = discesa libera"}
{"id": "2177147", "revid": "944090", "url": "https://it.wikipedia.org/wiki?curid=2177147", "title": "Monte Modino", "text": "Il monte Modino (1.557 ) \u00e8 una cima situata nel cuore dell'Appennino tosco-emiliano. Il Monte separa la Valle delle Tagliole (con i suoi borghi di Ca' di Gallo, Ronchi, La Piana e Rotari) dall'abitato di Fiumalbo. Dagli abitanti del luogo la cima \u00e8 pi\u00f9 conosciuta come \"Castelluccio\". A prima vista, a causa della strettezza della valle il Monte appare imponente; nella parte rivolta verso Fiumalbo ha un pendio dolce e coperto di vegetazione, mentre nella parte rivolta verso la Valle delle Tagliole \u00e8 particolarmente roccioso, scosceso ed arido.\nGeosito.\nLa parete meridionale del Monte Modino \u00e8 un geosito di rilevanza regionale, caratterizzato da uno spettacolare affioramento, in cui si osserva l'omonima formazione nella sua area tipo e le diverse litofacies che compongono la formazione argilloso-calcarea che sta alla sua base.\nIn successione rovesciata si osservano:\nL'et\u00e0 attribuita alle argille variegate della zona della Strada del Duca \u00e8 dubitativamente riferibile al Cretaceo inferiore (circa 135 milioni di anni), ma non si esclude un'et\u00e0 relativamente pi\u00f9 recente."}
{"id": "2177148", "revid": "287204", "url": "https://it.wikipedia.org/wiki?curid=2177148", "title": "Claude Cretier", "text": ""}
{"id": "2177149", "revid": "22659824", "url": "https://it.wikipedia.org/wiki?curid=2177149", "title": "Rex", "text": ""}
{"id": "2177152", "revid": "28592", "url": "https://it.wikipedia.org/wiki?curid=2177152", "title": "Conte di Savoia", "text": ""}
{"id": "2177155", "revid": "110157", "url": "https://it.wikipedia.org/wiki?curid=2177155", "title": "Reforma (Chiapas)", "text": "La citt\u00e0 di Reforma \u00e8 a capo dell'omonimo comune, nello stato del Chiapas, Messico. Conta 23.446 abitanti secondo le stime del censimento del 2005 e le sue coordinate sono 17\u00b051'N 93\u00b008'W.Dal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica V: NORTE."}
{"id": "2177158", "revid": "729019", "url": "https://it.wikipedia.org/wiki?curid=2177158", "title": "Jaco Erasmus", "text": "Biografia.\nErasmus \u00e8 nato in Sudafrica a Humansdorp, ed \u00e8 italiano per matrimonio.\nIn Italia dal 2001, quando fu ingaggiato dal , giocava come terza linea ala nel Rugby San Don\u00e0, ed \u00e8 stato chiamato da Nick Mallett a partecipare al Sei Nazioni 2008. Dal 2011 veste la maglia del club lombardo del Rugby Calvisano con il quale ha conquistato il suo secondo scudetto e la sua seconda Coppa Italia (dal 2010 Trofeo Eccellenza) in carriera.\nNel 2013 passa al Rugby San Don\u00e0, squadra nella quale milita ancora oggi.\nHa un figlio di nome Alex nato nel 2007. Dal 22 dicembre 2009 \u00e8 pap\u00e0 anche di un altro bimbo di nome Enrico.\nNel 2016 ha anche esordito come arbitro, nel quadro di un progetto dalla Federazione di avviare alla carriera arbitrale giocatori internazionali prossimi al fine carriera."}
{"id": "2177170", "revid": "33888", "url": "https://it.wikipedia.org/wiki?curid=2177170", "title": "Pasquale Villani", "text": "Biografia.\nProfessore ordinario di storia contemporanea dell'Universit\u00e0 Federico II di Napoli, e allievo sia di Benedetto Croce che di Federico Chabod, Pasquale Villani ha dedicato la sua carriera di studioso principalmente alla storia del Mezzogiorno degli ultimi tre secoli. \nIn quest'ambito si segnalano i saggi raccolti all'inizio degli anni sessanta in \"Mezzogiorno tra riforme e rivoluzione\" (pubblicato nel 1962 con la Laterza, che ne fa uscire tre edizioni) e il volume \"La vendita dei beni dello stato nel Regno di Napoli (1806-1815)\". Ha poi allargato l'analisi alla storia italiana tra il '600 e l'800 con il volume \"Feudalit\u00e0, riforme, capitalismo agrario\" (uscito da Laterza nel 1968), con lo studio sui \"Gruppi sociali e classe dirigente all'indomani dell'Unit\u00e0 d'Italia\" (comparso nel I annale dell'einaudiana \u00abStoria d'Italia\u00bb del 1978) e con la raccolta \"Italia napoleonica\".\nHa curato la riedizione del \"Saggio storico\" di Vincenzo Cuoco sulla \"rivoluzione napoletana del 1799\" (stampato pi\u00f9 volte, dal 1976 al 2006, prima dalla Laterza e poi dalla B.U.R.) e, nell'edizione degli scritti di Francesco Saverio Nitti, l\"'Inchiesta sulle condizioni dei contadini in Basilicata e in Calabria\" (sempre per la Laterza nel 1968). \nHa inoltre pubblicato, con Franco Gaeta, il volume pi\u00f9 volte ripubblicato \"Documenti e testimonianze: antologia di documenti storici\". Si segnala anche la raccolta \"\"Rivoluzione e diplomazia. Agenti francesi in Italia\" uscita nel 2002, mentre \u00e8 del 2010 il volume \"Rievocare il privato. Un fidanzamento ritrovato (1905-1920)\", edito da Il Mulino."}
{"id": "2177178", "revid": "729019", "url": "https://it.wikipedia.org/wiki?curid=2177178", "title": "Charlie Hore", "text": "Biografia.\nNativo di una famiglia agricola nella regione di Otago, Charlie Hore \u00e8 fratello di Andrew, internazionale neozelandese e campione del mondo nel 2011, e figlio di un'ex giocatrice internazionale di hockey su prato.\nNel 1998 debutt\u00f2 a livello provinciale per Otago, con cui scese in campo solo in 18 incontri in tre stagioni; pass\u00f2 quindi a Canterbury nel 2001, con 13 incontri totali e la vittoria nel National Provincial Championship del 2004.\nSi trasfer\u00ec quindi in Europa in Celtic League presso gli scozzesi del Border Reivers e, tornato una prima volta in patria per giocare con Otago, valut\u00f2 l'ipotesi di smettere, se non fossero arrivati proposte di contratto, per impiegarsi nell'attivit\u00e0 agricola di famiglia oppure nell'impresa di costruzioni del padre della sua compagna, l'ex giocatrice internazionale di netball Belinda Colling; nel novembre 2007 giunse invece una offerta dalla Francia, al Dax, per una stagione, in sostituzione di un giocatore infortunato fino a fine campionato.\nAlla fine della stagione, nel luglio 2008, Hore fu ingaggiato in Italia al Viadana, per un'ulteriore stagione europea; tornato in Nuova Zelanda rimand\u00f2 il suo ritiro per disputare un'ultima stagione con Otago.\nDefinitivamente ritiratosi dall'attivit\u00e0, lavora nell'azienda di famiglia a Ranfury (Otago) ed \u00e8 padre di quattro figli, avuti con Belinda Colling, nel frattempo divenuta sua moglie."}
{"id": "2177184", "revid": "1921867", "url": "https://it.wikipedia.org/wiki?curid=2177184", "title": "Son of a Preacher Man", "text": "Son of a Preacher Man \u00e8 un brano musicale della cantante britannica Dusty Springfield pubblicato come singolo il 13 gennaio 1969 e incluso nell'album \"Dusty in Memphis\".\nScritto da John Hurleye e Ronnie Wilkins fu originariamente offerto ad Aretha Franklin, che per\u00f2 lo rifiut\u00f2; fu per\u00f2 soltanto dopo aver sentito la versione interpretata dalla Springfield, gi\u00e0 diventata una hit, che la Franklin riconsider\u00f2 la cosa e ne registr\u00f2 una cover, inserita nell'album del 1970 \"This Girl's In Love With You\" e pubblicata come lato B del singolo \"Call Me\".\nIl singolo della Springfield fu prodotto da Jerry Wexler, Tom Dowd e Arif Mardin per il suo primo album edito dalla Atlantic Records e divenne un successo internazionale, raggiungendo la decima posizione negli Stati Uniti e la nona nel Regno Unito.\nEredit\u00e0.\nLa rivista \"Rolling Stone\" ha nominato \"Son of a Preacher Man\" alla posizione numero 77 della lista dei \"migliori 100 singoli degli ultimi 25 anni\" stilata nel 1987. Nel 2004 invece il brano \u00e8 stato posizionato alla posizione 240 della Lista delle 500 migliori canzoni della storia, sempre stilata da \"Rolling Stone\".\nUn campionamento di \"Son of a Preacher Man\" fu utilizzato dai Cypress Hill nella traccia \"Hits from the Bong\", presente nell'album \"Black Sunday\" del 1993. Il brano fu inserito l'anno successivo nella colonna sonora del film \"Pulp Fiction\" che fa da sfondo alla scena in cui Vincent Vega (John Travolta) aspetta Mia Wallace (Uma Thurman) nel salotto di lei. L'album contenente la colonna sonora del film raggiunse la posizione numero 21 della \"Billboard 200\", ottenendo il disco di platino in Canada. \"Son of a Preacher Man\" ha contribuito alla vendita di oltre due milioni di copie dell'album e a raggiungere la sesta posizione in classifica secondo SoundScan. Nel 2008, il brano viene canticchiato dal personaggio di Jan Levinson (interpretata da Melora Hardin) nella serie tv \"The Office\", come ninna nanna per la figlia Astrid.\nCover.\nNel corso degli anni il brano \u00e8 stato oggetto di numerose cover, fra le quali si ricordano:\nKatey Sagal &amp; The Forest Rangers (colonna sonora di Sons of Anarchy)"}
{"id": "2177186", "revid": "767487", "url": "https://it.wikipedia.org/wiki?curid=2177186", "title": "Hern\u00e1dc\u00e9ce", "text": "Hern\u00e1dc\u00e9ce \u00e8 un comune dell'Ungheria di 242 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2177189", "revid": "110157", "url": "https://it.wikipedia.org/wiki?curid=2177189", "title": "B'Tselem", "text": "B'Tselem (ebraico: \u05d1\u05e6\u05dc\u05dd, \"a immagine di\", come in Genesi 1:27) \u00e8 una organizzazione israeliana non governativa (ONG). Il B'Tselem si riferisce a s\u00e9 stesso come \"Il Centro di informazione israeliano per i diritti umani nei territori occupati\". Il gruppo \u00e8 stato fondato il 3 febbraio 1989 da un gruppo di personalit\u00e0 pubbliche israeliane, tra cui avvocati, accademici, giornalisti e membri della Knesset. Il suo direttore esecutivo \u00e8 Jessica Montell [1].\nGli obbiettivi dichiarati di B'Tselem sono \"documentare ed educare il pubblico ed i politici israeliani sulle violazioni dei diritti umani compiuti dallo stato di Israele nei territori occupati, impegnarsi nella lotta contro il fenomeno della negazione tra i cittadini israeliani e contribuire a creare una cultura dei diritti umani in Israele\".\nNel dicembre 1989 l'organizzazione ha ricevuto il Carter-Menil Human Rights Prize. B'Tselem \u00e8 finanziata dal ministero degli esteri del Regno Unito e della Norvegia, come pure le fondazioni con sede in Europa e Nord America.\nPrincipali settori di ricerca.\nB'Tselem indaga in un certo numero di settori connessi al conflitto. In particolare le seguenti:"}
{"id": "2177190", "revid": "110157", "url": "https://it.wikipedia.org/wiki?curid=2177190", "title": "Las Rosas (Chiapas)", "text": "La citt\u00e0 di Las Rosas \u00e8 a capo dell'omonimo comune, nello stato del Chiapas, Messico. Conta 19.203 abitanti secondo le stime del censimento del 2005 e le sue coordinate sono 16\u00b021'N 92\u00b022'W.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica II ALTOS."}
{"id": "2177193", "revid": "267975", "url": "https://it.wikipedia.org/wiki?curid=2177193", "title": "Arcidiocesi di Chamb\u00e9ry", "text": ""}
{"id": "2177197", "revid": "125763473", "url": "https://it.wikipedia.org/wiki?curid=2177197", "title": "Gog e Magog", "text": "Gog e Magog (; ) sono due figure della tradizione biblica e Islamica. Citati in varie parti delle Sacre Scritture, essi sono descritti talvolta come uomini vissuti in un lontano passato, sovrani, popolazioni o territori, spesso con un'accezione negativa, incarnando nemici del popolo di Dio. Nell'Apocalisse compaiono come sostenitori di Satana in vista dell'Armageddon. Questi temi si diffusero molto nelle tradizioni d'Europa e Medio Oriente nella Tarda Antichit\u00e0 e nell'Alto Medioevo, sicch\u00e9 Gog e Magog si rinvengono in svariate leggende e opere dell'epoca, come il \"Romanzo di Alessandro\", assumendo identit\u00e0 sempre pi\u00f9 varie, con fonti che li descrivono come giganti, mostri o altri esseri sovrannaturali.\nGog e Magog nella Bibbia.\nNella Tavola delle Nazioni (Genesi 10) Magog \u00e8 figlio di Iafet, figlio di No\u00e8, considerato capostipite delle popolazioni d'Europa. Secondo Flavio Giuseppe, storico ebreo del I secolo, andava identificato con l'antenato degli Sciti.\nNel libro di Ezechiele (ai capitoli 38 e 39) Gog \u00e8 il sovrano di Mesech e Tubal, che risiede nel paese di Magog.. Dei temi escatologici di Ezechiele si trova eco nell'Apocalisse di Giovanni, nella quale Gog e Magog sono popolazioni selvagge e sanguinarie, che vengono scatenate da Satana per sedurre le nazioni e sostenerlo nello scontro definitivo contro Cristo, che alla fine per\u00f2 li sconfigger\u00e0 (Apocalisse 20,8)\nGog e Magog nel Corano.\nNel Corano (\"S\u016brat al-Kahf\", XVIII:83-98) si racconta come il Bicorne affront\u00f2 Gog e Magog, entit\u00e0 portatrici di caos, e li sconfisse, imprigionandoli dietro una muraglia di rame. Questa barriera viene identificata da una parte dell'esegesi coranica con la Grande Muraglia cinese, mentre un'altra parte (tra cui \u1e6cabar\u012b e Bay\u1e0d\u0101w\u012b) opta per le montagne che si ergono tra Armenia e Azerbaigian. Un giorno per\u00f2 essi riusciranno a evadere e imperverseranno per tutto il mondo, inghiottendo ogni cibo e acqua che troveranno, fino a sterminare tutti gli abitanti della terra; allora inizieranno a scagliare dardi verso il cielo, finch\u00e9 Dio non invier\u00e0 dei vermi, che penetreranno attraverso i loro nasi e le orecchie e li divoreranno dall'interno, uccidendoli.\nStorici e geografi musulmani contemporanei considerano i vichinghi Gog e Magog.\nGog e Magog nella cartografia del Medioevo e dell'et\u00e0 Moderna.\nLa collocazione territoriale delle popolazioni Gog e Magog venne fantasiosamente definita in varie opere cartografiche del Medioevo, come il mappamondo di Ebstorf e la mappa di Hereford.\nCoronimi dedicati a Gog e Magog, con o senza una dicitura esplicativa, continuano ad essere presenti nella cartografia europea dell'Asia estrema ancora nel Seicento (Castelnovi, 2008)."}
{"id": "2177198", "revid": "124123", "url": "https://it.wikipedia.org/wiki?curid=2177198", "title": "Han Aidi", "text": "Ascese al trono nel 7 a.C., succedendo a suo zio, l'imperatore Chengdi, e govern\u00f2 fino alla morte, della quale non furono mai chiarite le cause.\nRegno.\nAscese al trono in et\u00e0 molto giovane, ma il suo breve regno fu gravato da pesanti episodi di corruzione, mentre a corte si tessevano intrighi tra clan rivali, in particolare quelli che facevano capo alle concubine vedove dei precedenti imperatori che lottavano per il titolo di imperatrice vedova e il potere che conseguiva dal possesso di tale titolo.\nDong Xian.\n che l'imperatore manifest\u00f2 una predilezione per un giovane ufficiale di basso rango, chiamato Dong Xian, cui garant\u00ec privilegi e che giunse a elevare al titolo di marchese. Nonostante i due fossero entrambi sposati, si ritiene comunemente che tra i due si fosse instaurata una relazione omosessuale. Non si tratta di un fenomeno isolato nella storia degli imperatori cinesi, ma \u00e8 assai probabile che gli storici abbiano posto particolare enfasi su questa relazione a causa del trattamento particolare riservato dall'imperatore al suo favorito, che elev\u00f2 fino ai ranghi pi\u00f9 alti della propria corte, nonostante il parere avverso dei consiglieri imperiali.\nQuella tra Ai Di e Dong Xian \u00e8 famosa nella tradizione letteraria cinese come la \"passione della manica tagliata\" (\u65b7\u8896\u4e4b\u7656). Si narra infatti che un pomeriggio i due si fossero addormentati nello stesso letto, e al proprio risveglio Ai Di abbia preferito tagliare una manica del proprio vestito pur di non svegliare il proprio amante, che ci si era assopito sopra. Da allora, una manica tagliata \u00e8 un'espressione comunemente utilizzata in Cina come allusione letteraria all'omosessualit\u00e0."}
{"id": "2177199", "revid": "267975", "url": "https://it.wikipedia.org/wiki?curid=2177199", "title": "Arcidiocesi di Chamb\u00e9ry-Saint-Jean de Maurienne-Tarantasia", "text": ""}
{"id": "2177200", "revid": "115930681", "url": "https://it.wikipedia.org/wiki?curid=2177200", "title": "Episodi di ReGenesis (prima stagione)", "text": "La prima stagione della serie televisiva ReGenesis \u00e8 stata trasmessa in prima visione negli Stati Uniti d'America da The Movie Network dal 24 ottobre 2004 al 23 gennaio 2005.\nIn Italia, la stagione \u00e8 stata trasmessa in prima assoluta dal canale satellitare Jimmy dal 25 ottobre 2005, mentre in chiaro \u00e8 andata in onda su Iris nel 2010."}
{"id": "2177201", "revid": "1573940", "url": "https://it.wikipedia.org/wiki?curid=2177201", "title": "Dasyurus albopunctatus", "text": "Il quoll della Nuova Guinea (Dasyurus albopunctatus ), noto anche come gatto marsupiale della Nuova Guinea, \u00e8 un mammifero marsupiale carnivoro originario della Nuova Guinea. \u00c8 la seconda specie di carnivoro marsupiale pi\u00f9 grande dell'isola.\nDescrizione.\nI maschi hanno una lunghezza testa-corpo di 12,3\u201331\u00a0cm, una coda di 21\u201329\u00a0cm e un peso di 0,6-0,7\u00a0kg, mentre le femmine hanno una lunghezza testa-corpo di 24-27,5\u00a0cm, una coda di 22\u201328\u00a0cm e un peso di 0,5\u00a0kg. Il mantello, di colore bruno-rossastro, \u00e8 ricoperto sulla parte dorsale di macchie bianche; esse, per\u00f2, non sono presenti sulla coda, ricoperta unicamente da una rada peluria. Nell'aspetto generale ricorda un opossum simile a un gatto; i quoll, infatti, sono chiamati anche \u00abgatti indigeni\u00bb e talvolta \u00abgatti marsupiali\u00bb o \u00abgatti tigre\u00bb. I cuscinetti plantari presentano delle scanalature trasversali, presumibilmente utili per fare meglio presa sugli alberi, dal momento che la specie ha abitudini prevalentemente arboricole.\nBiologia.\nComportamento.\n\u00c8 un buon arrampicatore, ma trascorre del tempo anche sul suolo della foresta. Sebbene abbia abitudini notturne, trascorre le ore del giorno crogiolandosi al sole.\nAlimentazione.\nIl quoll della Nuova Guinea si nutre di una vasta gamma di prede, compresi uccelli, ratti e altri marsupiali, piccoli rettili e insetti. \u00c8 stato riportato che talvolta catturi prede di dimensioni superiori alle proprie.\nRiproduzione.\nEdifica la tana su sponde rocciose, in tronchi cavi o in piccole cavit\u00e0, e pu\u00f2 riprodursi in ogni periodo dell'anno; ogni nidiata \u00e8 composta generalmente da 4-6 piccoli. In cattivit\u00e0 un esemplare ha raggiunto i 3 anni di et\u00e0, ma in natura la speranza di vita \u00e8 sconosciuta.\nDistribuzione e habitat.\nVive nelle foreste pluviali della Nuova Guinea, fino ai 3350 metri di altitudine, ma si incontra pi\u00f9 facilmente intorno ai 900 metri di quota. \u00c8 assente dalle regioni sud-occidentali dell'isola, ma \u00e8 presente su Yapen.\nTassonomia.\nIl quoll della Nuova Guinea appartiene alla famiglia dei Dasiuridi, che comprende anche altre specie di quoll, il diavolo della Tasmania e molti carnivori pi\u00f9 piccoli. \u00c8 una delle sei specie esistenti del genere \"Dasyurus\", quattro delle quali sono diffuse solamente in Australia, mentre le altre due (\"D. albopunctatus\" e \"D. spartacus\") sono originarie della Nuova Guinea. Entrambe le specie della Nuova Guinea sembrano maggiormente imparentate con il quoll occidentale australiano.\nConservazione.\nL'incremento demografico umano, la caccia con i cani, e l'avanzare dei terreni agricoli possono tutti avere un effetto su questa specie (soprattutto la distruzione delle foreste di pianura per fare spazio a piantagioni di palma da olio). \u00c8 inoltre probabile che esista una certa competizione con i gatti, introdotti dall'uomo, ma non ne abbiamo ancora la certezza. Un'ulteriore minaccia \u00e8 costituita anche dai rospi delle canne."}
{"id": "2177212", "revid": "599013", "url": "https://it.wikipedia.org/wiki?curid=2177212", "title": "Dirceu Lopes", "text": "Caratteristiche tecniche.\nGiocava come centrocampista offensivo. Sal\u00ec alla ribalta come uno dei pi\u00f9 famosi fantasisti con la maglia del Cruzeiro, ammirato anche da altri grandi avversari, incluso Pel\u00e9.\nCarriera.\nClub.\nDirceu Lopes vinse molti titoli e segn\u00f2 molto nei decenni 1960 e 1970; con il Cruzeiro vinse svariate volte il Campeonato Mineiro. E appartenendo ad una squadra mitica vinse la Ta\u00e7a Brasil 1966, oggi Campionato Brasiliano Serie A, battendo il Santos di Pel\u00e9 6 x 2 nella prima partita e dopo 3 x 2.\nFu titolare per tutti i 12 anni in cui gioc\u00f2 per il Cruzeiro. Si ritir\u00f2 nel 1981 con la maglia del Democrata.\nNazionale.\nCon la Nazionale brasiliana gioc\u00f2 14 partite, segnando 3 reti. Con Saldanha tecnico della Nazionale, quello di Dirceu Lopes era uno dei nomi quasi certi per , ma il nuovo tecnico Zagallo, lo escluse data la presenza di molti altri giocatori nel giro della nazionale per il suo stesso ruolo."}
{"id": "2177214", "revid": "287204", "url": "https://it.wikipedia.org/wiki?curid=2177214", "title": "Campionato africano maschile di pallacanestro 1981", "text": "L'11\u00ba Campionato Africano Maschile di Pallacanestro FIBA si \u00e8 svolto dal 15 al 23 dicembre 1981 a Mogadiscio in Somalia. Il torneo \u00e8 stato vinto dalla Costa d'Avorio.\nI Campionati africani maschili di pallacanestro sono una manifestazione disputata dalle squadre nazionali del continente, organizzata dalla FIBA Africa, all'epoca AFABA.\nDa questa edizione i campionati africani si sono disputati con regolarit\u00e0 ogni due anni."}
{"id": "2177215", "revid": "913245", "url": "https://it.wikipedia.org/wiki?curid=2177215", "title": "Germaine Mason", "text": "Biografia.\nIn carriera ha vinto con la misura di 2,34 m la medaglia d'argento ai Giochi olimpici di . \u00c8 scomparso nel 2017 all'et\u00e0 di 34 anni a seguito di un incidente motociclistico occorsogli in Giamaica."}
{"id": "2177216", "revid": "729019", "url": "https://it.wikipedia.org/wiki?curid=2177216", "title": "Battaglia di Clisson", "text": "La battaglia di Clisson (o di Le Pallet) \u00e8 stata una battaglia della prima guerra di Vandea combattuta il 22 settembre 1793 a Clisson.\nLa battaglia.\nIn seguito alla sconfitta delle sue truppe a Torfou, il generale Canclaux decise di ripiegare su Nantes. Tuttavia il convoglio repubblicano in marcia fu attaccato dai vandeani sulla sua retroguardia. Questi presero molti carri con armi e munizioni e le ambulanze repubblicane uccidendo i feriti della battaglia di Tiffauges.\nMa le forze vandeane erano due volte meno numerose e attesero i rinforzi di Louis Marie de Lescure e Fran\u00e7ois Charette, che per\u00f2 non arrivarono, i due infatti dopo la vittoria che ottennero a Montaigu decisero di attaccare i repubblicani di Saint-Fulgent e inviarono una lettera a Bonchamps chiedendogli di aspettarli ritardando l'attacco, ma il messaggero arriv\u00f2 troppo tardi. Il piano dei vandeani prevedeva che Lescure e Charette attaccassero alle spalle i repubblicani tagliandogli la fuga, ma non ricevendo la lettera non potevano sapere che gli altri due generali non sarebbero arrivati.\nI generali vandeani dopo aver lanciato tre offensive, che erano tutte fallite, decisero di interrompere il combattimento a Le Pallet e si ritirarono dalla battaglia e i repubblicani poterono cos\u00ec riacquistare Nantes senza problemi."}
{"id": "2177217", "revid": "287204", "url": "https://it.wikipedia.org/wiki?curid=2177217", "title": "National Mall", "text": "Il National Mall ( ) \u00e8 un ampio viale monumentale situato a Washington (D.C.). Si estende per circa 3 chilometri in direzione est-ovest dal Campidoglio al Lincoln Memorial. \u00c8 fiancheggiato a nord dalla \"Constitution Avenue\" e a sud dalla \"Independence Avenue\".\nFa parte del \"National Mall &amp; Memorial Parks\", un parco amministrato dal National Park Service, un ente governativo che gestisce tutti i Parchi nazionali degli Stati Uniti. Al suo interno, circa 1800 metri a ovest del Campidoglio, svetta il Washington Monument, un obelisco rivestito di granito alto oltre 169 metri. Poco a nord del Washington Monument si trova la Casa Bianca.\nL'idea di realizzare un viale monumentale nel cuore di Washington spetta all'architetto francese Pierre Charles L'Enfant, che ne deline\u00f2 un progetto nel 1791. Tuttavia la sua effettiva esecuzione risale all'inizio del XX secolo da parte della \"Commissione McMillan\", che tra l'altro fece spostare la stazione ferroviaria principale della citt\u00e0, la Union Station, da un'area lungo l'attuale viale ad una nuova posizione lungo la Massachusetts Avenue.\nDimensioni.\nLa posizione del viale al centro di Washington e la grande disponibilit\u00e0 di spazio ne hanno fatto una sede privilegiata per riunioni, proteste politiche e celebrazioni di tutti i tipi. Un esempio \u00e8 la marcia su Washington del 1963 denominata \"March for Jobs and Freedom\", organizzata dagli afro-americani, durante la quale Martin Luther King pronunci\u00f2 il famoso discorso \"I have a dream\". La pi\u00f9 grande concentrazione di manifestanti si ebbe forse il 15 ottobre 1969 con una marcia contro la guerra del Vietnam. Il 7 ottobre 1979 papa Giovanni Paolo II celebr\u00f2 una messa nel National Mall durante uno dei suoi numerosi viaggi apostolici. Il 27 gennaio 2007 una grandissima folla di manifestanti si \u00e8 riunita nel National Mall per protestare contro la guerra in Iraq. Il National Mall \u00e8 anche il luogo dove si svolgono il 4 luglio i tradizionali fuochi d'artificio dell'Independence Day.\nInsediamenti presidenziali.\nDurante le cerimonie di insediamento dei nuovi Presidenti degli Stati Uniti la persone sprovviste di biglietti ufficiali si riuniscono nel National Mall. In precedenza solo il tratto compreso tra la 7\u00aa e la 14ma strada era destinato a manifestazioni per la parata inaugurale. Il 4 dicembre 2008 il Comitato di insediamento presidenziale ha annunciato che in occasione dell'insediamento del 2009 l'intera lunghezza del National Mall sarebbe stata accessibile al pubblico per permettere al maggior numero di persone di assistere al giuramento. Durante le celebrazioni per insediamento di Barack Obama del 20 gennaio 2009 si stima che si siano raccolte nel National Mall da 1,5 a 2 milioni di persone, un record assoluto. Altre affluenze notevoli si sono avute per il giuramento di Lyndon Johnson nel gennaio 1965, stimato in circa 1,2 milioni, e di Bill Clinton nel gennaio 1997, circa 800.000 persone.\nPunti di attrazione ed edifici principali.\n10. \u00a0National Museum of the American Indian\n11. \u00a0National Air and Space Museum\n12. \u00a0Hirshhorn Museum and Sculpture Garden\n13. \u00a0Arts and Industries Building\n14. \u00a0Smithsonian Institute\n15. \u00a0Freer Gallery of Art\n16. \u00a0Arthur M. Sackler Gallery\n17. \u00a0National Museum of African Art\nAltri edifici e punti di interesse sono il Vietnam Veterans Memorial, situato nelle vicinanze del Lincoln Memorial, il National World War II Memorial, la Reflecting Pool (una vasca lunga 618 metri e larga 51, situata tra il monumento a Washington e il Lincoln Memorial), il Martin Luther King, Jr. National Memorial (inaugurato nel 2009) e il National Museum of African American History and Culture.\nNelle immediate vicinanze del National Mall si trovano la Casa Bianca, la Library of Congress, il Jefferson Memorial e il Franklin Delano Roosevelt Memorial."}
{"id": "2177218", "revid": "22414", "url": "https://it.wikipedia.org/wiki?curid=2177218", "title": "Salone della Musica", "text": ""}
{"id": "2177219", "revid": "122889783", "url": "https://it.wikipedia.org/wiki?curid=2177219", "title": "Marisa Pavan", "text": " \nBiografia.\nNata a Cagliari da Luigi ed Enrichetta Romiti, marchigiani originari di Pesaro, crebbe a Roma, con la sorella gemella Anna Maria Pierangeli, anch'ella famosa attrice, e la sorella minore Patrizia. La sua carriera cinematografica si \u00e8 svolta principalmente negli Stati Uniti, dove esord\u00ec sul grande schermo all'inizio degli anni cinquanta. \nTra i ruoli da lei interpretati, quello della dolce Nicole Bouchard in \"Uomini alla ventura\" (1952), sua pellicola d'esordio accanto a James Cagney; quello della figlia in crisi nel dramma \"La rosa tatuata\" (1955), accanto ad Anna Magnani e Burt Lancaster, per il quale ottenne un Golden Globe ed una candidatura all'Oscar come miglior attrice non protagonista (non riusc\u00ec ad aggiudicarsi l'ambita statuetta, ma fu la Pavan che and\u00f2 a ritirare, in vece della Magnani, l'Oscar alla migliore attrice protagonista, vinto da quest'ultima per la sua interpretazione nello stesso film). Fu poi la ragazza madre in \"L'uomo dal vestito grigio\" (1956) con Gregory Peck ed in seguito prese parte ai film storici \"Diana la cortigiana\" (1956) con Lana Turner e \"Salomone e la regina di Saba\" (1959) con Yul Brynner e Gina Lollobrigida; infine fu co-protagonista del dramma poliziesco \"Mezzanotte a San Francisco\" (1957), accanto a Tony Curtis.\nInterprete dalla recitazione misurata e dalla delicata bellezza, negli anni sessanta torn\u00f2 in Italia dove apparve in alcuni dei pi\u00f9 famosi variet\u00e0 televisivi della Rai come ospite d'onore.\nIl 10 settembre del 1971 l'attrice fu colpita da un grave lutto: la sorella gemella Anna Maria Pierangeli venne ritrovata morta nel suo appartamento di Beverly Hills, a soli 39 anni, a causa di un sovra-dosaggio di medicinali; per volere della Pavan, la Pierangeli fu sepolta nel cimitero di Rueil-Malmaison, nei pressi di Parigi, dove Marisa si era stabilita da tempo con marito e figli.\nDopo la morte della sorella, la Pavan dirad\u00f2 le sue apparizioni cinematografiche (la sua ultima pellicola \u00e8 del 1974) per dedicarsi maggiormente alla famiglia. Nel 1976 ebbe un ultimo ruolo di rilievo nella miniserie televisiva statunitense \"I boss del dollaro\", accanto a Kirk Douglas, Christopher Plummer, Joan Collins e Susan Flannery, trasmessa dalla CBS, che in Italia and\u00f2 in onda sulla Rete 1 della Rai (l'odierna Rai 1) nel 1978. Successivamente si limit\u00f2 ad apparire come guest-star in alcuni episodi di telefilm statunitensi e francesi.\nTorn\u00f2 a Roma in occasione della mostra celebrativa sulla vita e la carriera artistica della sorella gemella Anna Maria Pierangeli, a 40 anni dalla morte, tenutasi nel settembre 2011 presso la Casa del Cinema a Villa Borghese.\nVita privata.\n\u00c8 stata la seconda moglie dell'attore francese Jean-Pierre Aumont, che spos\u00f2 nel 1956, rimanendone vedova nel 2001; da questo matrimonio nacquero due figli: Jean-Claude (1957) e Patrick (1960), fu inoltre una seconda madre per Tina (1946-2006), divenuta anch'essa attrice, la figlia che Aumont aveva avuto dalla sua prima moglie, l'attrice dominicana Mar\u00eda Montez, deceduta nel 1951 a causa di una sincope."}
{"id": "2177230", "revid": "1573940", "url": "https://it.wikipedia.org/wiki?curid=2177230", "title": "Dasyurus spartacus", "text": "Il quoll bronzeo (Dasyurus spartacus ) \u00e8 un marsupiale carnivoro originario della Nuova Guinea.\nDescrizione.\nIl quoll bronzeo ha una lunghezza testa-corpo di 30,5\u201338\u00a0cm e una coda di 24-28,5\u00a0cm. Come indica il nome comune, \u00e8 ricoperto da un mantello di colore variabile dal bronzo intenso al marroncino chiaro, marcato da piccole macchie bianche; la coda, invece, \u00e8 nera e priva di macchie.\nBiologia.\n\u00c8 un predatore dalle abitudini notturne; un esemplare \u00e8 stato catturato dopo aver fatto razzia in un pollaio.\nLe informazioni riguardo alla sua biologia sono molto scarse; Woolley ha effettuato alcune osservazioni sulla sua riproduzione e ha ipotizzato che abbia una stagione riproduttiva ben definita. Si ritiene che possa vivere fino a tre anni.\nDistribuzione e habitat.\nIl quoll bronzeo \u00e8 l'unico mammifero della Nuova Guinea relegato alla cosiddetta \u00abecoregione del Trans-Fly\u00bb (sud dell'isola) a non essere presente anche nel nord dell'Australia. Abita le zone miste di foresta e savana.\nTassonomia.\n\u00c8 stato scoperto solamente agli inizi degli anni settanta, quando ne vennero catturati i primi esemplari; venne descritto come specie a s\u00e9 solamente nel 1987, quando il Dr. Stephen Van Dyck del Museo del Queensland, analizzando i suddetti esemplari, riscontr\u00f2 alcune caratteristiche distintive.\nPer un certo periodo di tempo gli studiosi hanno ritenuto che si trattasse di una popolazione disgiunta di quoll occidentale (\"Dasyurus geoffroii\")."}
{"id": "2177233", "revid": "1494169", "url": "https://it.wikipedia.org/wiki?curid=2177233", "title": "USS Kearsarge", "text": "Cinque unit\u00e0 della US Navy sono state battezzate USS \"Kearsarge\", la prima in onore del monte omonimo del New Hampshire, le altre quattro in onore della prima nave."}
{"id": "2177241", "revid": "767487", "url": "https://it.wikipedia.org/wiki?curid=2177241", "title": "Hern\u00e1dkak", "text": "Hern\u00e1dkak \u00e8 un comune dell'Ungheria di 1.559 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2177247", "revid": "767487", "url": "https://it.wikipedia.org/wiki?curid=2177247", "title": "Hern\u00e1dk\u00e9rcs", "text": "Hern\u00e1dk\u00e9rcs \u00e8 un comune dell'Ungheria di 334 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2177253", "revid": "92723", "url": "https://it.wikipedia.org/wiki?curid=2177253", "title": "Elmintoidi", "text": "In paleontologia sono chiamate elmintoidi delle icnofacies date da piste fossili lasciate sul fondo marino da forme di vita epibentoniche presumibilmente limivore, viventi lungo l'interfaccia acqua/sedimento, e non meglio identificate, a cui \u00e8 stato dato il nome scientifico di Helmintoidea labyrinthica (attribuzione di tipo \"Incertae sedis\") e conservatisi fossilizzate nei sedimenti litificati.\nDescrizione.\nLe tracce, presumibilmente legate ad attivit\u00e0 fisiologica animale, presumibilmente nutrizionale, hanno sistematicamente un percorso di schema labirintico meandriforme serrato, che permetteva all'animale che lo seguiva di esplorare esaustivamente tutta l'area in cui questo si muoveva, probabilmente strisciando non essendo visibili tracce lasciate da arti, da qui l'ipotesi che possa trattarsi di una forma di verme, alla ricerca di tutti i possibili nutrienti presenti sul fondale marino. La singola traccia si snoda sempre a contatto con il giro precedente del percorso, senza discontinuit\u00e0 o sovrapposizioni di percorso o infossamenti, secondo uno schema razionale simile a quello attuato nello sfruttamento minerario.\nTali percorsi sono giunti a noi come tracce presenti sulle superfici di strato, quindi sono classificabili come tracce interfacciali di tipo \"epichnia\", nei caratteristici Flysch calcareo marnosi appenninici e alpini; l'et\u00e0 di questi sedimenti, ottenuta principalmente studiando i microfossili presenti in questi strati va dal Cretacico superiore all'Eocene.\nNon essendo mai stato rinvenuto, associato a queste tracce, alcun fossile identificabile come resto di animale che produceva queste tracce, si ritiene che si trattasse di un organismo \"molle\", ossia privo di parti scheletriche quindi con nulle probabilit\u00e0 di conservarsi come fossile.\nDistribuzione geologica.\nLungo l'appennino ligure quasi tutta l'area di Imperia (e buona parte di quella di Genova, verso levante) in particolare nell'area del Parco regionale dell'Antola \u00e8 caratterizzata dalla massiccia presenza dei Flysch ad elmintoidi, simili formazioni si rinvengono in altre aree dell'Appennino settentrionale, sempre costituite da alternanze di calcari, marne e arenarie e depositatisi sul fondale marino da correnti di torbida durante le prime fasi della chiusura dell'oceano della Tetide e costituenti i primi depositi di natura terrigena conseguenti alle prime erosioni delle rocce sollevatisi nella fase iniziale dell'orogenesi alpina.\nIn questi flysch sono spesso presenti altre forme di bioturbazioni o strutture fossilizzate di origine problematica, le pi\u00f9 note sono Paleodictyon e fucoidi."}
{"id": "2177254", "revid": "767487", "url": "https://it.wikipedia.org/wiki?curid=2177254", "title": "Hern\u00e1dn\u00e9meti", "text": "Hern\u00e1dn\u00e9meti \u00e8 un comune dell'Ungheria di 3.831 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2177259", "revid": "729019", "url": "https://it.wikipedia.org/wiki?curid=2177259", "title": "Hern\u00e1dpetri", "text": "Hern\u00e1dpetri \u00e8 un comune dell'Ungheria di 253 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2177262", "revid": "767487", "url": "https://it.wikipedia.org/wiki?curid=2177262", "title": "Hern\u00e1dszentandr\u00e1s", "text": "Hern\u00e1dszentandr\u00e1s \u00e8 un comune dell'Ungheria di 462 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2177267", "revid": "339392", "url": "https://it.wikipedia.org/wiki?curid=2177267", "title": "Complemento eccettuativo", "text": ""}
{"id": "2177271", "revid": "1921867", "url": "https://it.wikipedia.org/wiki?curid=2177271", "title": "Songs from the Underground", "text": "Songs from the Underground \u00e8 la prima raccolta del gruppo musicale statunitense Linkin Park, pubblicata il 27 novembre 2008 dalla Warner Bros. Records.\nDescrizione.\nContiene sei brani originariamente pubblicati nei EP distribuiti dal fan club LP Underground tra il 2001 e il 2006, con l'aggiunta di due brani dal vivo mai pubblicati in precedenza, ovvero una versione acustica di \"My December\" eseguita nel 2008 e il brano \"Hunger Strike\" dei Temple of the Dog eseguito da Chris Cornell assieme a Chester Bennington durante il Projekt Revolution 2008.\nIl disco inoltre ha anche una bonus track scaricabile attraverso il sito di Linkin Park Underground per un periodo limitato: si tratta di una versione dal vivo di \"Crawling\", eseguita insieme a Chris Cornell durante il Projekt Revolution 2008; durante l'introduzione estesa del brano, Mike Shinoda esegue il primo verso di \"Hands Held High\", brano presente in \"Minutes to Midnight\".\n\"A Decade Underground\".\nIl 20 agosto 2010 \u00e8 stato pubblicato esclusivamente sul sito ufficiale di LP Underground A Decade Underground, una raccolta pubblicata in occasione dei dieci anni dalla nascita del fan club ufficiale del gruppo. I brani presenti in essa sono gli stessi originariamente pubblicati in \"Songs from the Underground\", con l'aggiunta degli inediti \"Across the Line\" e \"Pretend to Be\"."}
{"id": "2177277", "revid": "827882", "url": "https://it.wikipedia.org/wiki?curid=2177277", "title": "Party", "text": ""}
{"id": "2177280", "revid": "2008491", "url": "https://it.wikipedia.org/wiki?curid=2177280", "title": "Sister Sledge", "text": "Le Sister Sledge sono un gruppo disco statunitense fondato nel 1972 e composto in origine da quattro sorelle cantanti: Kim, (21 agosto 1957), Debbie (9 luglio 1954), Joni (13 settembre 1956 - 9 marzo 2017) e Kathy Sledge (6 gennaio 1959). Le Sister Sledge sono nipoti dell'ex cantante d'opera Viola Williams e si esibirono in passato anche come \"Mrs. Williams Grandchildren\", cio\u00e8 \"Le Nipoti di Mrs. Williams\".\nBiografia.\nLe Sister Sledge sono nate e cresciute a Filadelfia ed hanno iniziato a cantare nelle chiese locali come la \"Second Macedonia Baptist Church\". Furono scoperte da Charles Simmons entrando nella classifica inglese singoli nel 1975 con \"Mama Never Told Me\" e \"Love Don't You Go Through No Changes On Me\".\nDopo aver pubblicato i primi due album di discreto successo commerciale arrivarono al successo internazionale sotto la produzione di Nile Rodgers e Bernard Edwards degli CHIC nel 1979. L'album \"We Are Family\" conteneva la hit omonima, che \u00e8 la canzone pi\u00f9 famosa e rappresentativa del gruppo, e \"He's the Greatest Dancer\", l'altro singolo ad entrare nella Top Ten statunitense ed inglese.\nNel 1980 arriv\u00f2 \"Love Somebody Today\", anche questo prodotto da Nile Rodgers che pur non ripetendo il successo del precedente, produsse singoli di discreto successo come \"Got to Love Somebody\" e \"Pretty Baby\".\nL'anno successivo le Sister passarono sotto la produzione di Narada Michael Walden, pubblicando l'album \"All American Girls\", reso famoso dalla title-track e da \"Next Time You'll Know\". \nNel 1984, all'apice della popolarit\u00e0, prendono parte all'episodio 16 della stagione 10 de \"I Jefferson\" come guest star.\nDopo altri tre album di scarso successo, ed un'unica vera hit ma solo in territorio inglese, \"Frankie\" nel 1985, le sorelle si concentrarono sulla loro attivit\u00e0 dal vivo, non incidendo nuovo materiale fino al 1997 quando pubblicarono l'album \"African Eyes\".\nNel 1992 Kathy registr\u00f2 il suo album solista \"Heart\", continuando per\u00f2 a partecipare ai progetti del gruppo. Negli anni novanta il gruppo godette di una riscoperta da parte del pubblico europeo; in Italia \"World Rise and Shine\" in duetto con gli Incognito raggiunse la vetta dei singoli pi\u00f9 venduti. Nel 1993 il remix di \"We Are Family (Sure Is Pure Remix)\" raggiunse la quinta posizione in Inghilterra. Vennero quindi pubblicate diverse raccolte di successi riarrangiati.\nNel 2003 pubblicarono quello che a tutt'oggi \u00e8 l'ultimo album di inediti del gruppo, \"Style\".\nNel 2004 il gruppo fu l'headliner dell\"'International Food and Wine Festival\" al parco a tema di Epcot.\nIl 10 marzo 2017 viene data la notizia del decesso, avvenuto il 9 marzo nella sua casa di Phoenix in Arizona all'et\u00e0 di 61 anni, di Joni Sledge, senza specificare le cause della morte."}
{"id": "2177282", "revid": "1494169", "url": "https://it.wikipedia.org/wiki?curid=2177282", "title": "Aleso", "text": ""}
{"id": "2177286", "revid": "300067", "url": "https://it.wikipedia.org/wiki?curid=2177286", "title": "Campionato africano maschile di pallacanestro 1983", "text": "Il 12\u00ba Campionato Africano Maschile di Pallacanestro FIBA si \u00e8 svolto dal 19 al 28 dicembre 1983 ad Alessandria in Egitto. Il torneo \u00e8 stato vinto dai padroni di casa dell'Egitto.\nI Campionati africani maschili di pallacanestro sono una manifestazione biennale tra le squadre nazionali del continente, organizzata dalla FIBA Africa, all'epoca AFABA."}
{"id": "2177291", "revid": "124155068", "url": "https://it.wikipedia.org/wiki?curid=2177291", "title": "Francisco Javier Mu\u00f1oz", "text": "Carriera.\nAllenatore.\nInizia a muovere i primi passi, quale allenatore in seconda nel e nel Pobla Mafumet, societ\u00e0 di serie minore nel calcio spagnolo, e nella dove nel 2020 arriva a guidare la prima squadra ad interim. Nella stagione 2020/21 guida il Watford alla promozione in Premier League, con la squadra in seconda posizione a 91 punti. La stagione in Premier League inizia in modo altalenante con la squadra in 14\u00aa posizione dopo le prime sette giornate. Il 3 ottobre Munoz \u00e8 sollevato dall\u2019incarico ed \u00e8 sostituito da Claudio Ranieri. Tre settimane dopo viene chiamato ad allenare l\u2019 in seconda serie spagnola.\nStatistiche.\nStatistiche da allenatore.\n\"Statistiche aggiornate al 4 ottobre 2021.\" In grassetto le competizioni vinte."}
{"id": "2177292", "revid": "1305772", "url": "https://it.wikipedia.org/wiki?curid=2177292", "title": "Soldier", "text": "Soldier (\"soldato\" in lingua inglese) pu\u00f2 riferirsi a:"}
{"id": "2177320", "revid": "1818606", "url": "https://it.wikipedia.org/wiki?curid=2177320", "title": "Xisco", "text": ""}
{"id": "2177324", "revid": "1305772", "url": "https://it.wikipedia.org/wiki?curid=2177324", "title": "Cosas del amor", "text": ""}
{"id": "2177327", "revid": "122997620", "url": "https://it.wikipedia.org/wiki?curid=2177327", "title": "Nicholas Ridley", "text": "Biografia.\nOriginario di una nobile famiglia di Tynedale, nella contea di Northumberland, Ridley nacque nei primi anni del XVI secolo, forse nel 1500. Venne educato presso la Royal Grammar School a Newcastle e all'Universit\u00e0 di Cambridge dove, nel 1525, ricevette la laurea magistrale. Poco tempo dopo venne ordinato sacerdote cattolico e si trasfer\u00ec alla Sorbonne, Parigi, per completare la propria educazione.\nDopo il ritorno in Inghilterra, avvenuto nel 1529, divenne il maggiore procuratore dell'Universit\u00e0 di Cambridge. Intorno a questo periodo era sorto un aspro dibattito inerente alla supremazia del papa. Ridley era un profondo conoscitore delle Sacre Scritture e, in un colloquio tenutosi all'Universit\u00e0 per risolvere tale questione, sostenne che il vescovo di Roma non aveva in realt\u00e0 maggiore supremazia di un qualsiasi vescovo straniero.\nNel 1540, fu nominato cappellano reale mentre, poco pi\u00f9 tardi, divenne Maestro del Pembroke College di Cambridge.\nSuccedette al vescovo di Rochester nel 1549-1550 e, poco dopo la sua nomina, stabil\u00ec che gli altari delle chiese della sua diocesi fossero rimossi per celebrare la Cena del Signore.\nVenne arso vivo sul rogo in compagnia di Hugh Latimer il 16 ottobre 1555, al Balliol College di Oxford, a causa dei suoi insegnamenti e per il supporto fornito a Jane Grey, regina per pochi giorni d'Inghilterra e d'Irlanda. Il suo supplizio si consum\u00f2 assai lentamente e fu la causa di una grande sofferenza per il teologo. In onore del suo martirio, sul luogo in cui mor\u00ec venne posta una croce di metallo lastricata su un tratto di strada."}
{"id": "2177334", "revid": "1522738", "url": "https://it.wikipedia.org/wiki?curid=2177334", "title": "Mineropoli", "text": ""}
{"id": "2177342", "revid": "1507870", "url": "https://it.wikipedia.org/wiki?curid=2177342", "title": "Sentiero naturalistico Antonio Cur\u00f2", "text": "Il sentiero naturalistico Antonio Cur\u00f2 \u00e8 un percorso escursionistico che si sviluppa sulle Alpi Orobie orientali, che collega il rifugio Cur\u00f2 al passo del Vivione con un tracciato lungo circa 22\u00a0km, in un ambiente molto interessante dal punto di vista paesaggistico e naturalistico. Fu realizzato negli anni '80 dal CAI di Bergamo, che lo intitol\u00f2 al suo primo storico presidente, l'ingegnere Antonio Cur\u00f2.\nStoria.\nNel 1984 la \"Commissione per la Protezione della Natura Alpina\" del CAI di Bergamo avanz\u00f2 la proposta di realizzare un collegamento in quota tra il rifugio Cur\u00f2 e il passo del Vivione, che fu subito accolta con entusiasmo dalle sottosezioni locali. Negli anni successivi si inizi\u00f2 quindi il ripristino di vecchi tracciati ormai in stato di abbandono, tra cui una vecchia mulattiera militare costruita durante la Grande Guerra tra il passo del Vivione e il passo di Belviso, e si misero in sicurezza i tratti pi\u00f9 esposti. Nel 1985 venne inaugurato il rifugio Tagliaferri, che avrebbe svolto l'importante funzione di punto di appoggio a circa met\u00e0 sentiero, e nel 1987 si giunse alla conclusione dell'itinerario, che venne intitolato ad Antonio Cur\u00f2, primo presidente del CAI di Bergamo. Il sentiero ha da sempre richiesto un impegno particolare per la manutenzione, in quanto molto soggetto a degrado.\nPercorso.\nIl sentiero inizia dal rifugio Antonio Cur\u00f2, in val Seriana, passa attraverso val Cerviera e valle del Gleno, raggiunge il rifugio Tagliaferri, segue un tratto di cresta per giungere al passo del Venerocolo e, dopo aver oltrepassato il passo del Gatto, scende al passo del Vivione, in val di Scalve, restando quasi sempre oltre i 2000 metri di altitudine. Il percorso, che richiede circa 8.30 ore di cammino complessive, viene diviso in genere in due tappe, che possono essere percorse in due giorni pernottando al rifugio Tagliaferri, oppure in giornata. In questo ultimo caso bisogna per\u00f2 considerare che il rifugio Cur\u00f2 non \u00e8 raggiungibile in auto, ma richiede 2.30 ore di cammino e 1000 metri di dislivello da superare dal paese di Valbondione, quindi la tempistica totale aumenta. Volendo prolungare ulteriormente il sentiero, sono possibili diverse interessanti varianti per raggiungere i numerosi laghi e le panoramicissime vette della zona.\nTappa I: rifugio Cur\u00f2 - rifugio Tagliaferri.\nSentiero CAI 321: lunghezza circa 8.5\u00a0km, tempistica 4.30 ore, dislivello +800 m, difficolt\u00e0 EE.Dal rifugio Antonio Cur\u00f2 (1915 m) si costeggia a sud il lago del Barbellino fino a giungere alla cascata che scarica le acque provenienti dalla valle della Cerviera. Qui si prende a destra risalendo detta valle, costeggiando il torrente e poi aggirando sulla sinistra un salto di roccia. Si giunge ad un pianoro, dove si trova il bivio (2234 m) che a destra conduce ai laghi della Cerviera, che possono costituire un'interessante deviazione, in quanto ci si pu\u00f2 riallacciare al sentiero pi\u00f9 in alto.\nIl percorso principale si cimenta invece in salita verso sinistra, salendo in \"valle del Corno.\" Si ignora la deviazione che sulla sinistra conduce al pizzo Recastello (2886 m, \u00e8 raggiungibile con un itinerario che nella parte finale presenta un ripido canalino attrezzato, con difficolt\u00e0 F), continuando verso est fino ad arrivare allo spartiacque con la val Bondione. Si scende brevemente in quest'ultima, per risalire subito all'ormai vicino passo Bondione (2680 m), punto pi\u00f9 elevato di tutto il percorso. Qui \u00e8 possibile effettuare una deviazione per raggiungere in circa 30 minuti la vetta del pizzo dei Tre Confini (2824 m), con un sentiero senza particolari difficolt\u00e0. Dal passo Bondione si lascia la val Seriana per scendere in valle del Gleno (tributaria della val di Scalve) con un percorso abbastanza ripido, che supera qualche salto di roccia con l'aiuto di catene fisse. Si risale poi brevemente fino al passo di Belviso (2518 m), da dove \u00e8 possibile ammirare la valle e il lago di Belviso. Volendo fare un'ulteriore deviazione, prima del passo un sentiero molto sdrucciolevole e ripido conduce al \"passo del Gleno\" e quindi in cresta fino alla vetta del monte Gleno (2882 m). La risalita \u00e8 piuttosto scomoda per via della pendenza e dei continui smottamenti.\nIl sentiero principale dal passo di Belviso scende per un tratto in territorio valtellinese per poi tornare in quello bergamasco e, dopo un breve tratto a saliscendi, conduce al rifugio Nani Tagliaferri (2328 m), posto nei pressi del \"passo di Venano\".\nTappa II: rifugio Tagliaferri - passo del Vivione.\nSentiero CAI 416: lunghezza circa 14\u00a0km, tempistica 4 ore, dislivello +600 m, difficolt\u00e0 EE.\nDal rifugio Tagliaferri (2328 m) si prosegue verso est per il sentiero che conduce in leggera salita al \"passo del Vo\" (2368 m), restando sempre appena sotto il filo di cresta. Da qui inizia un tratto abbastanza impegnativo che, dopo aver ignorato il bivio che a sinistra conduce al monte Demignone (2587 m, raggiungibile senza particolari difficolt\u00e0 in 30 minuti), diviene particolarmente esposto e giunge \"al passo del Demignone\" (2485 m) con qualche passaggio attrezzato, quindi scende ai laghi del Venerocolo seguendo un tratto in comune con la Gran Via delle Orobie, tagliando un ripido pendio con l'aiuto di qualche corda fissa. Da qui, con andamento pi\u00f9 tranqullo, si costeggia a nord il \"lago del Venerocolo Superiore\" (2293 m) e si prosegue lungo la pancia sud-ovest del monte Venerocolo, arrivando ai \"laghetti di San Carlo\" (2294 m), dove si pu\u00f2 deviare verso nord est verso il \"passo del Sellerino\" (2409 m), dal quale si stacca un sentiero piuttosto ripido ed esposto che conduce in vetta al monte Venerocolo (2590 m).\nIl sentiero principale continua invece salendo fino al roccioso passo del Gatto (2415 m), lo attraversa e compie una lunga discesa dal lato opposto, lungo la \"Costa di Valbona.\" Ad ampi tornanti si giunge al lago di Valbona (2055 m), lo si costeggia e si prosegue scendendo lungo la \"Valbona\" a zig zag, arrivando a lambire la \"malga Gaffione\" (1825 m), dalla quale si prende la strada sterrata che arriva pianeggiante al passo del Vivione (1828 m).\nConcatenamenti.\nIl sentiero naturalistico Antonio Cur\u00f2 pu\u00f2 essere considerato una valida alternativa per concludere il Sentiero delle Orobie orientali, che normalmente dal rifugio Cur\u00f2 prosegue a sud verso il rifugio Albani e termina al passo della Presolana.\nPresso il \"passo del Demignone\" \u00e8 possibile lasciare questo sentiero per seguire l'ultimo tratto della Gran Via delle Orobie, che prosegue in val Belviso alla volta del passo dell'Aprica.\nL'itinerario nella sua interezza \u00e8 parte del Sentiero Italia.\nFlora e fauna.\nIl sentiero attraversa zone non eccessivamente frequentate, e perci\u00f2 ricche di fauna: non \u00e8 raro avvistare stambecchi, camosci, marmotte, vipere o mufloni. Sul territorio cresce inoltre una grande variet\u00e0 di flora autoctona, tra cui genep\u00ec, stelle alpine, genziane, genzianelle, cardi."}
{"id": "2177343", "revid": "287204", "url": "https://it.wikipedia.org/wiki?curid=2177343", "title": "Escape (album)", "text": ""}
{"id": "2177350", "revid": "767487", "url": "https://it.wikipedia.org/wiki?curid=2177350", "title": "Lady of Rage", "text": "Carriera musicale.\nApparve in varie tracce di \"The Chronic\", album del 1992 di Dr. Dre e di \"Doggystyle\", album di Snoop Dogg dell'anno successivo. Nel 1994 \"Afro Puffs\", singolo estratto dalla colonna sonora di Above the Rim, divenne una hit.\nIl suo album di debutto fu pubblicato solo nel giugno 1997, con il titolo di \"Necessary Roughness\".\nDopo l'uscita dell'album e un'apparizione con Gang Starr e Kurupt (\"You Know My Steez (Three Men and a Lady Remix)\") nel 1998, Rage lasci\u00f2 la Death Row Records e l'industria musicale per concentrarsi sulla carriera di attrice, comparendo in un episodio del \"The Kenan &amp; Kel Show\". The Lady of Rage compar\u00ec anche in varie sitcom televisive, tra le altre come Coretta Cox in \"The Steve Harvey Show\". trasmesso da WB tra il 1996 e il 2002. Ebbe anche una piccola parte in Next Friday, dove interpret\u00f2 la parte di Baby D, sorella minore della ex di Day Day.\nNel 2000, comparve anche in \"Set It Off\" di Snoop Dogg, dall'album Tha Last Meal. In seguito scomparve di nuovo dalla scena, registrando solamente \"Unfucwitable\", per Snoop Dogg Presents...Doggy Style Allstars Vol. 1 e \"Batman &amp; Robin\", inclusa nel disco di Snoop Dogg, \"Paid tha Cost to Be da Bo$$\".\nRage ritorn\u00f2 nel 2005, con la creazione della sua etichetta discografica personale, la Boss Lady Entertainment ed un mixtape dal titolo \"From VA to L.A.\". Comparve anche su \"\" e su \"Cali Iz Active\".\nAttualmente fa parte del FEM (Females Earning Money) Movement, con altre female-mc come Babs (Da Band), Lady Luck e Amil.\nNel 2008 si esib\u00ec con MC Lyte, Yo-Yo e Salt-n-Pepa al BET Hip Hop Awards."}
{"id": "2177351", "revid": "253269", "url": "https://it.wikipedia.org/wiki?curid=2177351", "title": "Catherine Schell", "text": "Biografia.\nDi origini ungheresi e discendenza nobile tedesca, dopo la fine della seconda guerra mondiale si trasfer\u00ec con la famiglia negli Stati Uniti. Nel 1969 recit\u00f2 nel film \"Agente 007 - Al servizio segreto di Sua Maest\u00e0\", accanto a George Lazenby e Diana Rigg. Apparve anche in un episodio di \"Attenti a quei due\" nel ruolo di novella sposa di Brett Sinclair (Roger Moore).\nNel 1975 apparve contrapposta a Peter Sellers nella commedia \"La Pantera Rosa colpisce ancora\", nel ruolo di Lady Claudine Lytton. \nDopo aver interpretato, nella prima stagione della serie televisiva \"Spazio 1999\", l'aliena schiava del grande guardiano nell'episodio \"Il pianeta incantato\" (1975), per l'intero 1976 fu impegnata come protagonista nella seconda stagione della stessa serie, interpretando l'aliena mutante Maya del pianeta Psycon, ruolo che le diede una grande notoriet\u00e0.\nLa Schell apparve in un'altra serie televisiva sci-fi britannica, \"Doctor Who\", come la Contessa Scarlioni nell'episodio \"City of Death\" (1979).\nNel 1979 fu diretta dal regista Richard Quine nel film \"Il prigioniero di Zenda\". Nel 1993 fece parte del cast del film \"Piccolo grande amore\", come spalla dei protagonisti Barbara Snellenburg e Raoul Bova. Ha vissuto a lungo in Francia dove \u00e8 stata la proprietaria di un bed and breakfast in Alvernia insieme al secondo marito Bill Hays, morto nel 2006. Successivamente vive a Londra."}
{"id": "2177359", "revid": "31789", "url": "https://it.wikipedia.org/wiki?curid=2177359", "title": "London Wall", "text": "Il London Wall sono le mura costruite dall'Impero Romano nel II o III secolo d.C. attorno a Londinium, citt\u00e0 strategica costruita sul porto sul fiume Tamigi in Britannia. Il nome London Wall pu\u00f2 anche riferirsi a una strada collegata a queste mura.\nCostruzione.\nLe mura vennero costruite con pietre provenienti dalla regione del Kent, trasportate su imbarcazioni da Maidstone. Secondo dei calcoli furono necessari 1.300 viaggi per trasportare tutte le pietre necessarie alla costruzione del muro. Si tratt\u00f2 di trasportare qualcosa come 85.000 tonnellate di pietre da una zona abbastanza distante per i mezzi di trasporto di quel tempo. Una volta costruite, le mura racchiusero un'area di circa 130 ettari. Esse erano alte circa 6 metri e spesse 2,5 metri ed all'esterno erano contornate da un fossato profondo 2 metri e largo 5. Esse avevano almeno venti bastioni distanziati circa 65 metri l'uno dall'altro. Quello meglio conservato si trova a Barbican Estate, vicino alla chiesa di \"St Giles-without-Cripplegate\". Le mura sembra siano state edificate nel tardo II secolo, circa 80 anni dopo la costruzione della fortezza, avvenuta nel 120, e le cui mura vennero rinforzate e raddoppiate in altezza per portarle alla stessa misura delle mura periferiche. I lavori continuarono fino alla fine del IV secolo, ovvero fino a quando i romani lasciarono la Britannia nel 410 circa.\nPorte.\nLe mura avevano delle porte che conducevano all'esterno verso delle importanti strade romane che conducevano alle altre citt\u00e0 del paese. L'elenco originale delle porte si contava da Ludgate ed in senso orario proseguiva con Newgate, Aldersgate, Cripplegate, Bishopsgate e Aldgate. Moorgate, fra Cripplegate e Bishopsgate, venne costruita pi\u00f9 tardi - in epoca medioevale - e port\u00f2 il numero delle porte a quello canonico di sette, ricordato nelle tradizioni londinesi e nella letteratura. Alcune delle porte, sebbene siano passati molti secoli, hanno dato il nome al luogo in cui si trovavano. A seguito dell'espansione della citt\u00e0, in epoca medioevale, il numero delle porte venne aumentato per adeguarlo all'incremento del traffico.\nLe mura rimasero in uso per oltre 1.000 anni. Esse servirono a difendere Londra dalle incursioni dei sassoni nel 457, e nel periodo medioevale vennero ricostruite aggiungendo nuovi bastioni e nuove porte. Soltanto fra il XVIII e il XIX secolo esse vennero pressoch\u00e9 demolite ma grandi porzioni di esse entrarono a far parte di altre costruzioni. Ci\u00f2 venne dimostrato dai bombardamenti della seconda guerra mondiale. Fra le macerie dei palazzi distrutti dai bombardamenti, le rovine che meglio avevano resistito erano i frammenti di mura romane.\nOggi sono rimasti pochi frammenti che possono essere visti vicino al Museum of London, a Barbican Estate e attorno alla Tower Hill.\nNei pressi di Tower Hill \u00e8 posta una moderna statua di Traiano, replica della Statua di Traiano da Minturno."}
{"id": "2177361", "revid": "729019", "url": "https://it.wikipedia.org/wiki?curid=2177361", "title": "Isoa Neivua", "text": "Biografia.\nIsoa nasce a Mosimosi nelle isole Figi.\nInizia a giocare per Navosa, ma, nel 2003, si trasferisce al Nadroga per avere pi\u00f9 possibilit\u00e0 di essere selezionato a livello internazionale.\nNel 2004 e nel 2005 milita per due stagioni nei Coastal Stallions in Colonial Cup, vincendo l'edizione 2004.\nNel 2005 si trasferisce in Nuova Zelanda, disputando due stagioni nel club provicniale di .\nNel 2008 arriva in Italia, ingaggiato dal , con cui disputa il Super 10 ed l'European Challenge Cup.\nCarriera internazionale.\nIl 19 maggio 2007, ad Apia, fa il suo esordio internazionale con la Nazionale figiana, impegnata nell'IRB Pacific Nations Cup, contro le . Nello stesso anno viene convocato per il \"tour\" estivo in Australia, guadagnandosi un posto nel gruppo del 31 giocatori selezionati per la Coppa del Mondo: gioca tutti e quattro gli incontri della fase a gironi contro , , e , segando una meta contro gli australiani."}
{"id": "2177364", "revid": "196390", "url": "https://it.wikipedia.org/wiki?curid=2177364", "title": "Accademia reale delle Scienze svedese", "text": ""}
{"id": "2177370", "revid": "767487", "url": "https://it.wikipedia.org/wiki?curid=2177370", "title": "Willian Lanes de Lima", "text": ""}
{"id": "2177371", "revid": "1305772", "url": "https://it.wikipedia.org/wiki?curid=2177371", "title": "Maybe", "text": "Maybe (\"Maybe\" in lingua inglese) si riferisce a:"}
{"id": "2177374", "revid": "287204", "url": "https://it.wikipedia.org/wiki?curid=2177374", "title": "Maybe (brano musicale)", "text": ""}
{"id": "2177381", "revid": "729019", "url": "https://it.wikipedia.org/wiki?curid=2177381", "title": "Phil Murphy", "text": "Biografia.\nPhil nasce a Saint John's, in Canada; si trasferisce in Irlanda del Nord e frequesta il Methodist College Belfast, venendo selezionato a livello scolastico per rappresentare l'Irlanda. Successivamente fa ritorno in Canada e frequenta l'Universit\u00e0 di Victoria in British Columbia.\nIn Canada gioca per gli Oakville Crusaders dal 1996 al 2000, collezionando 126 presenze e segnando 10 mete.\nNel 2000 fa ritorno in Europa al , dove disputa tre stagioni in Top14 e giungendo in finale di Heineken Cup 2002-2003. Nel novembre 2001 viene selezionato con i Barbarian francesi per il \"test match\" contro le , a Tolone, vinto dagli isolani 17-15.\nNell'estate 2003 viene ingaggiato in Inghilterra nei , rimanendovi per cinque stagioniconsecutive e superando le 100 presenze con la maglia del club di Londra. Nel febbraio 2008 si trasferisce in Italia al , per disputare il campionato di Super 10.\nCarriera internazionale.\nIl 20 maggio 2000, a Vancouver, fa il suo esordio internazionale con la Nazionale canadese contro le isole , nel \"match\" valido per il Pacific Rim Championship; nel 2001 disputa nuovamente il Pacific Rim Championship, mentre nel 2003 prende parte con il alle qualificazioni per la Coppa del Mondo di rugby 2003 e disputa un \"match\" di Churchill Cup contro gli "}
{"id": "2177384", "revid": "1318658", "url": "https://it.wikipedia.org/wiki?curid=2177384", "title": "Pratt &amp; Whitney TF30", "text": "Il Pratt &amp; Whitney TF30 era un motore militare turboventola originariamente disegnato dalla Pratt &amp; Whitney per il subsonico Douglas F6D Missileer. Quando il progetto dell'F6D fu cancellato, il TF30 fu dotato di un postbruciatore e adattato a velivoli supersonici, diventando il primo motore turboventola con postbruciatore della storia.\nIl TF30 vol\u00f2 per la prima volta nel 1964 e fu prodotto fino al 1986. Questo motore fu utilizzato inizialmente dall'F-111, e successivamente scelto per alimentare anche l'F-14A e alcune versioni del subsonico A-7 Corsair II (tuttavia in una variante priva di postbruciatore).\nPrima dell'introduzione dell'innovativo TF30, i jet supersonici erano tutti alimentati da motori turbogetto con postbruciatore. In un turbogetto l'intero volume di aria aspirato dalle prese dinamiche attraversa tutti gli stadi del motore, mentre in un turboventola una percentuale dell'aria raccolta scorre all'esterno di gran parte del motore. I propulsori turboventola offrono in questo modo consumi notevolmente ridotti e un'efficienza di gran lunga superiore a quelli turbogetto.\nF-111.\nL'F-111A/E era alimentato da 2 turboventole TF30-P103 (versione conosciuta anche come P-3). Gli F-111 soffrivano di problemi alle prese dinamiche che disturbavano il flusso d'aria ai motori causando frequentemente stalli e pompaggi del compressore. I piloti e gli ingegneri della NASA analizzarono a fondo le dinamiche delle prese d'aria nel tentativo di comprendere le cause delle critiche fluttuazioni di pressione. Solo dopo molti studi, condotti non solo dalla NASA ma anche dall'United States Air Force e dalla General Dynamics, la maggior parte dei problemi furono risolti grazie a una sostanziale riprogettazione delle prese d'aria. La versione D degli F-111 fu anche equipaggiata con i TF30-P-9 (111.6\u00a0kN di spinta), successivamente sostituiti nella versione F con i pi\u00f9 potenti TF30-P-100 (fino a 111.6\u00a0kN di spinta). Grazie ai TF30, e alle sue ali a geometria variabile, l'F-111 aveva un'autonomia e una capacit\u00e0 di carico molto elevata.\nF-14A.\nL'F-14 Tomcat entr\u00f2 in servizio nel 1974 con un nuovo TF30: il TF30-P-412 capace di 93\u00a0kN di spinta massima. Questa versione era sostanzialmente identica al TF30-P-12 che era stato proposto per il progetto, poi cancellato in favore dell'F-14, dell'F-111B. Nonostante le superiori capacit\u00e0 del nuovo modello di motore e le intenzioni della United States Navy (USN) di dotare il velivolo di un rapporto potenza peso superiore o uguale a uno (lo stesso obiettivo scelto dall'US Air Force con l'F-15 Eagle e l'F-16 Fighting Falcon) l'F14A era dotato di una potenza decisamente inferiore a quella per cui era stato disegnato. Il suo rapporto potenza-peso infatti era simile a quello dell'obsoleto F-4 Phantom II, anche se le ali variabili e la larga fusoliera fornivano all'F14A caratteristiche di portanza e velocit\u00e0 variometrica superiori all'F-4. Inoltre la marina si rese velocemente conto che il TF30 non era all'altezza del combattimento aereo, le cui richieste in termini di aggressive modifiche della manetta e di condizioni di elevato angolo d'attacco, causavano pericolosi stalli del compressore. Inoltre le pale della ventola si dimostrarono molto fragili, e in diverse occasioni si staccarono completamente dall'albero di trasmissione causando la perdita di alcuni velivoli.\nIl primo tentativo di risolvere i problemi avvenne a partire dal blocco di produzione di F-14 numero 65, quando si inizi\u00f2 a montare la variante TF30-P-412A, ma soltanto nel gennaio 1977, sugli F-14 del blocco 95, i TF30 ricevettero un aggiornamento significativo con il TF30-P-414. Questo modello, su cui la P&amp;W lavorava dal 1969, risolveva i problemi di perdita di pale della ventola, con alcune modifiche alla ventola stessa e un rivestimento rinforzato in acciaio per limitare gli eventuali danni. Inoltre utilizzava una nuova lega di titanio per gli stadi del compressore e aveva una vita operativa di 2400 ore. Tutti gli F-14 fino ad allora prodotti furono aggiornati con i nuovi motori e nel 1979 il Tomcat vol\u00f2 per l'ultima volta con i 412A. L'ultimo aggiornamento, il TF30-P-414A, avviene nell'ottobre 1982: 269 motori vengono acquistati nuovi, mentre 929 TF30-P-414 vengono convertiti a questa nuova versione tra l'83 e l'87. Questo modello migliorava l'affidabilit\u00e0 ma non risolveva completamente i problemi di stallo del compressore che continuava ad affliggere gli F-14\nNel 1995 la USN dichiar\u00f2 che nei 21 anni trascorsi dall'entrata in servizio dell'F-14A il velivolo era stato coinvolto in 34 incidenti di classe A (perdita dell'aereo e/o morte dell'equipaggio) imputabili ai TF30, causando la morte di 5 aviatori (Il numero di vittime sale a 15 se si considerano anche le perdite di F-14A le cui cause non sono state accertate). Tra il 1985 e il 1995 su 52 incidenti di F-14A ben 12 (il 23%) furono causati dai TF30. Il 25 ottobre 1994 Kara Hultgreen, la prima donna a qualificarsi come pilota di F-14A, mor\u00ec quando il motore sinistro del suo caccia sub\u00ec uno stallo del compressore durante un atterraggio a bordo dell'USS Abraham Lincoln (CVN-72), e l'aereo si rovesci\u00f2.\nI problemi degli F-14A con il TF30 si erano manifestati anche durante il servizio degli F-111 ma non in maniera cos\u00ec evidente. Questo perch\u00e9 l'F-111 era pensato come aereo da attacco al suolo, ruolo caratterizzato da fasi \"discrete\" e ben distinte, che richiedono al pilota di modificare la manetta in corrispondenza di un cambiamento di situazione ma che non necessita di aggiustamenti frequenti.\nNel marzo del 1987 gli F-14A Plus (successivamente rinominati F-14B nel '91) furono equipaggiati con i nuovi F110-GE-400. Questi motori risolvevano i problemi di affidabilit\u00e0 e fornivano quasi il 30% in pi\u00f9 di spinta garantendo un rapporto potenza-peso superiore all'1:1. Dei 545 F-14A americani costruiti, 48 furono aggiornati alla versione B e 18 alla versione D (anch'essa dotata di F110-GE), ma la maggior parte degli F-14A restarono in servizio fino al ritiro degli F-14 nel 2006, ancora equipaggiati con i TF30. Per migliorare la sicurezza di questi velivoli i TF30 furono equipaggiati, nel novembre del 1996, con alcuni sensori capaci di avvertire il pilota nel caso in cui la pressione delle prese d'aria dovesse aumentare improvvisamente permettendogli di agire per tempo ed evitare un collasso del motore."}
{"id": "2177386", "revid": "767487", "url": "https://it.wikipedia.org/wiki?curid=2177386", "title": "Juande", "text": "Carriera.\nCresciuto calcisticamente nel Real Betis, dove dal 2005 al 2007 gioca nella squadra B e dal 2007 al 2011 in prima squadra, passa poi in prestito al Granada nel 2011. Nella stagione 2011-12 gioca nel Koninklijke Voetbal Club Westerlo in Belgio mentre dal 2013 al 2014 torna in Spagna militando nel Ponferradina.\nSpezia Calcio.\nNell'estate 2014 si trasferisce nello Spezia Calcio con cui piazza 6\u00ba nella Top 15 dei centrocampisti di Serie B secondo una classifica stilata dalla Lega Serie B. Il 4 settembre 2015 lo Spezia ufficializza il rinnovo del suo contratto fino al 30 giugno 2018.\nKerala Blasters.\nNel dicembre 2020 viene tesserato dal Kerala Blasters, club militante nella Indian Super League, per sostituire l'infortunato Sergio Cidoncha.\nStatistiche.\nPresenze e reti nei club.\n\"Statistiche aggiornate al 30 marzo 2021.\""}
{"id": "2177390", "revid": "288300", "url": "https://it.wikipedia.org/wiki?curid=2177390", "title": "Juan de Dios Prados L\u00f3pez", "text": ""}
{"id": "2177406", "revid": "1543377", "url": "https://it.wikipedia.org/wiki?curid=2177406", "title": "Steve Hooker", "text": "Fa parte del ristretto club dei 6 metri.\nBiografia.\nHa un primato personale assoluto di 6,06\u00a0m stabilito in una competizione indoor, migliore del 6,00\u00a0m all'aperto. Entrambe le misure oltre i 6 metri lo collocano tra i soli sei atleti al mondo capaci di valicare la misura sia outdoor che indoor; gli altri cinque sono il primatista mondiale, l'ucraino Serhij Bubka (6,14\u00a0m / 6,15\u00a0m), Maksim Tarasov (6,05\u00a0m / 6,00\u00a0m), Jeff Hartwig (6,03\u00a0m / 6,02\u00a0m), Renaud Lavillenie (6,05 m / 6,16\u00a0m) e in ultimo Radion Gataullin (6,00\u00a0m / 6,02\u00a0m).\nGli infortuni.\nNel 2009 gi\u00e0 fu a rischio la sua partecipazione ai Mondiali di Berlino 2009, che poi vinse. Nel 2011 un infortunio al ginocchio lo ha tenuto lontano dalle competizioni sino al mese di luglio, allorch\u00e9 ha programmato il suo rientro per il meeting Herculis del Principato di Monaco in programma il giorno 22.\nProgressione.\nSalto con l'asta outdoor.\nHooker \u00e8 stato presente per sei stagioni nella \"top 25\" mondiale all'aperto.\nSalto con l'asta indoor.\nIn due stagioni il personale \"indoor\" di Hooker \u00e8 stato migliore di quello \"outdoor\", in particolare il 6,06\u00a0m del 2009, oltre a costituire il suo primato assoluto, \u00e8 anche la 2\u00aa miglior prestazione di tutti i tempi.\nAltre competizioni internazionali.\n2006\n2007\n2010"}
{"id": "2177407", "revid": "93556", "url": "https://it.wikipedia.org/wiki?curid=2177407", "title": "Wittlich", "text": "Wittlich \u00e8 una citt\u00e0 di 17.786 abitanti della Renania-Palatinato, in Germania.\n\u00c8 il capoluogo del circondario (\"Landkreis\") di Bernkastel-Wittlich (targa WIL)."}
{"id": "2177408", "revid": "149485", "url": "https://it.wikipedia.org/wiki?curid=2177408", "title": "Steven Hooker", "text": ""}
{"id": "2177409", "revid": "287204", "url": "https://it.wikipedia.org/wiki?curid=2177409", "title": "Quizas", "text": ""}
{"id": "2177411", "revid": "275845", "url": "https://it.wikipedia.org/wiki?curid=2177411", "title": "Zogu", "text": ""}
{"id": "2177416", "revid": "1926649", "url": "https://it.wikipedia.org/wiki?curid=2177416", "title": "Mark Strukelj", "text": "Biografia.\n\u00c8 nato a Dorking da padre triestino, emigrato prima in Australia e quindi in Gran Bretagna, e da madre inglese. All'et\u00e0 di 2 anni tutta la famiglia si trasferisce a Trieste, mantenendo comunque i contatti con l'Inghilterra e diventando tifoso del Liverpool, contro cui avrebbe giocato una finale di Coppa dei Campioni con la Roma.\nNel 2011 gli \u00e8 stato asportato un rene visto che tale organo si era ammalato di tumore.\nIl figlio Kevin \u00e8 anch'egli un calciatore professionista, di ruolo portiere.\nCaratteristiche tecniche.\nGiocatore.\nHa giocato come centrocampista, ruolo in cui si distingueva per il dinamismo e le doti di costruttore di gioco in appoggio all'attacco.\nCarriera.\nGiocatore.\nCresce nelle giovanili del Sant'Andrea, e in seguito milita nel Montuzza e e nell'Esperia San Giovanni, formazioni minori di Trieste. A 16 anni entra nelle giovanili della Triestina, giocando negli Allievi e nella Primavera prima di debuttare in prima squadra a 18 anni, nel campionato 1979-1980, nel quale colleziona 3 presenze e una rete. Nelle stagioni successive guadagna sempre maggior spazio nel centrocampo alabardato, e nel campionato 1982-1983 contribuisce da titolare al primo posto dei giuliani, con 25 presenze e 3 reti. Nel corso di quella stagione viene anche convocato nella rappresentativa giovanile di categoria, attirando le attenzioni di squadre di categoria superiore, e inizia ad avere problemi di infortuni alle caviglie e ai tendini, curati frettolosamente con antidolorifici e infiltrazioni.\nNell'estate 1983 passa in compropriet\u00e0 alla neo Campione d'Italia, come riserva di Paulo Roberto Falc\u00e3o. Nonostante alcune difficolt\u00e0 di ambientamento, Strukelj riesce a ritagliarsi spazio come alternativa a centrocampo: debutta il successivo 30 ottobre nella vittoria per 5-1 sul , subentrando all'infortunato Falc\u00e3o, e il 15 gennaio 1984 realizza il primo (e unico) gol in Serie A, sul campo del . A causa di un serio infortunio conclude anzitempo il campionato, totalizzando 11 presenze, ma su richiesta di Nils Liedholm forza i tempi di recupero per disputare le finali di Coppa dei Campioni contro il Liverpool e di Coppa Italia contro l'Hellas Verona. Nella finale di Coppa dei Campioni viene utilizzato dal 55' minuto in sostituzione di Toninho Cerezo; inizialmente viene designato da Liedholm per calciare il quinto rigore della serie, tuttavia, su pressione del compagno di squadra Roberto Pruzzo, viene sostituito da Odoacre Chierico e scala a sesto rigorista. La serie, tuttavia, si interromper\u00e0 al quarto rigore dopo l'errore di Francesco Graziani.\nDue settimane dopo la Roma lo riscatta dalla Triestina per 650 milioni di lire. Con la formazione giallorossa disputa la sua ultima partita il 26 giugno 1984, nella vittoriosa finale di Coppa Italia, prima di passare in compropriet\u00e0 al , appena retrocesso in Serie B. La stagione in Toscana, pur conclusa con la promozione, risulta particolarmente sfortunata: Strukelj scende in campo in 6 occasioni, a causa di continui problemi alle caviglie come ricadute dei precedenti infortuni. Inoltre si rende protagonista di una lite con il vicepresidente Adolfo Anconetani, figlio di Romeo.\nA fine stagione il Pisa ne riscatta la compropriet\u00e0 dalla Roma, tuttavia Strukelj non scender\u00e0 pi\u00f9 in campo con la maglia nerazzurra: subisce infatti sette operazioni chirurgiche, che lo tengono fermo per quasi due anni. In seguito viene chiamato da Nardino Previdi alla , in Serie C1, ma anche in questo caso non riesce a ritornare all'attivit\u00e0 agonistica.\nNel 1988 passa al Treviso, in Serie C2; dopo una prima stagione in cui \u00e8 poco impiegato, torna titolare nel campionato 1989-1990, in cui i veneti sfiorano la promozione sotto la guida di Francesco Guidolin. Prosegue la sua carriera con un biennio nell', in Serie C1, e una stagione nella , sempre in terza serie, prima di concludere la carriera agonistica poco pi\u00f9 che trentenne, nel Castel San Pietro.\nAllenatore.\nInizia l'attivit\u00e0 di allenatore nella Primavera della Triestina, e nel 2003 il nuovo allenatore Attilio Tesser lo promuove a vice allenatore della prima squadra. Rimane legato all'allenatore veneto anche negli anni successivi, sulle panchine di Cagliari, e .\nA partire dal 2009 segue Tesser sulla panchina del Novara, con cui ottiene la doppia promozione dalla Lega Pro Prima Divisione alla Serie A. Rimane come allenatore in seconda fino al novembre 2012, quando lascia la societ\u00e0 piemontese dopo l'esonero di Tesser.\n\u00c8 nuovamente vice di Tesser alla dal 31 dicembre 2013 e all' dal 13 giugno 2015, dove, il 23 marzo 2016, con l'esonero di Tesser, \u00e8 sollevato dall'incarico, per essere richiamato, fino a fine stagione, sempre come vice di Tesser, il successivo 20 aprile. Il successivo giugno diventa vice allenatore della Cremonese. Il 24 aprile 2018 viene esonerato con Tesser.\nIl 4 luglio 2018 viene ufficializzato il suo trasferimento, insieme a quello di Tesser, al Pordenone, dove assume ancora una volta il ruolo di vice allenatore. Viene esonerato il 3 aprile 2021 insieme a Tesser.\nIl 22 giugno 2021 segue di nuovo Tesser come vice, al Modena."}
{"id": "2177417", "revid": "108317990", "url": "https://it.wikipedia.org/wiki?curid=2177417", "title": "Morbach", "text": "Morbach \u00e8 un comune di 10.843 abitanti della Renania-Palatinato, in Germania. Appartiene al circondario (\"Landkreis\") di Bernkastel-Wittlich (targa WIL)."}
{"id": "2177418", "revid": "1305772", "url": "https://it.wikipedia.org/wiki?curid=2177418", "title": "Vivir", "text": ""}
{"id": "2177420", "revid": "11959", "url": "https://it.wikipedia.org/wiki?curid=2177420", "title": "Tirmidh", "text": ""}
{"id": "2177423", "revid": "287204", "url": "https://it.wikipedia.org/wiki?curid=2177423", "title": "Belinda (album)", "text": ""}
{"id": "2177426", "revid": "1522738", "url": "https://it.wikipedia.org/wiki?curid=2177426", "title": "Sammael", "text": ""}
{"id": "2177438", "revid": "83531", "url": "https://it.wikipedia.org/wiki?curid=2177438", "title": "Palazzo Alekseevskij", "text": "Il Palazzo di Alessio () fu costruito dal granduca Alessio, figlio dello zar Alessandro II al suo ritorno dal viaggio negli Stati Uniti. Compr\u00f2 a San Pietroburgo una vecchia costruzione situata al civico 122 del lungofiume Moika, non lontano dalla Neva. La costruzione fu completamente riprogettata e ricostruita dall'architetto Maximilian Messmacher, che la port\u00f2 ad una superficie totale di 9.200\u00a0m\u00b2, ed \u00e8 considerato uno degli esempi pi\u00f9 interessanti dell'architettura eclettica di San Pietroburgo: l'architetto impieg\u00f2 uno stile differente per ogni facciata.\nIl palazzo ed i suoi giardini sono recintati da una cancellata in ferro battuto e pietra ed i cancelli centrali ancora sono ornati con il monogramma del granduca, particolare sfuggito alle autorit\u00e0 sovietiche. Nel 1910 parti dei giardini furono vendute per la costruzione di una fabbrica di caramelle. Bench\u00e9 il palazzo venisse dichiarato patrimonio nazionale nel 1968, venne lasciato in cattivo stato, richiedendo un restauro generale per molti anni, che \u00e8 stato terminato nei primi anni del XXI secolo.\nDopo il restauro, l'edificio nel dicembre 2008 \u00e8 stato aperto come \"Casa della musica\"."}
{"id": "2177440", "revid": "1305772", "url": "https://it.wikipedia.org/wiki?curid=2177440", "title": "Schwarzenborn", "text": ""}
{"id": "2177441", "revid": "1522738", "url": "https://it.wikipedia.org/wiki?curid=2177441", "title": "Sevanna", "text": ""}
{"id": "2177443", "revid": "1522738", "url": "https://it.wikipedia.org/wiki?curid=2177443", "title": "Shaido Aiel", "text": ""}
{"id": "2177444", "revid": "117180052", "url": "https://it.wikipedia.org/wiki?curid=2177444", "title": "Sannita (gladiatore)", "text": "Il sannita (lat. Samnis, pl. Samnites) era un gladiatore che lottava con equipaggiamento che ricalcava quello di un guerriero del Sannio: una spada corta (il \"gladius\"), un scudo rettangolare (lo \"scutum\"), uno schiniere (l\u2019\"ocrea\"), ed un elmo. I guerrieri armati in tale modo furono i primi gladiatori dei giochi romani. Essi comparvero a Roma poco dopo la sconfitta del Sannio nel IV secolo a.C., adottati a quanto pare dalle celebrazioni di vittoria degli alleati di Roma in Campania. Armando gladiatori di basso rango alla maniera di un nemico vinto i romani deridevano i Sanniti e gli elementi marziali e caratteristici della loro cultura.\nIl gladiatore sannita era piuttosto popolare durante il periodo della Repubblica romana. Alla fine, altri tipi di gladiatori si aggiunsero alle categorie gladiatorie, come il gallo ed il trace. Sotto il regno dell'imperatore Augusto, il Sannio divenne un alleato e parte integrante dell'Impero romano. In quel periodo la figura del gladiatore sannita cominci\u00f2 a sparire dall'arena, probabilmente perch\u00e9 farsene beffe durante gli spettacoli non era pi\u00f9 considerato un comportamento accettabile. Il sannita fu sostituito da gladiatori armati in modo simile, tra cui l\u2019\"hoplomachus\" ed il \"secutor\".\nStoria e ruolo.\nIl sannita era cos\u00ec chiamato dalle popolazioni del Sannio, un'area degli Appennini meridionali che Roma aveva sottomesso nel IV secolo a.C.. Roma combatt\u00e9 tre guerre contro i Sanniti dal 343 al 290 a.C.. Tito Livio, nel suo Ab Urbe condita Libri CXLII (9.40) riferisce che dopo che Roma aveva sconfitto il Sannio nel 308 a.C., gli alleati di Roma, i Campani, confiscarono ai Sanniti, come bottino di guerra, le armi e le armature, che vennero dati in dotazione a guerrieri travestiti solennemente per dare spettacolo ed inscenare combattimenti finti ai loro banchetti celebrativi.\nLe competizioni gladiatorie vere e proprie di Roma cominciarono 40 anni pi\u00f9 tardi. Il gladiatore sannita, mutuato dai Campani, \u00e8 stato il primo dei tipi di gladiatore ed il modello sul quale si basarono in seguito altre classi gladiatorie. I gladiatori sanniti furono anche i primi di almeno tre classi gladiatorie (\"armaturae\") a basarsi su antefatti etnici; altri esempi furono i galli ed i traci. Questi gladiatori lottavano col caratteristico equipaggiamento bellico e nello stile marziale dei gruppi etnici che erano stati conquistati da Roma, appropriandosi cos\u00ec della loro base culturale che veniva schernita nell'ambito dei giochi romani. I gladiatori che combattevano come una ben definita classe non provenivano necessariamente da quel contesto etnico; la lapide di un gladiatore chiamato Thelyphus indica senza ambiguit\u00e0 che lui aveva lottato da sannita ma in realt\u00e0 si trattava di un trace.\nI gladiatori sanniti compaiono assai di frequente nelle opere romane. Altre classi gladiatorie si aggiunsero all'elenco nel corso degli anni, ed alcuni di questi usavano armamenti simili, specialmente elmi crestati, aggiungendo ulteriori difficolt\u00e0 nell'identificare con certezza i sanniti. Gli spettatori romani percepivano i gladiatori come pi\u00f9 mascolini e rispettabili se indossavano armi ed armature pi\u00f9 pesanti. Cos\u00ec, il sannita, uno di quelli pi\u00f9 pesanti, incuteva rispetto per il suo aspetto fiero. Il sannita potrebbe essere stato il primo gladiatore a scendere nell'arena contro il \"reziario\", il gladiatore che combatteva con le armi di un pescatore e che veniva percepito come effeminato a causa del suo armamento leggero. Di conseguenza, alcuni reziari potrebbero essersi addestrati come sanniti per migliorare il loro rango. I gladiatori che lottavano con un scudo rettangolare e con la spada, come il \"provocator\", vennero detti essere armati \"alla Sannita\". Questi gladiatori rimasero popolari fino al termine dei giochi gladiatori.\nI gladiatori sanniti appaiono spesso nei testi romani (si tratta dei gladiatori citati pi\u00f9 spesso nelle opere romane) fino all'inizio del periodo Imperiale. Una possibilit\u00e0 concreta \u00e8 che la figura del gladiatore sannita decadde durante il principato di Augusto quando il Sannio era ormai divenuto da tempo parte integrante dello Stato romano. Mentre il cittadino sannita finiva per integrarsi completamente nella societ\u00e0 romana, il gladiatore che ne riprendeva i tratti veniva \"pensionato\". In questa fase classi simili, l\u2019\"hoplomachus\", il \"murmillo\" ed il \"secutor\" cominciano ad apparire nei testi. Sembra che il sannita si sia specializzato in queste classi, sebbene il modo in cui ci\u00f2 sia accaduto resta tuttora oscuro. Il gladiatore sannita ed i suoi successori lottavano tutti con una spada ed uno scudo da fante. Le uniche caratteristiche chiare e distintive sono che il secutor lottava quasi esclusivamente contro il reziario che maneggiava rete e \"fuscina\" e che l\u2019\"hoplomachus\" usava un scudo pi\u00f9 alto.\nArmi ed armature.\nSebbene alcuni gladiatori di una singola classe potrebbero aver lottato con una dotazione assai diversa, il sannita lott\u00f2 generalmente con l'equipaggiamento di un guerriero del Sannio: una spada corta (il \"gladius\"), un scudo rettangolare (lo \"scutum\"), uno schiniere (l'\"ocrea\"), ed un elmo. L'elmo aveva una cresta, un orlo, una visiera ed un cimiero (la \"galea\"); quest'ultimo elemento determinava \"un aspetto imponente\". Lo schiniere del sannita veniva indossato sulla gamba sinistra e la proteggeva fin sotto il ginocchio. Era fatto di cuoio e talvolta aveva un orlo di metallo. Indossava anche una cavigliera sulla caviglia destra. Il braccio del sannita che brandiva la spada era protetto da un parabraccio (una \"manica\"); questo divenne un componente consueto dell'equipaggiamento per la maggior parte dei gladiatori. La spada era l'arma pi\u00f9 comune del sannita (la parola gladiatore deriva dal latino \"gladius\", \"spada\"), ma alcuni sembrano invece avere lottato con una lancia.\nIn aggiunta a queste armi, i veri guerrieri sanniti indossavano sul petto una corazza (la \"spongia\") e disponevano di uno scudo affusolato verso il fondo e pi\u00f9 svasato verso l'alto per proteggere meglio il torace e le spalle."}
{"id": "2177448", "revid": "709565", "url": "https://it.wikipedia.org/wiki?curid=2177448", "title": "Giochiamo all'avventura con l'alce Elliot", "text": "Giochiamo all'avventura con l'alce Elliot (\"Elliot Moose\") \u00e8 una serie di pupazzi animati realizzato da Corus Entertainment e Nelvana nel 2000. In Italia viene trasmessa su Italia 1 dal 27 novembre 2006."}
{"id": "2177450", "revid": "599013", "url": "https://it.wikipedia.org/wiki?curid=2177450", "title": "Greimerath", "text": ""}
{"id": "2177452", "revid": "213136", "url": "https://it.wikipedia.org/wiki?curid=2177452", "title": "Jacopo Ammannati", "text": ""}
{"id": "2177453", "revid": "126257", "url": "https://it.wikipedia.org/wiki?curid=2177453", "title": "The Mentalist", "text": "The Mentalist \u00e8 una serie televisiva statunitense creata da Bruno Heller e prodotta dal 2008 al 2015.\nLa serie fu trasmessa in prima visione assoluta negli Stati Uniti da CBS dal 23 settembre 2008. L'edizione in lingua italiana fu trasmessa in Italia sui canali Mediaset e in Svizzera su RSI LA1, in entrambi i casi a partire dal 28 aprile 2009.\nTrama.\nPatrick Jane \u00e8 consulente al California Bureau of Investigation (CBI), dove aiuta la squadra investigativa coordinata dal sergente Teresa Lisbon e formata da Kimball Cho, Wayne Rigsby e Grace Van Pelt usando il suo particolare talento da mentalista. La sua dote gli permette di notare ogni piccolo dettaglio, ogni sfuggevole particolare, magari inutile all'apparenza, che per Patrick diventa un prezioso tassello del puzzle che lo porter\u00e0 a risolvere, caso dopo caso, tutti i delitti a cui viene assegnata la squadra investigativa di cui fa parte. Il suo talento per\u00f2 non gli ha portato solo successi. Ha un passato segnato da una tragedia, causata dalla spavalderia nello sfruttare la sua dote, fingendosi sensitivo, che ha provocato le ire di John il Rosso, un assassino seriale che ha sterminato la sua famiglia provocandogli un crollo psicologico. Proprio a causa sua si noter\u00e0 il lato oscuro di Patrick, persona apparentemente solare e serena, ma nel profondo turbata e desiderosa di vendicare la sua famiglia.\nProduzione.\nPeculiarit\u00e0 dei titoli degli episodi, fino all'ottavo della sesta stagione, \u00e8 di avere in ciascuno il termine \u00ab\"red\"\u00bb (\u00abrosso\u00bb nella traduzione italiana) o altri termini che rimandano al colore (come \u00ab\"blood\"\u00bb, \u00ab\"crimson\"\u00bb o \u00ab\"cherry\"\u00bb). Questo \u00e8 un chiaro riferimento al nome del serial killer Red John (John il Rosso), che, pur non comparendo in tutti gli episodi, \u00e8 costantemente coinvolto nella vita psicologica del protagonista. Nella versione in lingua italiana nei titoli \u00e8 sempre inserita la parola \u00abrosso\u00bb, anche quando nel titolo originale si trovano altri termini. Nella versione originale fa eccezione il primo episodio, intitolato semplicemente \"Pilot\"; nella versione italiana questo episodio \u00e8 stato intitolato \"John il Rosso\", con il risultato che esistono due episodi con questo titolo, dato che \u00e8 intitolato cos\u00ec anche l'ottavo della sesta stagione (in originale \"Red John\"). A partire dal nono episodio della sesta stagione i titoli contengono ciascuno il nome di un colore diverso, o parole che rimandano a un colore (come \u00ab\"violets\"\u00bb), anche nella versione italiana (ad esempio \u00aboro\u00bb).\nArticolata, secondo il progetto originario, in tre stagioni, dato il successo di pubblico a livello mondiale, ancor pi\u00f9 che negli Stati Uniti e in Canada, il 18 maggio 2011 la CBS ha rinnovato la serie per una quarta stagione. La produzione \u00e8 stata poi confermata negli anni per una quinta e sesta stagione. Il 10 maggio 2014 il network ha infine rinnovato la serie per una settima e ultima stagione di tredici episodi, in onda dal 30 novembre successivo.\nAccoglienza.\nL'episodio pilota ha avuto un ascolto medio di 15,6 milioni in prima visione e di 7,8 milioni tre giorni dopo.\nColonna sonora.\nLa colonna sonora di \"The Mentalist\" \u00e8 stata composta da Blake Neely.\n\"The Mentalist, Seasons 1-2 Original Television Soundtrack\".\nIl 21 settembre 2010 viene pubblicata la colonna sonora della prima e seconda stagione della serie televisiva.\nEdizioni musicali, sotto licenza esclusiva della WaterTower Music. Tutti i brani sono di Neely, tranne il noto \"Preludio in Do Maggiore\", opera di Johann Sebastian Bach (da \"Il clavicembalo ben temperato\")."}
{"id": "2177456", "revid": "1745361", "url": "https://it.wikipedia.org/wiki?curid=2177456", "title": "Ludgate", "text": "Ludgate era la porta pi\u00f9 occidentale del London Wall. Il suo nome \u00e8 stato dato alla \"Ludgate Hill\", una continuazione di Fleet Street e \"Ludgate Circus\".\nI romani costruirono una strada, verso ovest, lungo la riva nord del Tamigi in uscita dalla porta successivamente chiamata \"Lud Gate\". Essa proteggeva la strada che portava al principale luogo di sepoltura dei romani in quella che oggi \u00e8 Fleet Street. La porta si trovava vicino ad un piccolo fiume, il \"Fleet River\", che ora scorre sottoterra. Essa era situata di fronte all'attuale \"St Martin's Church\" sulla collina oggi nominata \"Ludgate Hill\". Il sito in cui era ubicata la porta \u00e8 oggi segnalato da una targa sul lato nord di \"Ludgate Hill\", a met\u00e0 strada tra \"Ludgate Circus\" e la Cattedrale di Saint Paul.\nLa tradizione dice che la porta venne costruita da re Lud, nel 66 a.C. - ma \u00e8 pi\u00f9 facile che essa sia stata edificata dai romani e abbia soltanto preso il nome da Lud.\nRicostruita nel 1215, su di essa vennero realizzate delle celle di una prigione per autori di reati minori. La porta fu uno dei tre siti che venivano chiamati \"Ludgate Prison\". Nel 1378 venne deciso che \"Newgate Prison\" venisse usata per i criminali pi\u00f9 pericolosi e \"Ludgate\" per i cittadini e gli ecclesiastici che venivano imprigionati per reati minori, quasi sempre per debiti non onorati. Nel 1419 ci si rese conto che i prigionieri stavano troppo bene in questa prigione e preferivano non pagare i debiti piuttosto che pagarli ed uscire di prigione. Pertanto le autorit\u00e0 decisero di trasferirli alla prigione di \"Newgate\" anche se quest'ultima era sovraffollata e molto malsana.\nRicostruita nel 1586, ai suoi lati venne posta una statua di re Lud sul lato est ed una statua della regina Elisabetta I sul lato ovest. Queste statue sono ora all'esterno della \"St Dunstan's Church\", a \"Fleet Street\". La porta venne nuovamente ricostruita dopo il grande incendio. Cos\u00ec come tutte le altre porte della citt\u00e0, venne demolita nel 1760."}
{"id": "2177462", "revid": "232134", "url": "https://it.wikipedia.org/wiki?curid=2177462", "title": "I want you bad", "text": ""}
{"id": "2177465", "revid": "599013", "url": "https://it.wikipedia.org/wiki?curid=2177465", "title": "Burgen", "text": ""}
{"id": "2177468", "revid": "2091899", "url": "https://it.wikipedia.org/wiki?curid=2177468", "title": "Aree metropolitane francesi", "text": "LArea urbana (in francese: Aire urbaine) \u00e8 la definizione statistica dell'area urbana o dell'area metropolitana, definita dall'Institut national de la statistique et des \u00e9tudes \u00e9conomiques (INSEE) per analizzare e descrivere l'organizzazione del territorio in Francia; essa riposa essenzialmente sulla continuit\u00e0 di un polo urbano (o unit\u00e0 urbana) e della sua \"corona periurbana\" di comuni.\nDefinizione.\n\u00abUn'area urbana o \u00abgrande area urbana\u00bb \u00e8 un insieme di comuni, tutti contigui e senza enclave, costituita da un polo urbano (unit\u00e0 urbana) di pi\u00f9 di 10.000 posti di lavoro, e dai comuni rurali o dalle unit\u00e0 urbane (\"corona periurbana\") nei quali almeno il 40% della popolazione residente avente un impiego lavora nel polo o nei comuni che gravitano attorno ad esso. \nLa zonizzazione in aree urbane del 2010 (\"Aires urbaines 2010\") distingue anche le \u00abmedie aree urbane\u00bb, da 5.000 a 10.000 posti di lavoro e le \u00abpiccole aree urbane\u00bb, da 1.500 a 5.000 posti di lavoro.\u00bb\n\u00abDa ottobre 2011, la zonizzazione in aree urbane del 2010 permette di ottenere una visione delle aree di influenza delle citt\u00e0 (intese come unit\u00e0 urbane) sul territorio.\nLa zonizzazione divide il territorio in quattro grandi tipi di spazi: lo spazio delle grandi aree urbane (polo urbano, corona periurbana e comuni multipolari), lo spazio delle altre aree (polo urbano e corona periurbana), gli altri comuni multipolari (attirati da almeni due aree) e i comuni isolati (fuori dall'influenza dei poli).\nNegli spazi delle grandi aree urbane e delle altre aree, si distinguono i poli e le corone periurbane di queste.\u00bb\nDa notare che questa \u00e8 la definizione ufficiale (statistica ed amministrativa) dell'INSEE, tuttavia, nel linguaggio comune e a volte anche specialistico, per riferirsi all'\"aire urbaine\", si usano anche i termini di \"aire m\u00e9tropolitaine\" (area metropolitana, se \u00e8 molto grande), \"espace urbain\" (spazio urbano, termine utilizzato dall'INSEE fino al 1999), \"bassin de vie\" (bacino di vita), \"m\u00e9tropole\" (metropoli); questi ultimi due termini per\u00f2 possono applicarsi anche ad altre delimitazioni territoriali.\nL'INSEE utilizza essenzialmente il termine \"aire urbaine\", il termine \"aire m\u00e9tropolitaine\" \u00e8 a volte utilizzato dall'INSEE per riferirsi alle aree urbane molto grandi, mentre il termine \"aire\" (senza \"urbaine\") \u00e8 a volte utilizzato per riferirsi alle aree urbane medie e piccole. \nIn italiano, tuttavia si predilige il termine area metropolitana, mentre il termine area urbana \u00e8 utilizzato maggiormente nel senso di agglomerazione. \nSecondo il database terminologico \"Inter-Active Terminology for Europe\" (IATE), le traduzioni italiano \u2194 francese sono: agglomerazione = agglom\u00e9ration; area metropolitana = zone m\u00e9tropolitaine o r\u00e9gion m\u00e9tropolitaine; area urbana = zone urbaine; unit\u00e0 urbana = unit\u00e9 urbaine; conurbazione = conurbation; mentre aire urbaine e p\u00f4le urbain non hanno alcuna traduzione italiana su IATE.\nDescrizione.\nNel 2011, l'INSEE considera che in Francia vi sono 354 aree urbane e che 41 \"grandi aree\" strutturano il territorio. Le pi\u00f9 grandi, 12 di queste, sono qualificate di \"aree metropolitane\" (\"aires m\u00e9tropolitaines\"): Parigi, Lione, Marsiglia, Lilla, Tolosa, Bordeaux, Nizza, Nantes, Strasburgo, Rennes, Grenoble e Montpellier. Esse accolgono ognuna pi\u00f9 di 500.000 abitanti e pi\u00f9 20.000 \"quadri\" che sono occupati in funzioni metropolitane. Le altre 29 sono qualificate di \"grandi aree urbane\" (\"grandes aires urbaines\") e accolgono ognuna pi\u00f9 di 200.000 abitanti e meno di 20.000 quadri (ma pi\u00f9 di 10.000) che sono occupati in funzioni metropolitane.\nLa zonizzazione delle \"Aires urbaines 2010\" \u00e8 stata realizzata sulla base del censimento della popolazione del 2008 e vi sono in Francia (M\u00e9tropole e DROM, esclusa Mayotte): 231 grandi aree urbane (pi\u00f9 di 10.000 posti di lavoro), 131 medie aree (da 5.000 a 10.000 posti di lavoro) e 420 piccole aree (da 1.500 a 5.000 posti di lavoro).\nSecondo la zonizzazione delle \"Aires urbaines 2010\" dell'INSEE, vi sono in Francia metropolitana complessivamente 230 aree urbane che strutturano il territorio che offrono pi\u00f9 di 10.000 posti di lavoro: in queste grandi aree urbane vive l'82,6% della popolazione metropolitana su una superficie del 46,1% della Francia metropolitana e vi \u00e8 l'84,5% dei posti di lavoro.\nTra il 1982 e il 2011, la Francia ha avuto una crescita demografica di 9,4 milioni di abitanti (in 30 anni, ovvero una crescita in media dello 0,5% all'anno); questa crescita ha avuto luogo essenzialmente nelle grandi citt\u00e0 e nelle loro aree di influenza.\nLa zonizzazione delle \"Aires\" urbaines 2010 \u00e8 stata realizzata sulla base del censimento della popolazione del 2008; secondo l'INSEE, al 2018, vi sono in Francia complessivamente 791 aree urbane (769 nella M\u00e9tropole e 22 nei DROM): 1 di pi\u00f9 di 10.000.000 di abitanti (Parigi), 16 tra 500.000 e 9.999.999 abitanti, 33 tra 200.000 e 499.999 abitanti, 46 tra 100.000 e 199.999 abitanti, 63 tra 50.000 e 99.999 abitanti, 38 tra 35.000 e 49.999 abitanti, 46 tra 25.000 e 34.999 abitanti, 27 tra 20.000 e 24.999 abitanti, 49 tra 15.000 e 19.999 abitanti e 472 di meno di 15.000 abitanti.\nPer una comparazione con altre aree urbane (metropolitane) in Europa, si pu\u00f2 utilizzare la definizione dell'Eurostat di \"Functional Urban Area\" (FUA), in precedenza nota come \"Larger Urban Zone\" (LUZ). La \"Functional Urban Area\" consiste nella \"citt\u00e0\" \u2013 intesa come \"Local Administrative Unit\" (LAU) \u2013 e nella sua \"commuting zone\" (zona di pendolarismo), ovvero i comuni periferici. Questa definizione di \"Functional Urban Area\" di Eurostat \u00e8 assimilabile, anche se non identica, a quella di \"Aire urbaine\" dell'INSEE; ad esempio, la \"Functional Urban Area\" di Parigi secondo Eurostat comprende un territorio grossomodo simile a quello delimitato dall'INSEE per l'area urbana di Parigi.\nLista.\nDi seguito viene riportata una lista delle principali aree metropolitane \u2013 96 \"aires urbaines\" di pi\u00f9 di 100.000 abitanti \u2013 della Francia, secondo le statistiche dell'INSEE al ."}
{"id": "2177471", "revid": "320578", "url": "https://it.wikipedia.org/wiki?curid=2177471", "title": "Margherita di Francia (Duchessa di Berry)", "text": ""}
{"id": "2177473", "revid": "122677678", "url": "https://it.wikipedia.org/wiki?curid=2177473", "title": "Episodi di The Mentalist (prima stagione)", "text": "La prima stagione della serie televisiva The Mentalist \u00e8 stata trasmessa negli Stati Uniti dal 23 settembre 2008 dalla CBS. In Italia questa stagione \u00e8 stata trasmessa in prima visione dal 28 aprile 2009 su Joi.\nNella Svizzera Italiana la prima stagione \u00e8 stata trasmessa dal 26 agosto al 4 novembre 2009 sul canale RSI LA1, mentre in Italia \u00e8 stata trasmessa in chiaro dal 2 settembre 2009 su Italia 1.\nI primi episodi sono caratterizzati dal fatto che Jane sorride quasi sempre poco prima della sigla. Ci\u00f2 avviene pi\u00f9 raramente dopo l'episodio \"Gli amici di John il Rosso\".\nJohn il Rosso.\nTrama.\nUna ragazza viene ritrovata morta e il principale sospettato \u00e8 il figlio dei vicini. Patrick Jane, consulente del California Bureau of Investigation, capisce quasi immediatamente cosa \u00e8 successo: il padre abusava di lei e l'ha uccisa quando quest'ultima ha deciso di troncare i rapporti. La madre della ragazza, dopo aver compreso l'accaduto, sfodera una pistola ed uccide il marito prima dell'intervento degli agenti. Questo evento causa la sospensione di Jane dal CBI per una settimana. Nonostante il provvedimento disciplinare, l'agente Cho informa Jane di un duplice omicidio che sembra sia opera del serial killer John il Rosso perch\u00e9 su una parete \u00e8 stata ritrovata la sua firma: uno smile realizzato con il sangue della vittima. Nonostante la sospensione, il consulente non esita a recarsi sulla scena del crimine. Jane non pensa che l'omicidio sia opera del serial killer bens\u00ec di un \"copycat\": il dottor Linus Wagner. Durante questo secondo caso, l'agente Grace Van Pelt viene aggregata alla squadra di Lisbon nel CBI. In un flashback relativo a cinque anni prima, si vede Jane che \u00e8 ospite di un talk show dove finge di essere un medium ed afferma di essere anche un detective paranormale. Interrogato sull'identit\u00e0 di John il Rosso, Jane lo prende in giro, definendolo come un \"piccolo uomo, brutto e tormentato\". Il serial killer decide quindi di vendicarsi uccidendo la moglie e la figlia del medium.\nCapelli rossi e nastro argentato.\nTrama.\nPatrick Jane ed il nucleo investigativo del CBI indagano sull'omicidio di una giovane donna trovata in un vigneto della Northern Napa County. La squadra viene affiancata dallo sceriffo locale Thomas McAllister. Inizialmente i primi sospetti ricadono su un ragazzo con il quale la vittima aveva intrecciato una relazione. Successivamente lo stesso McAllister viene sospettato dell'omicidio ma Jane riesce ad intuire chi \u00e8 il vero colpevole.\nMarea rossa.\nTrama.\nSulla spiaggia di Santa Marta viene ritrovata una ragazza affogata. I primi sospetti ricadono sugli amici surfisti della vittima, ma gli interrogatori di questi ultimi non portano inizialmente ad alcun risultato. Questo obbliga Patrick Jane a mettere l'uno contro l'altro per poi incastrarli tutti.\nSignore in rosso.\nTrama.\nJason Sands, un consulente finanziario di successo che si era arricchito alle spalle dei suoi clienti, viene ritrovato morto all'interno della sua abitazione in una camera di sicurezza chiusa a chiave. Patrick crede che l'unico modo di incastrare i numerosi sospettati dell'omicidio sia creare un tranello.\nForesta rosso sangue.\nTrama.\nUn camionista segnala un'auto abbandonata. Le due ragazze che erano sul veicolo sono scomparse; lo sceriffo Nelson ed i suoi uomini le stanno cercando. Arrivato sul posto, Jane nota che il cadavere di Cara Palmer si trova sotto l'auto. L'altra ragazza \u00e8 fuggita dal luogo del delitto diventando la prima sospettata. Nicole Gilbert viene poi trovata in un supermercato gravemente ferita e viene ricoverata in ospedale. Avendo perso la memoria, la ragazza non riesce a dire cosa \u00e8 successo. Jane aiuta la vittima a recuperare la memoria riportandola sulla scena del crimine, fino a risalire all'omicida.\nMano rossa.\nTrama.\nLa mano mozzata del boss del Casin\u00f2 Calida, James Meier, si trova vicino al confine tra California e Nevada, poco distante da quest'ultimo. La mano \u00e8 segnata con la scritta \"43\", stesso metodo usato in passato dalla mafia contro i ladri. Jane, essendo un mentalista, \u00e8 molto bravo nei giochi di carte e si integra perfettamente nell'ambiente. Il consulente, giocando ai vari tavoli, scopre l'assassino e lo consegna agli agenti del CBI.\nVisione in rosso.\nTrama.\nAd una ricca ereditiera viene predetto che a breve morir\u00e0. Dopo l'omicidio, i sospetti ricadono sul figlio, poich\u00e9 escluso dal testamento. La vicenda \u00e8 incentrata su Kristina Frye, la sensitiva che aveva predetto la morte della donna. Tra il forte scetticismo di Jane nei confronti della sensitiva/truffatrice, l'indagine va avanti. In seguito alla \"falsa\" seduta spiritica architettata da Jane e dalla squadra del CBI prima della lettura del testamento, viene scoperto l'omicida.\nLa sottile linea rossa.\nTrama.\nIl testimone di un caso riguardante uno spaccio di droga viene trovato brutalmente assassinato in un motel assieme alla fidanzata. Concorrendo con la polizia di Davis, la squadra del CBI guidata da Lisbon arriva all'arresto del principale sospettato Rick Carass ma Jane, con l'aiuto della squadra, riesce ad incastrare il vero colpevole.\nRosso fuoco.\nTrama.\nSu richiesta del capo della polizia di Marquesa, Trey Piller, la squadra del CBI si reca nella piccola citt\u00e0 californiana, per indagrre su un omicidio causato da un incendio doloso.\nMattone rosso ed edera.\nTrama.\nSophie Miller, la psichiatra che aveva avuto in cura Patrick Jane durante il suo ricovero in un ospedale psichiatrico dopo l'omicidio della sua famiglia perpetrato da John il Rosso, contatta Jane a seguito della morte di un ricercatore di un college. Il CBI viene chiamato ad indagare il giorno stesso e Jane, con un inganno e con l'aiuto di Sophie, riesce a far confessare l'assassino.\nGli amici di John il Rosso.\nTrama.\nJane viene contattato da Jared Renfrew, un carcerato arrestato per l'omicidio della figlia della sua domestica. L'uomo rivela di avere informazioni su John Il Rosso e le fornir\u00e0 al mentalista in cambio delle prove della sua innocenza. Contro il volere del capitano Virgil Minelli, Jane compie le sue indagini recandosi nella casa del fratello di Renfrew. Nonostante non si sia qualificato come collaboratore della polizia, il consulente viene ripreso nuovamente da Minelli e decide di licenziarsi per poter agire liberamente. La squadra del CBI decide di dare una mano all'ex collega ma viene sorpresa da Minelli. Inizialmente il capitano decide di sospendere tutti, salvo poi concedere informalmente una settimana per aiutare Jane. La squadra scopre che il collegamento tra John il Rosso e Renfrew risale al 1998: Renfrew era stato arrestato e chiuso in cella con Orvalle Tanner, partner di John nel suo primo omicidio conosciuto. John riesce ad accedere al database della polizia, ottenendo le medesime informazioni appena scoperte dal CBI. Parte della squadra torna nella casa dei Renfrew per incastrare il vero killer e questo consente la scarcerazione di Jared. Appena uscito di galera, Renfrew fugge e si reca in Messico. Da qui l'uomo chiama Jane per \"scusarsi\" del suo comportamento: il CBI rintraccia la chiamata proveniente da un motel di Tijuana ma John Il Rosso uccide Jared prima dell'arrivo degli investigatori. Prima di morire, Renfrew riesce a lasciare un indizio sull'identit\u00e0 di John scrivendo su un muro con il proprio sangue: \"He is Mar\".\nRosso di rabbia.\nTrama.\nCody Elkins, un ragazzo sedicenne scomparso, viene trovato morto e le tracce sulla scena del crimine farebbero pensare ad un sacrificio wicca. Per questo motivo, una ragazza che si definisce e si comporta come una strega viene indicata come probabile colpevole. Su autorizzazione di Minelli, il CBI entra nell'abitazione della presunta strega e su di lei vengono concentrate le prime indagini. Grazie alle parole della ragazza, gli inquirenti si rivolgono a Daniel, compagno di scuola di Cody, e successivamente verso il vero assassino, Michael, il padre di Cody.\nDipingilo di rosso.\nTrama.\nIl capo della sicurezza di una societ\u00e0 si apparta con una segretaria nell'ufficio del suo principale, A.P. Caid. Durante l'amplesso, i due scoprono il cadavere di Harry Lashley e contattano la polizia. Jane, arrivato sul posto, capisce subito che Lashley \u00e8 stato ucciso per aver sorpreso il ladro che ha rubato un dipinto italiano del valore di 50 milioni di dollari; intuisce anche che il capo della sicurezza ha spento le telecamere ed ha spostato il cadavere per non dover confessare la relazione con la segretaria. Le indagini conducono gli agenti a sospettare di \u0160irali Arlov (Sebastian Roch\u00e9), un magnate russo del petrolio che si era visto soffiare il dipinto ad un'asta proprio da Caid, con un'offerta pi\u00f9 alta della sua. La squadra del CBI scopre che Lashley aveva dei precedenti penali ed inoltre aveva pagato 20000 dollari per farsi fare due copie del dipinto. Caid svela di aver commissionato a Lashley le copie dell'originale e che quest'ultimo si trova nel suo caveau. Osservando il quadro, Jane scopre quasi immediatamente che \u00e8 stato sostituito con una delle copie. Andando contro il parere di Lisbon, Jane prende con s\u00e9 gli agenti Cho e Rigsby e vola verso Los Angeles per sottrarre il dipinto posseduto da Arlov che si pensa sia l'originale. Lisbon e Jane ritornano alla compagnia di Caid per restituirgli il vero dipinto, ma qui il mentalista finge di bruciare il quadro e, osservando le reazioni dei presenti, riesce a scoprire che anche l'oggetto posseduto da Arlov era una copia. Il ladro \u00e8 l'unica persona che non si \u00e8 allarmata quando Jane ha minacciato di danneggiare il dipinto perch\u00e9 sapeva gi\u00e0 che quello non avrebbe potuto essere l'originale.\nCasanova rosso cremisi.\nTrama.\nNella contea di Napa, Claire Wolcott viene uccisa mentre \u00e8 a letto con il suo amante. Il marito, Keith Wolcott, \u00e8 politicamente collegato al procuratore generale e riesce ad ottenere che le indagini vengano affidate al CBI. Osservando la scena del crimine, Jane nota che l'amante si \u00e8 ferito e riesce a rintracciarlo. Si tratta di Paul Fricke, un donnaiolo che descrive tutte le sue tecniche di seduzione su un blog. Keith Wolcott viene interrogato da Lisbon e Cho. In seguito le indagini si concentrano sull'assistente di Claire Wolcott, Natalie: quest'ultima cercava di ricattare Claire consegnando le foto del suo tradimento al marito ma ben presto aveva realizzato che la richiesta di ricatto non sarebbe andata a buon fine poich\u00e9 Keith Wolcott si era gi\u00e0 accorto del comportamento della moglie dopo aver controllato i suoi movimenti finanziari. Infine, il CBI decide di mandare Cho in avanscoperta per attirare il killer in una trappola escogitata da Jane. Si scopre che il killer voleva commettere un omicidio passionale e quindi lui mirava a Paul Fricke anzich\u00e9 a Claire Wolcott. Dopo l'arresto, ammette suo malgrado, sotto l'esortazione di Jane, che \u00e8 dispiaciuto di aver sbagliato persona.\nRossa di febbre.\nTrama.\nDurante una festa, una donna precipita nel salone principale dal parapetto del primo piano. Nel frattempo al quartier generale del CBI Jane ha ipnotizzato un sospettato di duplice omicidio: mentre lo sta interrogando viene interrotto da Lisbon, contraria ai suoi metodi pro ipnosi, per comunicargli del nuovo caso. Jane abbandona il sospettato nel momento in cui entra l'avvocato. La festa era stata voluta dalla stessa vittima, Scarlett Marquesa, in quanto presidentessa del comitato delle donne del Country Club. Jane scopre che le chiavi della donna sono sparite. Recatisi al Country Club, Rigsby e Jane cominciano ad interrogare alcune donne presenti alla festa sospettando che la morte della vittima sia dovuta ad un delitto passionale. I sospetti si concentrano su Asra Adami che si \u00e8 resa irreperibile, ma su consiglio di Jane, Rigsby e Van Pelt la ritrovano mentre si trova a letto con un'altra donna. Ritornati al CBI, mentre Lisbon e Van Pelt interrogano Asra Adami, Rigsby trattiene la sua amante Mandy: a questo punto arriva Cho che rivela a Rigsby e quindi, volontariamente, anche a Mandy, che la cassaforte della vittima verr\u00e0 aperta luned\u00ec mattina. Rigsby e Jane si chiudono nella stanza della cassaforte, riuscendo ad incastrare la vera ladra delle chiavi, Patience. Contemporaneamente Cho, Van Pelt e Lisbon interrogano un fornitore di farmaci, scoprendo che Scarlett Marquesa era una spacciatrice. Lisbon decide di mettere Cho e Rigsby a sorvegliare Patience che, oltre a diventare l'erede di Scarlett alla guida del Country Club, avrebbe preso il suo posto nel \"ruolo\" di spacciatrice ma questa dissuade i due agenti dal sorvegliarla. Allertati da una ragazza, i due agenti entrano nella stanza dei massaggi e trovano Patience uccisa. A questo punto Jane incastra l'omicida: dice alle donne rimanenti che presto il CBI effettuer\u00e0 un arresto ai danni di Victor e che Oscar, il figlio dei Marquesa, verr\u00e0 dato in affidamento: disperato, il killer si rivela a Jane. Rigsby esce con Jackie, una ragazza del Country Club, sotto la sguardo sorpreso e divertito di Lisbon, Jane, Cho e, soprattutto, sotto quello attonito di Van Pelt.\nRosso come la vendetta.\nTrama.\nJane \u00e8 appena arrivato in ufficio, assieme alla squadra, quando gli arriva un messaggio riguardante una presunta bomba piazzata nelle vicinanze dell'edificio. Jane esce in strada e, seguito da Lisbon, cerca nel parcheggio riuscendo a trovare l'ordigno dentro a un furgone: assieme alla bomba vi \u00e8 un uomo, James Medina, che cerca invano di liberarsi ma ormai, a venti secondi dall'esplosione della bomba, l'unica cosa che Lisbon e Jane possono a fare \u00e8 scappare il pi\u00f9 lontano possibile dal furgone; attardatosi, Jane viene colpito dall'esplosione e dopo essersi rialzato dalla caduta si accorge di aver perso la vista. Il mentalista viene ricoverato in ospedale ma chiede di essere dimesso subito, sebbene sia ancora menomato. Van Pelt riesce a trovare un collegamento tra la Lynch Halstead e Jane: otto anni prima Jane aveva una cliente in comune con la Lynch Halstead, Carol Gentry, che poco dopo si suicid\u00f2. In seguito Jane sviene e viene nuovamente curato. Continuando le ricerche Van Pelt trova un ulteriore contatto, Jill Lamont, moglie di Paul Kraeger, che veniva tradita dal consorte. Il ragazzo di Van Pelt, l'avvocato Dan Hollenbeck riesce a entrare nel quartier generale del CBI, con la scusa di vedere la sua fidanzata. Subito dopo prende di sorpresa Rigsby, lo stordisce e lo incatena con le sue stesse manette nel bagno. Fatto ci\u00f2 rimangono solo in tre nell'edificio: Van Pelt, Hollenbeck e Jane. Svegliato da Van Pelt, Jane capisce subito che qualcosa non quadra e, quando intuisce che sono rimasti solo loro tre, tenta di andarsene ma viene fermato da Hollenbeck, che ha capito le sue intenzioni. A questo punto Van Pelt viene contattata da Lisbon: assieme a Cho trovano Paul Kraeger, diventato un barbone e ossessionato da Jane (che aveva causato il divorzio tra lui e sua moglie e di conseguenza aveva perso tutto ci\u00f2 che possedeva) e da Medina (che l'aveva licenziato dalla Lynch Halstead) e che ha un figlio che si fa chiamare Dan Hollenbeck. Il figlio di Kraeger esce dall'edificio puntando un'arma contro Jane e Van Pelt, quest'ultima ammanettatasi con le sue manette; trovando un diversivo, Jane colpisce Hollenbeck e tenta la fuga, raggiungendo e riuscendo a mettere in moto la vettura di Van Pelt. A causa della sua cecit\u00e0, la fuga dei due non va lontano e vengono raggiunti da Hollenbeck che viene freddato da Lisbon. Jane recupera la vista.\nOmicidio a luci rosse.\nTrama.\nIl governatore della California viene informato tramite una lettera anonima che qualcuno morir\u00e0 in mattinata nel deserto del Mojave in un preciso punto segnato dalle coordinate fornite dallo scrittore anonimo nella lettera. Arrivati nel punto prestabilito, Lisbon, Cho, Rigsby e Jane stanno per tornare in auto quando dal cielo piove il cadavere di David Whittaker, paracadutista e vicepresidente della Carnelian, un'azienda di investimenti. L'omicida decide quindi di sfidare nuovamente la polizia, dicendo che uccider\u00e0 ancora finch\u00e9 la compagnia non far\u00e0 delle scuse pubbliche. Lisbon e Jane vanno a interrogare Randall Faulk, presidente dell'azienda: le indagini si dirigono verso un registro di tutti quelli rimasti insoddisfatti e/o che ce l'avevano con la compagnia e tra questi viene arrestato Lee Skelling. Interrogato da Cho e da Jane, Skelling viene rilasciato ufficialmente su ordine di Lisbon per mancanza di prove, ma secondo Jane \u00e8 innocente. Un altro messaggio viene inviato dallo scrittore anonimo: Jane intuisce il pericolo e ritorna a casa di Faulk, arrivando con dieci minuti d'anticipo e riuscendo a salvarlo, nonostante l'ordigno non esploda a causa di un piccolo difetto. Jane e Lisbon ritornano a casa di Skelling che, ascoltando la radio della polizia, capisce che verranno da lui e fugge prima. Mentre gioca a paintball, Nadia Sobell, che voleva passare alla concorrenza, viene uccisa. Ingannato da Jane, l'assassino viene arrestato e patteggia una pena con Jane confessando nella sala interrogatori del CBI.\nPatate rossastre.\nTrama.\nCarl Resnik viene ipnotizzato e arriva alla sede del CBI portando un grosso sacco convinto che al suo interno ci siano delle patate, mentre in realt\u00e0 gli agenti trovano il cadavere di una persona. Il tutto porta a un'associazione che pratica e insegna l'ipnosi come metodo curativo: a capo vi \u00e8 Royston Daniel, uno dei terapisti dell'ipnosi pi\u00f9 autorevoli. Rick Tiegler, braccio destro di Daniel, viene arrestato e, portato al CBI, confessa l'omicidio di Mary Beth Hendrix nonostante fosse ubriaco e sotto l'effetto dell'ipnosi. Van Pelt va a interrogare Daniel e lo porta al CBI dove assiste all'interrogatorio guidato da Cho: a un certo punto Rigsby entra e cerca di spaccare la faccia a Daniel. Jane scopre che Rigsby \u00e8 stato ipnotizzato e cerca di aiutarlo. Rigsby, ancora ipnotizzato, arriva all'associazione, entrando nell'ufficio di Daniel: qui lo trova legato alla sua sedia mentre accanto a lui c'\u00e8 Lindsay Hendrix, sorella della vittima, che aveva ipnotizzato sia Rigsby sia Tiegler. Daniel prova a farlo uscire dalla trance, ma la Hendrix lo fa zittire con lo scotch. Jane, che aveva messo un localizzatore GPS nella giacca di Rigsby, raggiunge anch'egli il tetto dell'associazione ma la Hendrix gli punta una pistola contro. Jane fa uscire allo scoperto Lisbon che per\u00f2 viene presa di sorpresa da Tiegler, che sta dalla parte della Hendrix. In questo stallo messicano Jane rischia quasi di farsi buttare dal tetto da Rigsby ma, prendendo tempo, riesce a farlo uscire dal suo stato ipnotico e Rigsby, ripresosi, atterra la Hendrix mentre Lisbon disarma Tiegler.\nUna dozzina di rose rosse.\nTrama.\nLos Angeles. Felix Hanson, ex deputato della California, viene trovato morto nella Hollywood Walk of Fame: nella sua auto viene rinvenuta della droga. A Burbank Lisbon e Jane vanno a interrogare Gabriel Fanning ai Poseidon Studios: qui scoprono che Henson aveva personalmente investito 10 milioni di dollari in una pellicola. I due vanno quindi a Malib\u00f9, nella villa degli Hanson: secondo la moglie, Hanson non usava droga o farmaci mentre la figlia dice che si \u00e8 disintossicata da anni e scoprono che Hanson aveva deciso di ritirare il suo investimento nel film, cercando anche di uscirne, perch\u00e9 quest'ultimo era stato pesantemente modificato da Fanning. Gli agenti Cho e Rigsby vanno a prendere lo spacciatore Frederick Ross, ma questi riesce a sfuggire ai due agenti. Lisbon e Jane ritornano ai Poseidon Studios e l'agente di Fanning, Mitch Cavanaugh, viene arrestato per possesso e uso di droghe, che in realt\u00e0 sono usate e possedute da Fanning stesso. Cavanaugh, interrogato da Cho, consegna Ross al CBI: lo stesso Cho, Van Pelt e Rigsby vanno a prelevare Ross e l\u00ec trovano anche Sydney Hanson, la figlia di Felix. Interrogata, la ragazza ammette che fa ancora uso di droga, aiutata dal fidanzato Brandon Fulton che si riforniva da Ross. Entrato nella residenza degli Hanson, Felicia spara a Fulton, che possedeva l'arma dell'omicidio. Sulla scena del film si ritrovano Sydney e Felicia Hanson, mentre Jane assiste vicino al regista: Sydney mette alle corde la madre che, di fronte ai presenti, confessa d'aver costretto Fulton a uccidere il marito e poi d'aver attirato Fulton in casa propria per finirlo.\nSugo rosso.\nTrama.\nEd Diedricksen, pseudonimo di Eddie Russo, un supervisore di una sala giochi viene trovato morto sulla riva di un fiume: si scopre che spacciava droga ai ragazzini della sala giochi e che aveva un passato nella mafia, posto sotto la protezione dei federali. Era il contabile del clan mafioso dei Battaglia di Philadelphia: beccato con una grande quantit\u00e0 di droga dai federali, collabor\u00f2 vendendo informazioni ai federali e incastrando alcuni dei capi della famiglia Battaglia; tra gli altri si salva il capo clan, Santino \"Sonny\" Battaglia, ora in pensione. Dopo aver interrogato la moglie di Diedricksen, che aveva accolto la squadra del CBI puntando un fucile contro Lisbon, Cho e Van Pelt, quest'ultima va da John \"Tiny\" Callahan assieme a Rigsby. Contro il volere di Lisbon, Jane si reca a Palm Desert per incontrare il boss siciliano Battaglia, che ultimamente si sta dedicando al golf. Rigsby e Cho vanno a parlare nuovamente con il capo di Diedricksen, scoprendo che la vittima aveva una relazione con lo sceriffo Knox: quando Diedricksen venne trovato in auto assieme a Callahan con un quantitativo elevato di droga, Callahan fin\u00ec incarcerato mentre Diedricksen venne scagionato dalla Knox stessa. La Knox, che era stata convocata ufficialmente dal CBI come persona informata sui fatti del caso Russo, tenta il suicidio ma viene trovata e salvata da due agenti di polizia. Per incastrare l'assassino, Jane inventa un piano all'oscuro di Lisbon portandosi dietro Rigsby e Van Pelt.\nLa ragazza dai capelli rossi.\nTrama.\nPelican Cove, Sausalito. Jim Gulbrand, amministratore e fondatore della societ\u00e0 di software Gaia Matrix, \u00e8 scomparso. La squadra del CBI, arrivata al molo, scopre il cadavere di Jim Gulbrand attaccato all'ancora della barca. Cho e Van Pelt vanno alla sede della Gaia Matrix, situata nella citt\u00e0 di Berkeley, venendo accolti da Stuart Hanson, un invalido a capo della sicurezza della societ\u00e0. Rigsby e Jane invece vanno a interrogare la fidanzata di Gulbrand, Brooke Harper. Scoperto che \"Brooke Harper\" \u00e8 un nome falso, Rigsby e Cho, ritornano alla clinica per parlare con la psichiatra ma questa riesce a fuggire beffando i due agenti. Rintracciata da Jane e Cho, viene arrestata: interrogata nella sala del CBI, prova a prendersi gioco di Jane, ma questi \u00e8 pi\u00f9 furbo di lei. La donna, rimasta al CBI, viene nuovamente interrogata da Jane: sfidato dalla psichiatra, Jane le svela che ha scoperto il suo vero nome, ovvero Lindsay Smith e che conosce buona parte della sua vita. La Smith decide quindi di scappare dal CBI con la chiave datale da Jane, ma viene tenuta sotto controllo dalla squadra grazie a un localizzatore GPS. La Smith si reca alla stazione ferroviaria puntando un'arma contro Hanson, che la porta dove si trova la cassetta con i 10 milioni di dollari di Gulbrand: mentre la Smith apre la cassetta e trova la borsa con i soldi, Hanson si alza dalla sedia a rotelle e va contro la Smith, facendosi dare la borsa contenente i soldi, poco prima di essere arrestato da parte di Rigsby e di Cho mentre Van Pelt si occupa della Smith.\nRosso segreto.\nTrama.\nJustin Prentis, studente di una scuola privata, viene trovato morto. L'assassino si nasconde dietro una leggenda locale inerente a un taglialegna assassino, tale Zachariah e della setta Z-Crew che attraverso particolari rituali per costringere al silenzio e alla paura tutti gli studenti. Arrivati sulla scena Jane scopre quasi subito che il ragazzo era stato sepolto vivo. Con uno stratagemma Jane riesce ad avere un colloquio con i compagni di Prentis senza che l'insegnante assista e riesce a intuire che il killer \u00e8 il capo dello Z-Crew. La squadra del CBI rimane nei pressi della scuola privata, indagando sull'omicidio ma una ragazza della scuola, Cassy, scompare: Jane, volontariamente allontanatasi dalla ricerca della ragazza, sorprende il preside McLain in fuga assieme alla giovane Cassy. Portati al CBI, Cassy confessa di aver avuto rapporti sessuali consenzienti ma indesiderati con il preside McLain, che quindi viene incriminato per abuso di minore. Justin, la vittima che era innamorato di Cassy lo aveva scoperto ed \u00e8 stato ucciso per questo motivo. Durante la cerimonia del fuoco sacro, un avvenimento caratteristico della scuola, Jane tramite uno stratagemma riesce a far confessare il giovane ragazzo che ha ucciso Justin.\nLe orme di John il Rosso.\nTrama.\nCrocket State Memorial Park di San Angelo. Rigsby, dopo aver visto il corpo della vittima, nota che il killer ha volontariamente lasciato un cadavere nell'unica zona di competenza del CBI nel raggio di 100 miglia, anche se avrebbe potuto lasciarlo ovunque, ma Cho pensa sia una coincidenza. Le indagini sono coordinate dallo sceriffo Ted Hardy. Dopo che il corpo di Emma Plasket, la vittima, viene nuovamente scoperto per farlo vedere anche al resto della squadra, Jane rimane colpito dal fatto che l'assassino abbia dipinto le unghie dei piedi della vittima con il sangue della stessa, proprio come fece John il Rosso con la moglie di Jane e i tagli inferti alla vittima sono il chiaro simbolo del modus operandi del serial killer; nonostante ci\u00f2, anche Lisbon pensa che sia solo una coincidenza. Pochi secondi dopo un aereo in cielo disegna il simbolo di John, smentendo di fatto i pareri di Cho e di Lisbon. La gemella di Emma Plasket, Maya, \u00e8 stata rapita. Van Pelt risale alla \"RJ Solutions\", una societ\u00e0 di San Francisco mentre Cho e Rigsby trovano la casella postale della societ\u00e0 che ha commissionato il simbolo in cielo. Interrogando i genitori, la squadra scopre che le gemelle Plasket facevano uso di droga da mesi, risalendo al fidanzato della vittima, un ladro con una scarsa reputazione di nome Mace. Arrivato a casa di Mace, il ladro riesce a scappare ma deve arrendersi quando viene rintracciato e arrestato dal team di Lisbon in collaborazione con la polizia. Interrogato al CBI, Mace rivela che un uomo l'aveva avvertito per telefono di non proseguire la relazione con Maya, altrimenti le sarebbe successo qualcosa. Mace non tiene conto della telefonata e prosegue il rapporto con Maya: qualche settimana dopo Mace dice di essersi svegliato con accanto una testa di maiale, altro avvertimento a interrompere la relazione. Jane e Lisbon ritornano alla residenza dei Plasket e qui Jane scopre una telecamera e un trasmettitore nella stanza delle gemelle: qualcuno le stava spiando. Dopo essersi procurati il mandato, Cho e Rigsby aprono la casella di posta e vi trovano una lettera di una certa Rosalind Harker, residente a Hattiesburg, indirizzata a Roy Tagliaferro, che Jane deduce essere John il Rosso. Una delle pochissime possibilit\u00e0 per arrivare pi\u00f9 vicino a John il Rosso \u00e8 parlare con Rosalind Harker, tra le poche persone a conoscere l'identit\u00e0 di John il Rosso ed essere ancora in vita: arrivati alla sua abitazione, Jane e Lisbon scoprono che la ragazza \u00e8 cieca. Persuadendo la Harker, Jane riesce a convincerla a parlargli di Roy Tagliaferro; inoltre nell'abitazione \u00e8 presente il simbolo di John il Rosso. La donna da una descrizione abbastanza accurata di Roy Tagliaferro, dicendo a Jane che lui preferisce la musica di Bach, suonata dalla donna nelle occasioni in cui era insieme a lui. Inoltre solo un'altra persona, amica di Tagliaferro, \u00e8 venuta nella casa della Harker: un uomo chiamato Dumar, accanito fumatore che voleva smettere e che quel giorno aveva portato a casa un peluche acquistato in un negozio. Su suggerimento del capitano del CBI Minelli, Van Pelt trova dei risultati interessanti cercando nel database \"Cut Iron\", la versione inglese del cognome \"Tagliaferro\": la Cut Iron Properties Inc. acquist\u00f2 un terreno agricolo proprio quando Tagliaferro arriv\u00f2 in citt\u00e0, otto mesi prima. Individuato il terreno, Jane vorrebbe intervenire subito e fare irruzione nella propriet\u00e0, ma Lisbon si arrabbia perch\u00e9 non si pu\u00f2 fare senza un mandato. Lo sceriffo suggerisce il giudice pi\u00f9 vicino e Lisbon parte. Rimasto solo con Hardy, Jane lo convince a fare irruzione nella propriet\u00e0 per salvare la ragazza. Jane e lo sceriffo Hardy raggiungono ed entrano nella residenza di Tagliaferro alla ricerca di Maya Plasket e trovano quasi subito una botola, dove Maya \u00e8 tenuta prigioniera. Contemporaneamente Cho e Rigsby esaminano i filmati del negozio nel quale venne venduto il peluche in possesso della Harker nel giorno del ringraziamento, giorno nel quale l'amico di Tagliaferro, Dumar, torn\u00f2 a casa Harker portando con s\u00e9 il peluche oltre a delle sigarette: i due agenti scoprono chi aveva acquistato quegli oggetti nel negozio e quindi anche chi \u00e8 Dumar, ovvero lo sceriffo Hardy, che quindi \u00e8 amico e complice di John il Rosso. Ormai sicuro di prevalere su Jane, Hardy si rivela essere Dumar Tanner, figlio di Orvalle Tanner, il primo complice di John il Rosso, morto in carcere dieci anni prima. La fattoria stessa era la vecchia propriet\u00e0 dei Tanner ed era stata acquistata da John il Rosso. Poco dopo interviene Lisbon, che ha solo fatto finta di andare a cercare il mandato per l'irruzione: inizialmente il piano di Jane prevedeva la sua entrata dopo l'arrivo di John il Rosso ma Lisbon \u00e8 certa che John se ne era gi\u00e0 andato. Nonostante abbia una pistola puntata contro, Hardy cerca di scappare ma viene preso e atterrato da Lisbon. Liberata Maya dalla sua prigionia tutto sembra essersi concluso nel migliore dei modi, con Hardy svenuto sulla barella dell'ambulanza che lo sta portando in ospedale, dove cureranno le sue ferite; Rigsby e Cho ritornano a Sacramento, mentre Lisbon compila delle carte prima di portare Maya a casa e Jane e sull'uscio della casa. Improvvisamente, Hardy riesce a liberarsi delle manette con un fermaglio, sottrae l'arma a un poliziotto e lo uccide con due colpi e punta l'arma su Lisbon. Quando sta per sparare a Lisbon viene ucciso da Jane, con un fucile. Prima di morire Hardy si prende gioco di Jane, che rimane scioccato dagli avvenimenti (\u00e8 la prima volta che uccide una persona) e dalla morte di Hardy che interrompe di proposito la traccia che avrebbe potuto portarlo a John il Rosso. Lisbon e Jane accompagnano Maya dalla sua famiglia e con Jane che sembra ritrovare un momento di pace. In seguito il caso rimarr\u00e0 noto negli uffici del CBI come \"caso Tanner\"."}
{"id": "2177475", "revid": "1005847", "url": "https://it.wikipedia.org/wiki?curid=2177475", "title": "Istituto sviluppo agroalimentare", "text": "L'Istituto sviluppo agroalimentare - I.S.A. S.p.A. era una societ\u00e0 finanziaria con socio unico il Ministero delle politiche agricole alimentari e forestali (MIPAAF), nata nel 2005, che promuoveva e sosteneva progetti di sviluppo agroindustriale che comportassero, come ricaduta indotta, un miglioramento strutturale dei livelli di reddito dei produttori agricoli.\nISA si avvaleva dei fondi una volta in dotazione alla ex Ribs S.p.A. e a Invitalia. La societ\u00e0 era iscritta all'elenco generale e all'elenco speciale degli intermediari finanziari, ai sensi rispettivamente degli artt. 106 e 107 del Testo Unico Bancario. La societ\u00e0 era sotto il controllo del Ministero delle politiche agricole alimentari e forestali (MIPAAF), suo azionista unico, del quale era una societ\u00e0 in-house.\nIn base a quanto previsto dall'art. 1, commi 659 e ss., legge 28 dicembre 2015, n. 208 (Legge di Stabilit\u00e0 2016), a partire dal 1\u00ba gennaio 2016, la societ\u00e0 Istituto sviluppo agroalimentare e la Societ\u00e0 gestione fondi per l'agroalimentare () s.r.l. sono incorporate di diritto nell'Istituto di servizi per il mercato agricolo alimentare."}
{"id": "2177477", "revid": "110157", "url": "https://it.wikipedia.org/wiki?curid=2177477", "title": "Graach an der Mosel", "text": "Graach an der Mosel \u00e8 un comune di 671 abitanti della Renania-Palatinato, in Germania.\nAppartiene al circondario (\"Landkreis\") di Bernkastel-Wittlich (targa WIL) ed \u00e8 parte della Comunit\u00e0 amministrativa (Germania)|comunit\u00e0 amministrativa (\"Verbandsgemeinde\") di Bernkastel-Kues."}
{"id": "2177481", "revid": "149727", "url": "https://it.wikipedia.org/wiki?curid=2177481", "title": "Graach", "text": ""}
{"id": "2177492", "revid": "287204", "url": "https://it.wikipedia.org/wiki?curid=2177492", "title": "Manderscheid (Bernkastel-Wittlich)", "text": "Manderscheid \u00e8 una citt\u00e0 di 1.330 abitanti della Renania-Palatinato, in Germania.\nAppartiene al circondario (\"Landkreis\") di Bernkastel-Wittlich (targa WIL) ed \u00e8 capoluogo della comunit\u00e0 amministrativa (\"Verbandsgemeinde\") omonima."}
{"id": "2177497", "revid": "1543377", "url": "https://it.wikipedia.org/wiki?curid=2177497", "title": "Ibn Rajab", "text": "Biografia.\nZayn al-D\u012bn Ab\u016b l-Faraj \u02bfAbd al-Ra\u1e25m\u0101n ibn A\u1e25mad ibn \u02bfAbd al-Ra\u1e25m\u0101n ibn al-\u1e24asan ibn Mu\u1e25ammad ibn Ab\u012b l-Barak\u0101t Mas\u02bf\u016bd al-Sulam\u012b al-Baghdad\u012b al-Hanbal\u012b, pi\u00f9 noto semplicemente come Ibn Rajab al-\u1e24anbal\u012b era nipote di un rinomato studioso tradizionista. Suo padre, anch'egli di Baghdad, era stato del pari un dotto studioso. All'et\u00e0 di cinque anni, la famiglia di Ibn Rajab si trasfer\u00ec a Damasco, poi viaggi\u00f2 alla volta di Gerusalemme, dove Ibn Rajab studi\u00f2 sotto al-Alla'i, quindi torn\u00f2 a Baghdad e da l\u00ec si rec\u00f2 a Mecca. Mentre era a Mecca, suo padre dispose che suo figlio perfezionasse la sua preparazione nel campo della \"shar\u012b\u02bfa\" e dei \"\u1e25ad\u012bth\".\nIbn Rajab viaggi\u00f2 quindi per motivi di studio in Egitto prima di tornare a Damasco, dove tenne corsi per studenti a sue spese. Alcuni degli studiosi che gli furono maestri furono Ibn al-Naq\u012bb (1294-1362), al-Subk\u012b, al-Iraq\u012b, Mu\u1e25ammad ibn Ism\u0101\u02bf\u012bl al-Khabb\u0101z e Sa\u02bf\u012bd al-D\u012bn al-Nawawi, ricevendo l'ij\u0101za (il permesso di divulgare l'insegnamento ricevuto) da Ibn al-Naq\u012bb e da Nawaw\u012b.\nStudi\u00f2 anche sotto Ibn al-Qayyim al-Jawziyya fin quando questi mor\u00ec. Il Commentario di Ibn Rajab sui \"Quaranta \u1e25ad\u012bth\" di Nawawi (J\u0101mi\u02bf al-\u02bfUl\u016bm wa al-\u1e24ikam) \u00e8 il pi\u00f9 ampio e di gran lunga il miglior commento disponibile. Verso la fine della propria vita, Ibn Rajab prese a compilare un Commento al \"\u1e62a\u1e25\u012b\u1e25\" di Bukh\u0101r\u012b, ma sfortunatamente riusc\u00ec a completare solo il capitolo relativo alle preghiere da svolgere in occasione dei funerali prima di morire. Aveva chiamato questo lavoro \"Fat\u1e25 al-Bari\" e quanto scrisse fu pubblicato Da Ibn al-Jawz\u012b in sette tomi. Questo corrisponde a meno di un sesto del capolavoro tradizionistico di Bukh\u0101r\u012b e ci si pu\u00f2 solo immaginare quanto ampio esso sarebbe potuto essere se egli fosse stato in grado di finire la sua fatica.\nVenti anni dopo la sua morte, Ibn Hajar al-Asqalani cominci\u00f2 il suo Commentario del \"\u1e62a\u1e25\u012b\u1e25\" di Bukh\u0101r\u012b e ad esso volle dare il medesimo nome del lavoro iniziato da Ibn Rajab per onorarne la memoria.\nMorte.\nIbn Rajab mor\u00ec a Damasco nella notte del 4 Ramadan 795 dell'Egira, all'et\u00e0 di 58 anni appena. Fu sepolto il giorno dopo nel cimitero di B\u0101b al-Sagh\u012br."}
{"id": "2177503", "revid": "84184", "url": "https://it.wikipedia.org/wiki?curid=2177503", "title": "Bentley 4\u00bc Litre", "text": " \nLa 4 \u00bcLitre \u00e8 una autovettura costruita dalla Bentley dal 1936 al 1939. \u00c8 stata commercializzata nel marzo del 1936. Sostitu\u00ec la Bentley 3\u00bd Litre.\nTecnica.\nNella preparazione della vettura fu incrementato il peso della carrozzeria, pur mantenendo un carattere sportivo. La cilindrata del motore fu incrementato a 4257 cm\u00b3 con un alesaggio di 88,9 mm. Dal 1938 le serie MR e MX adottarono uno sterzo Marles ed un cambio overdrive. Il modello fu sostituito dalla Bentley Mark V.\nFurono assemblate 1234 esemplari, ed il carrozziere maggiormente chiamato a completare la vettura fu Park Ward. Gli ultimi modelli avevano il corpo della vettura in acciaio, i primi invece in pannelli d'alluminio.\nUna 4\u00bc Litre con una carrozzeria aerodinamica assemblata da Pourtout di Parigi per il pilota greco A.M. Embiricos raggiunse la velocit\u00e0 di 185\u00a0km/h sul circuito di Brooklands. Lo stesso modello partecip\u00f2 alla 24 Ore di Le Mans nel 1949, 1950 e 1951. Divent\u00f2 la prima automobile ad aver finito la competizione per tre anni consecutivi. Nell'edizione del 1950 il pilota Edward Ramsden Hall alla guida di una 4\u00bc Litre fu il primo a correre l'intera corsa.\nVersioni Speciali.\nBentley 4\u00bc Litre Vincents Shooting Brake.\nUn esemplare della 4\u00bc venne convertita in versione Shooting Brake dalla carrozzeria Vincents.\nBentley 4\u00bc Litre Veth &amp; Zoon Drophead Coupe.\nNel 1936 la carrozzeria Veth &amp; Zoon realizz\u00f2 una versione Drophead Coupe della 4\u00bc Litre.\nBentley 4\u00bc Litre Vesters &amp; Neirinck Drophead Coupe.\nUn esemplare della 4\u00bc venne convertita dalla carrozzeria Vesters &amp; Neirinck in versione Drophead Coupe.\nBentley 4\u00bc Litre Vanden Plas Tourer.\nNel 1938 la carrozzeria Vanden Plas prepar\u00f2 un esemplare di 4\u00bc Litre in configurazione cabriol\u00e8t.\nBentley 4\u00bc Litre James Young Sedanca Coupe.\nUn esemplare della 4\u00bc venne convertita da James Young in versione Sedanca Coupe.\nBentley 4\u00bc Litre Park Ward Sedan/Open Tourer.\nLa carrozzeria Park Ward modific\u00f2 diversi esemplari della Bentley 4\u00bc Litre in versione Sedan e Open Tourer.\nBentley 4\u00bc Litre Mulliner Streamlined Drophead Coupe.\nLa carrozzeria Mulliner realizz\u00f2 una versione aerodinamica della 4\u00bc Litre in versione Drophead Coupe. Per migliorare la forma e renderla pi\u00f9 filante vennero montati nuovi specchietti retrovisori e vennero posti delle coperture sulle ruote nella sezione posteriore.\nBentley 4\u00bc Litre Hooper Sports Saloon.\nUna 4\u00bc Litre \u00e8 stata ricarrozzata dalla carrozzeria Hooper nel 1937 in versione berlina.\nBentley 4\u00bc Litre Erdmann &amp; Rossi Sedanca.\nLa carrozzeria Erdmann &amp; Rossi modific\u00f2 una 4\u00bc Litre in configurazione Sedanca.\nBentley 4\u00bc Litre Embiricos Special.\nDopo l'acquisizione della Bentley da parte della Rolls-Royce, nel 1931, i modelli della casa inglese iniziarono a subire un progressivo calo prestazionale. Tentando di porre rimedio a tale situazione, i tecnici della Bentley decisero di testare una nuova carrozzeria aerodinamica su un modello 4\u00bc Litre all'interno di una galleria del vento. Il design della carrozzeria venne realizzato dal designer francese Georges Paulin, mentre i costi di sviluppo vennero coperti dall'armatore greco Andr\u00e9 Embiricos, cui era destinato il mezzo una volta completato. Il disegno della Embiricos Special venne reso molto pulito e furono impiegati numerosi elementi in materiali leggeri per costruirla, portando ad' un risparmio di 100\u00a0kg rispetto ai modelli di serie. Una volta completata, la vettura fu inviata sul circuito di Montlh\u00e9ry per essere testata e risult\u00f2 molto maneggevole, nonostante riuscisse a superare di poco i 200\u00a0km/h. Nel 1939 la vettura venne ceduta a H.S.F. Hay, il quale, oltre ad utilizzare la vettura per la normale percorrenza stradale, la impieg\u00f2 anche nella 24 Ore di Le Mans del 1949, dove giunse sesta assoluta. Nei due anni successivi riusc\u00ec inoltre a classificarsi rispettivamente 14\u00b0 e 22\u00b0 assoluta.\nBentley 4\u00bc Litre Carlton Cabriolet.\nLa carrozzeria Carlton ricarrozz\u00f2 un esemplare della 4\u00bc Litre in versione cabriolet."}
{"id": "2177507", "revid": "1075510", "url": "https://it.wikipedia.org/wiki?curid=2177507", "title": "Quirino Majorana", "text": "Diede notevoli contributi in diversi settori della fisica, sperimentale e applicata; in particolare, alcune sue ricerche saranno alla base dello sviluppo della telefonia e contribuiranno alla nascita della televisione.\nBiografia e carriera.\nFamiglia d'origine.\nQuirino Majorana apparteneva alla famiglia Majorana Calatabiano che annover\u00f2 diverse personalit\u00e0 le quali si distinsero in campo scientifico e politico, nel XIX e nel XX secolo. Era figlio terzogenito dell'economista Salvatore Majorana Calatabiano (1825-1897), che fu senatore del Regno d'Italia, e della sua seconda moglie Rosa Campisi; fu fratello di Angelo, Giuseppe, Dante e Fabio, quindi zio di Ettore, il famoso fisico teorico scomparso nel 1938.\nCarriera.\nDopo la laurea in ingegneria nel 1891, a Roma, consegu\u00ec pure quella in fisica sperimentale, laureandosi nel 1893 con Pietro Blaserna, di cui fu assistente fino al 1904, quando venne nominato direttore dell\"'Istituto centrale dei telefoni e dei telegrafi\" di Roma, carica che mantenne fino al 1914, anno in cui divenne ordinario di fisica sperimentale al Politecnico di Torino, dove rimarr\u00e0 fino al 1921 (quando lo sostituir\u00e0 Eligio Perucca). Fin dal 1894, comunque, non tralasci\u00f2 mai i suoi studi e le sue ricerche in fisica sperimentale e applicata, la maggior parte dei quali dedicati alle telecomunicazioni, anche quando assunse incarichi istituzionali.\nPer queste sue attivit\u00e0, nel 1921 fu chiamato dall'Universit\u00e0 di Bologna alla cattedra di fisica sperimentale che fu di Augusto Righi \u2013 resasi vacante per la sua morte \u2013 proprio per dare un seguito agli indirizzi di ricerca lasciati da quest'ultimo. Qui, internamente alla Facolt\u00e0 di Scienze, fond\u00f2, nel 1931, la \"Scuola biennale di perfezionamento in radio e telecomunicazioni\", che diresse fino al 1941, quando fu collocato a riposo, ma dove continu\u00f2 nella ricerca, come emerito, fino al 1954, quando fu chiamato, a Roma, a dirigere l\"'Istituto Superiore delle Poste e delle Telecomunicazioni\", posizione che tenne fino alla morte.\nSocio dell'Accademia Nazionale dei Lincei, della Royal Institution di Londra e di molte altre istituzioni accademiche e societ\u00e0 scientifiche italiane e straniere, fu presidente della \"Societ\u00e0 Italiana di Fisica\" dal 1925 al 1947. Contrammiraglio della Marina Militare italiana, nel 1910 vinse il \"premio Santoro\" dell'Accademia Nazionale dei Lincei per le sue ricerche e i suoi studi sulla telefonia raccolti nel saggio \"Ricerche ed esperienze di telefonia elettrica senza filo\" e pubblicato nel 1909, mentre, nel 1940, ricevette il premio Mussolini dall'Accademia d'Italia.\nRicerca.\nLe sue ricerche sperimentali in fisica iniziarono gi\u00e0 nel 1893, alla stesura della sua tesi di laurea, incentrata sulle propriet\u00e0 fotoelettriche del selenio, e precorritrice di tecniche elettroniche innovative che verranno solo pi\u00f9 tardi. Tali ricerche continuarono poi sotto l'assistentato con Blaserna, e i risultati di alcune di queste, raccolti nel lavoro \"Il problema della visione a distanza per mezzo dell'elettricit\u00e0 (telefoto)\", pubblicato nella rivista \"L'Elettricista\" (III (6) (1894) pp. 133-136), sono da considerarsi antesignani di quella che sar\u00e0 la tecnica radiotelevisiva.\nDopodich\u00e9, si volse allo studio della natura e delle propriet\u00e0 dei raggi X, fino ai primi anni del 1900, quando pass\u00f2 all'elettrostatica e la magneto-ottica dei mezzi materiali, con attenzione all'effetto Faraday, all'effetto Zeeman e all'effetto Stark-Lo Surdo. In questo contesto, nel 1902 Majorana riusc\u00ec, per primo, ad osservare nuovi effetti di birifrangenza magnetica \u2013 quest'ultima, propriet\u00e0 magneto-ottica a lungo teoricamente prevista ma, fino ad allora, mai sperimentalmente rilevata \u2013 su miscugli colloidali, dando il via, cos\u00ec, alla fisica dei colloidi.\nQuesto nuovo effetto osservato da Majorana nei colloidi, oggi noto come effetto Majorana, \u00e8 l'analogo dell'effetto Cotton-Mouton osservato nei liquidi.\nIn seguito alle scoperte di Guglielmo Marconi, si orient\u00f2 verso le radiocomunicazioni, riuscendo ad effettuare alcune prime esperienze di radiotelefonia a partire dal 1903, con la creazione e la realizzazione di nuovi dispositivi elettronici, alcuni dei quali antesignani di quelli che furono poi ideati da Walter Schottky. Questi risultati gli assicurarono la nomina a direttore dell\"'Istituto centrale dei telefoni e telegrafi\" di Roma, nel 1904. Tuttavia, egli continu\u00f2 nelle ricerche sperimentali in radiotelecomunicazioni e la relativa tecnologia, con nuovi dispositivi; in particolare, invent\u00f2, nel 1912, la prima valvola ionica a quattro elettrodi, che denomin\u00f2 \"deviatore elettronico\". Altre, innovative invenzioni in radiocomunicazioni e teletrasmissioni ottiche, svolte per il Ministero della Guerra e della Marina italiano e rimaste segretate per molti anni, precorsero sistemi di radiocomunicazione sopraggiunti solo successivamente.\nA partire dai primi anni venti, si dedic\u00f2 ad una particolare quanto delicata questione di teoria newtoniana della gravitazione, quella inerente all'assorbimento di energia gravitazionale da parte della materia, in analogia a quanto avveniva per altre forme di energia (termica, elettrica, magnetica), riuscendo, al contempo, a testare, con grande precisione, l'inversa proporzionalit\u00e0 quadratica della legge newtoniana, nonch\u00e9 ad individuare sperimentalmente insperati, nuovi aspetti fenomenologici riguardanti la conduzione termica nei metalli. Anche quest'ultime, originali esperienze riguardanti la teoria della gravitazione avranno, in un certo senso, dei corrispettivi nella teoria einsteiniana delle onde gravitazionali che di l\u00ec a poco costituir\u00e0 uno dei capitoli maggiori della teoria della relativit\u00e0 generale. L'ultimo periodo della sua attivit\u00e0 di ricerca riguard\u00f2 la fotoelettricit\u00e0, con risultati fondamentali per i successivi sviluppi della spettroscopia fotoelettronica. Infine, si occup\u00f2 pure del movimento di cariche elettriche internamente ai conduttori, nonch\u00e9 allo studio dell'effetto Kerr in materiali non ferromagnetici.\nCon l'avvento delle nuove teorie relativistiche, rispetto a cui assunse una posizione decisamente scettica e alquanto critica, appront\u00f2 ed esegu\u00ec alcune notevoli esperienze che, nell'intento di confutarle, invece le corroborava, ragion per cui, con onest\u00e0 intellettuale, ammise s\u00ec la correttezza di alcune delle principali predizioni sperimentali delle nuove idee einsteiniane, ma rimase inspiegabilmente perplesso circa l'impostazione teorica di base datale da Einstein, la cui teoria comunque avvers\u00f2 fino agli ultimi giorni della sua vita.\nNonostante questa riluttanza integrale nei confronti delle nuove idee einsteiniane, dovuta senz'altro alla sua monolitica visione ottocentesca di una fisica orientata pi\u00f9 alla sperimentazione che alla teoresi ma che per\u00f2 lo condusse all'isolamento, Majorana fu un fisico sperimentale e applicato di primissimo piano, che, in circa sessant'anni di intensa e prolifica attivit\u00e0, contribu\u00ec notevolmente alle telecomunicazioni e alla struttura della materia. Oltre a ci\u00f2, fu uno stimato professore, comprensivo e indulgente, la cui premura e dedizione all'insegnamento furono suggellati dalla stesura di molti, apprezzati manuali universitari e non. Mor\u00ec a Rieti, il 31 luglio del 1957. Le citt\u00e0 di Roma, Rieti, Rossano e Bologna, gli hanno intitolato una strada, mentre, nella nat\u00eca Catania, una scuola secondaria di primo grado porta il suo nome."}
{"id": "2177508", "revid": "171091", "url": "https://it.wikipedia.org/wiki?curid=2177508", "title": "Entracque", "text": "Entracque (\"Antr\u00e0igue\" o \"Entr\u00e0iguas\" in occitano o provenzale alpino, \"Entr\u00e0ive\" in piemontese, \"Entraque\" fino al 1940) \u00e8 un comune italiano di 789 abitanti della provincia di Cuneo in Piemonte, all'interno della comunit\u00e0 montana delle Alpi del Mare e di parte del Parco delle Alpi Marittime.\nGeografia fisica.\nNel territorio del comune sono presenti due importanti dighe artificiali gestite dall'Enel che vengono sfruttate per la produzione di energia idroelettrica. La prima si trova ai piedi delle montagne appena fuori dal paese in localit\u00e0 \"Piastra\", la seconda \u00e8 la \"diga del Chiotas\", di dimensioni maggiori, che si trova a circa 20 minuti di auto (pi\u00f9 un'ora circa di cammino, oltre il lago della Rovina) dalla prima, ed \u00e8 raggiungibile anche tramite bus navetta. Subito sopra si trova il rifugio Genova-Figari dove si sono tenute diverse edizioni del \"concerto di Ferragosto\" (l'ultima nell'agosto 2008).\nRinomata stazione turistica fin dai primi '900, grazie alla vicina \"Riserva Reale di Caccia\", con una popolazione fluttuante di 5.000-6.000 presenze soprattutto turistiche che qui trova alloggio soprattutto in \"seconda casa\", il comune si rivolge sia al turismo estivo, sia a quello invernale, disponendo di 3 impianti di risalita (1 seggiovia e 2 skilift) per un totale di quasi 2\u00a0km per lo sci alpino e invece circa 40\u00a0km di piste di fondo, piste che hanno ospitato gare di rilevanza nazionale e internazionale.\nToponimo.\nEntracque deriva dal latino \"Intra aquas\", cio\u00e8 \"tra le acque\". Tale \u00e8 appunto l'ubicazione di Entracque, essendo bagnata da tre corsi d'acqua: torrente Gesso, rivo Bousset e rivo Pramalbert (o Colletta) che divide in due il paese.\nQuesta stessa origine \u00e8 riscontrabile nelle Alpi occidentali a Introd\u00a0e a Entr\u00e8ves, in Valle d'Aosta.\nStoria.\nLe origini.\nNon \u00e8 facile precisarne le origini: documenti esistenti presso la Parrocchia e presso il Comune parlano di origini ultracentenarie e di tradizioni immemorabili. La presenza di migliaia di figure simboliche (15.000 e pi\u00f9) incise probabilmente nel periodo di transizione dal Neolitico all'Et\u00e0 del Bronzo sulle rocce di Valmasca, Fontanalba, Val Lauretta, Colle del Sabbione fino al 1947 appartenenti al Comune di Entracque, e del lago Vej del Bouc ci possono portare a credere che queste zone fossero luoghi di frequentazione ma soprattutto vie di percorrenza di gruppi umani protostorici e pi\u00f9 tardi delle antiche popolazioni liguri. E ancora, la presenza di una colonia Romana a Pedona (Borgo San Dalmazzo) e le rovine di un tempio romano, dove oggi sorge il Santuario di Madonna delle Finestre, sopra San Martino in Vesubia, i ponti del Souffiet e di Burga, di indubbia architettura romana, la loro costruzione risale intorno al periodo dei Flavi, e tutt'oggi in uso, provano alla evidenza che la zona di Entracque era luogo di transito e di contatto tra le popolazioni della costa ligure.\nIl Cristianesimo penetr\u00f2 per tempo in queste zone intorno al 250 con san Dalmazzo; in seguito, nel 600, arrivarono a Borgo i monaci di San Colombano che gestivano l'abbazia di San Dalmazzo di Pedona. Che le zone del Gesso siano state bonificate dai monaci \u00e8 storico: ancora oggi tutti i parroci della Valle, Andonno, Roccavione, Roaschia, Valdieri, Entracque hanno il titolo di \"Priore\". L'Ordine di San Colombano, che ebbe tanta importanza storica, religiosa e sociale, provvedeva, dove arrivava, ad ogni necessit\u00e0, insegnando a coltivare la terra, regolare le acque, sviluppare varie arti, creando spesso, intorno ad ogni monastero, centri di vita e difendendo, nei momenti difficili, i popoli oppressi.\nSecondo una tradizione locale il borgo \"Autar\u00ec\" sarebbe stato il primo centro abitato, occorre precisare che le costruzioni pi\u00f9 antiche, di cui si ha notizia sono situate in localit\u00e0 cosiddetta \"Ciastlas\", alle spalle dell'attuale chiesa Parrocchiale, mentre i borghi \"Pascher\", luogo dove si radunavano i capi di bestiame affidati al vaccaro o al pastore comune per il pascolo, e \"Chiapera\", cumuli di sassi, si sarebbero aggiunti pi\u00f9 tardi nel Medio Evo. Dopo il mille i Benedettini lasciarono Entracque (nessun documento ne ricorda l'anno e tanto meno i motivi), le loro propriet\u00e0 passarono cos\u00ec sotto il dominio temporale del Vescovo di Asti, che \u00e8 Abate Commendatario di Borgo San Dalmazzo. Sappiamo poi che i signori di Entracque nel 1198 concorsero alla fondazione di Cuneo e ne ebbero il diritto di cittadinanza.\nNel XIII secolo, dopo un breve dominio del marchese di Saluzzo, Entracque e la Valle Gesso sono parte della Contea eretta in Piemonte dalla Casa degli Angi\u00f2.\nProbabilmente Entracque, alla data del riconoscimento dei diritti feudali, inizi del XIV secolo, \u00e8 gi\u00e0 eretta in Comune autonomo con una sua propria amministrazione. Nel 1372 il Conte Amedeo VI di Savoia, detto il Conte Verde, cede Entracque e la Valle Gesso al Marchese Carlo di Ceva. Nel secolo successivo controversie distrettuali impegnarono Entracque e i vicini Comuni di Valdieri, Andonno, Roccavione e Borgo San Dalmazzo a difendere i propri diritti di autonomia e libert\u00e0 da attacchi e rivendicazioni militari, territoriali, politiche e amministrative, portati loro dalla Citt\u00e0 di Cuneo. Nel 1424, con 101 \"fuochi\" (famiglie) e 500 abitanti, Entracque \u00e8 il paese pi\u00f9 densamente popolato della castellania di Borgo, superato soltanto nel 1443 da Borgo stesso.\nI Valdesi, verso fine secolo, si erano infiltrati nella popolazione particolarmente al borgo Pascher.\nFu forse in questi anni o nel successivo periodo della Riforma che sono nate \"Le Parlate\" rappresentazione della Passione e Morte di Cristo che ancora oggi, interpretate da attori del luogo, rivivono, ogni cinque anni, nella tradizione folkloristica del paese. Nel 1561 gli abitanti della contrada di Entracque erano circa 1700 e, dieci anni pi\u00f9 tardi, circa 1800. \u00c8 in questi anni del Cinquecento- Seicento che sono sorte le diverse Cappelle che brevemente ricordiamo: la Confraternita di Santa Croce, la Cappella della Madonna del Bealetto, la Cappella di S. Rocco, la Cappella di S. Antonio da Padova, la Cappella della Visitazione di Maria Vergine al Cornaletto, la Cappella di S. Giovanni Battista, la Cappella di S. Lucia, la Cappella della Trinit\u00e0, ancora oggi esistenti e la Confraternita della Misericordia, la Cappella di S. Pietro in Vincoli, la Cappella dello Spirito Santo, abbandonate, in rovina o destinate ad altri usi. Il Santuario di Nostra Signora delle Finestre, come gi\u00e0 ricordato, appartenente ad Entracque fino al 1947, fu costruito, secondo un'antica tradizione, per ricovero di viaggiatori e commercianti, dall'Ordine Militare dei Templari.\nLa chiesa di Sant'Antonino Martire sorta sulle rovine del castello signorile e divenuta in seguito, nel 1673, Parrocchia secondo gli statuti del Concilio di Trento, risale molto probabilmente agli inizi degli anni mille: la troviamo menzionata una prima volta nel 1246 in una bolla di papa Innocenzo IV, e annoverata tra i possessi dell'Abazia di Borgo. La stessa bolla ricorda l'Ospedale di Noceto o Neyereto con la Cappella - Ricovero di S. Giacomo officiata fino al 1882, quando furono trasformati in caserma estiva dei Carabinieri a servizio della Casa Reale. Fino al 1817, anno in cui fu creata la Diocesi di Cuneo, Entracque appartenne sempre, come risulta da una bolla di papa Clemente X, alla Diocesi di Mondov\u00ec. Nel 1619 abbiamo una novit\u00e0 importante: il Duca Carlo Emanuele I di Savoia, Serenissimo Principe Cardinale e Vicario perpetuo del Sacro Romano Impero, il 10 giugno, erige il Comune in Marchesato e lo infeuda al conte Carlo Solaro di Moretta suo Gran Scudiere.\nGli Entracquesi non sono molto soddisfatti del nuovo signore tanto che oppongono una formale protesta conservata nell'archivio comunale. Dal Conte Carlo Solaro di Moretta gli Amministratori del luogo ebbero ad acquistare i diritti, per usi civici, del territorio e delle acque. Nel 1628 il paese passa ad un altro signore perch\u00e9 il Conte Carlo Solaro di Moretta lo dona con titolo di Marchese al conte Arduino Valperga di Rivara e nel 1631, il 12 dicembre, viene investito signore del paese il conte D. Federico Tana che ha sposato Maria, figlia del conte Arduino Valperga. Nel 1688 da Vittorio Emanuele I di Savoia ebbe la concessione dello Stemma Civico con il motto \"Propitiis Astris\".\nDal '700 a oggi.\nIl Settecento \u00e8 tempo di guerra. Le zone di valico dell'Alta Valle Gesso e delle Valli confinanti, Vermenagna e Stura, furono teatro, prima, del conflitto franco-spagnolo, e poi, della guerra per la successione austriaca.\nNel 1708 con il pagamento di 1.500 ducati gli Entracquesi ebbero per decreto di Anna di Orl\u00e9ans, Duchessa di Savoia il diritto di eleggersi i propri sindaci. \nNel 1716 Entracque conta 600 famiglie, 2700 anime. \nNel luglio del 1789 scoppia la rivoluzione francese e nel 1793 le regie truppe del Duca di Aosta, divenuto poi Re Vittorio Emanuele I, stabiliscono per due mesi il quartier generale ad Entracque. \nTruppe francesi dal nizzardo entrano in Piemonte nel 1798 e truppe Savoiarde passano e ripassano in questi anni dal Colle del Sabbione e dal colle delle Finestre.\nL'insediamento dei francesi \u00e8 duramente contrastato da bande locali sorte con buoni ideali di libert\u00e0 ed indipendenza ma ben presto inquinate da facinorosi e scapestrati. \nAd Entracque due mali sembrano preoccupare in modo particolare l'autorit\u00e0 francese: il contrabbando del sale e tabacco e la presenza di delinquenti che vengono comunemente detti \"Barbetti\".\nNulla di veramente importante da segnalare sotto l'impero napoleonico: Entracque, incorporata alla Francia, come del resto quasi tutto il Piemonte e viene assegnata al Dipartimento della Stura.\nNell'anno 1810 si provvede alla costruzione della nuova gradinata della chiesa Parrocchiale e si impianta l'acquedotto; per l'occasione la secolare fontana ottagonale in piazza del Municipio, che reca la data 1565, viene spostata e sistemata in luogo pi\u00f9 comodo. Nel 1813 si contano circa 650 famiglie e 3000 persone.\nCon la Restaurazione (1814, caduta dell'impero napoleonico) e al grido: \"Viva il nostro Re di Sardegna\", si ritorna, con grande sollievo per le popolazioni locali, al vecchio regime amministrativo e politico. \nNel 1820-1825 si costruisce il nuovo cimitero.\nNel 1830, su disegno dell'architetto Gioachino Rossi di Andonno, si costruisce il Palazzo Comunale; Michele Grosso, con testamento, lega lire 3.000 per l'erezione e manutenzione di un Ospedale per i poveri e gl'infermi, l'attuale Centro Socio Assistenziale San Michele, la cui costruzione ha inizio nel 1834.\nNel 1850 si ricostruisce, in collaborazione con il comune di Valdieri, dopo lunghi rapporti epistolari e discussioni sulla scelta del luogo, il ponte di Marmorere, comunemente detto Ponte Rosso, distrutto da piogge torrenziali.\nVerso la met\u00e0 del secolo Entracque \u00e8 un pulsante centro di attivit\u00e0: cinquanta lanifici danno lavoro a 300 operai, senza contare le donne occupate a filare la lana a mano; vi si fabbricano drappi e panni a vari colori; la produzione ascende a 3000 pezze l'anno.\nLa lana viene importata dalla vicina Briga del contado di Nizza e soprattutto dalla francese Marsiglia. \nDue sono le scuole ad Entracque: una di italiano ed aritmetica, l'altra di latino.\nDal 1855 i Reali di Casa Savoia passarono per le contrade di Valdieri ed Entracque diverse volte. Le popolazioni locali, a riconoscenza, deliberarono, tramite i loro amministratori, di concedere a Vittorio Emanuele II, re di Sardegna e pi\u00f9 tardi, 1861, primo re d'Italia, i diritti esclusivi di caccia e pesca su parte del territorio comunale, diritti che vennero confermati a re Umberto I e a re Vittorio Emanuele III. Dopo la caduta della monarchia, la Riserva di caccia e pesca venne gestita congiuntamente dalla Provincia e dalla Camera di Commercio di Cuneo e dai comuni interessati, tramite il Consorzio di Caccia ex Riserva Reale Valdieri-Entracque costituitosi nel 1953 e con sede in Cuneo. Nel 1982 con Legge Regionale viene istituito con sede in Valdieri il Parco Naturale dell'Argentera in seguito denominato Parco naturale delle Alpi Marittime.\nNegli anni 1859-1861 per il trattato concluso tra Italia e Francia, e a seguito dell'intervento dell'imperatore Napoleone III a fianco di Vittorio Emanuele II per liberare la Lombardia e il Veneto dal dominio degli Asburgo, mentre a questa si cede la Savoia e l'antica Contea di Nizza, il confine comunale di Entracque viene ampliato a comprendere ora anche l'alta Valle Vesubia con il Santuario di Madonna delle Finestre e l'alta Valle Gordolasca con il piccolo Santuario di S. Grato.\nGli inizi del XX secolo sono un momento difficile per Entracque.\nDopo il primo conflitto mondiale la popolazione ad Entracque \u00e8 prevalentemente agricola, pochi artigiani e bottegai, le fabbriche di drappi e panni sono inattive e molti, non trovando lavoro, sono costretti all'emigrazione. La produzione pi\u00f9 notevole \u00e8 quella delle patate che si aggira intorno ai 20.000 quintali.\nScoppia la 2\u00aa Guerra Mondiale ed Entracque \u00e8 teatro di movimenti italiani e tedeschi, ma soprattutto luogo di passaggio di molti ebrei che cercano scampo e protezione dalla ferocia nazifascista. Si formano anche le prime bande partigiane che molto hanno contribuito alla liberazione dall'oppressore di tutta la zona circostante e di Cuneo. Il conflitto ha ridotto il territorio di questa cittadina di pascoli e boschi reincorporati alla Francia nel 1947 a seguito del trattato di pace, inclusa la frazione di Ciriegia (oggi Le Bor\u00e9on) nell'alta val Vesubia.\nIl bilancio di una guerra, come sempre \u00e8 tragico: diversi caduti civili, militari e partigiani sono ricordati sui numerosi cippi disseminati in Valle, e, non ultimi, i 24 cittadini, Alpini della Cuneense, dispersi sul Fronte Russo nel gennaio del 1943.\nNel periodo post-bellico, un'ondata di emigrazione, alla ricerca di nuove attivit\u00e0 e lavoro, ha portato molti Entracquesi nel mondo. \nNegli anni successivi l'Enel ha iniziato la costruzione delle dighe della Piastra, entrata in funzione nel 1965, e del Chiotas entrata in funzione nel 1980 (quest'ultima rimane l'impianto idroelettrico pi\u00f9 potente in Italia).\nPi\u00f9 recente \u00e8 lo sviluppo turistico sia invernale che estivo, favorito appunto dallo splendido scenario naturale ed ambientale di questo angolo delle Alpi Marittime.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti ad Entraque sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nFin dal passato l'acqua ha sostenuto in vario modo l'economia di Entracque: gi\u00e0 nel seicento lo sfruttamento del torrente Gesso e del rio Busset permise il funzionamento di mulini e delle fabbriche di drappi, consentendo un buon sviluppo dell'attivit\u00e0 tessile. Un segno tangibile di questo storico rapporto tra gli entracquesi e l'acqua \u00e8 sicuramente dato dalla generosa presenza di fontane, la cui forma si ispira ad un modello diffuso nelle Alpi Marittime nel periodo medievale. Poste sempre in posizioni centrali, nelle piazze o comunque in luoghi accessibili e visibili a tutti e come luogo di incontro e di socialit\u00e0.\nPrima di approdare al turismo, Entracque \u00e8 stato un comune la cui economia si appoggiava prevalentemente sull'agricoltura di montagna. Tuttavia tra il XVIII e il XIX secolo si assiste allo sviluppo dell'industria tessile con l'apertura di laboratori all'interno del comune: motivo per il quale si registra un forte incremento demografico. Con l'avvento dell'industria moderna, il conseguente abbandono degli opifici e l'istituzione della \"Riserva Reale di Caccia\", Entracque inizi\u00f2 lo sviluppo turistico. Oggi il turismo si basa soprattutto sulla vicinanza al Parco delle Alpi Marittime oltre che a strutture per la pratica di diversi sport come lo sci. Infine Entracque \u00e8 nota per la produzione della patata DOP.\nTurismo.\nEntracque \u00e8 prima di tutto una stazione di villeggiatura estiva. Grazie alla bassa quota il paese \u00e8 meta di turisti di qualunque fascia di et\u00e0. La creazione del Parco delle Alpi Marittime (inizialmente Parco dell'Argentera) ha inoltre consentito di sviluppare maggiormente il flusso turistico degli amanti della montagna, infatti Entracque \u00e8 particolarmente attrezzata per l'escursionismo alpino, grazie ad un'articolata distribuzione di rifugi, campeggi e alberghi, collegati da una rete di sentieri di varia difficolt\u00e0. Lo sguardo al crinale corre tra cime che superano i tremila metri: Clapier, Gelas, Maledia, Argentera sono montagne di grande soddisfazione alpinistica, scalate gi\u00e0 nell\u2019Ottocento da noti alpinisti come Victor de Cessole, William Auguste Coolidge e Christian Almer.\nCultura.\nEntracque e il cinema.\nNel novembre 2006 tutto il paese \u00e8 stato trasformato in set cinematografico per la pellicola di produzione americana \"Inkheart\" che annovera, tra i protagonisti, Brendan Fraser e il premio Oscar Helen Mirren.\nA met\u00e0 ottobre 2011 sono state girate in Valle Gesso alcune scene del film \"Cosimo e Nicole\" diretto da Francesco Amato.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nSci alpino.\nEntracque \u00e8 stazione sciistica fin dai primi anni '60 con lo sviluppo delle piste da discesa sulle pendici del monte Viver, subito fuori dal paese, con la costruzione della sciovia successivamente denominata \"Piccola\" alla quale viene in seguito affiancata, sulla stessa linea ma con termine del percorso a una quota superiore, la sciovia \"Grande\". Nella seconda met\u00e0 degli anni '70, con il boom turistico della zona, si aggiungono due nuovi skilift: la sciovia \"Baby\" e la sciovia \"Santa Lucia\" (quest'ultima sul versante est del monte Viver). Negli anni novanta, per termine della \"vita\" tecnica, le sciovie \"Baby\" e \"Piccola\" vengono sostituite da due nuovi skilift e, contestualmente, la maggior parte delle piste viene dotata di un impianto per l'innevamento artificiale. Nel 2006, la propriet\u00e0 degli impianti passa al Comune che, grazie ai finanziamenti legati ai Giochi Olimpici Torino 2006, razionalizza l'area sostituendo le sciovie \"Piccola\" e \"Grande\" con una seggiovia. La sciovia \"Santa Lucia\", chiusa anch'essa per termine vita tecnica nel 2006, \u00e8 stata sostituita da un nuovo skilift. A dispetto della bassa quota delle piste (900-1200 metri s.l.m.), la stazione offre una stagione \"media\" da dicembre a marzo grazie all'ottima esposizione delle piste.\nSci nordico.\nPer quel che riguarda lo sci nordico, Entracque inizia ad attrezzarsi all'inizio degli anni '80, con la creazione, da parte del Comune, del Centro Sci di Fondo del Gelas. Ma \u00e8 a partire dagli anni '90 che il comprensorio acquista importanza in Italia ospitando diverse gare di rilevanza nazionale e internazionale. Oggi il comprensorio \u00e8 composto da circa 30 chilometri di piste (alcune delle quali omologate per ospitare ogni tipo di competizione), in parte innevati artificialmente. Il Centro \u00e8 inoltre dotato di centro sportivo polivalente con palestra e piscina. \u00c8 inoltre, da qualche anno, in stato di progetto avanzato l'espansione del comprensorio in zona Esterate (un altopiano sopra la piana del comprensorio attuale) che consentir\u00e0 una stagione decisamente pi\u00f9 lunga grazie alla quota e all'esposizione delle nuove piste.\nMTB.\nPer gli amanti delle ruote grasse Entracque offre diverse possibilit\u00e0 con tracciati adatti a tutte le esigenze, dai biker pi\u00f9 esperti a i neofiti o alle famiglie. Dal 2008 \u00e8 presente una scuola di MTB con istruttori ed accompagnatori cicloturistici.\nBouldering.\nSui massi del vallone di San Giacomo sono tracciate pi\u00f9 di 500 linee. In termini di difficolt\u00e0 si devono a Christian Core (atleta delle Fiamme oro, campione del Mondo di boulder) i passaggi di maggior difficolt\u00e0, nel settore Bellerofonte (Tetti Tanasso), molto tentato e mai ripetuto nella sua versione integrale."}
{"id": "2177513", "revid": "254059", "url": "https://it.wikipedia.org/wiki?curid=2177513", "title": "Premio San Pellegrino", "text": "Il Premio San Pellegrino \u00e8 un concorso nazionale di poesia che prende il nome dalla citt\u00e0 che lo ospita, San Pellegrino Terme.\nDal 1946 al 1950.\nLa sua prima edizione si tenne nel 1946 per volont\u00e0 dell'allora sindaco Gian Pietro Galizzi e Lionello Fiumi, i quali cercavano un modo efficace per sopperire alle profonde carenze della poesia italiana.\nL'obiettivo di questo evento era la promozione di nuove vie compositive, moderne e capaci di andare oltre l'ermetismo e il surrealismo, che fossero al contempo capaci di non subire l'influenza della poesia straniera e nel luglio 1946, nel secondo numero della rivista \u201cMisure\u201d, viene pubblicato il regolamento del Premio, di cui il primo punto recita:\n\"Il concorso \u00e8 aperto a tutti i poeti italiani che non siano stati distinti da altri premi, di tendenza moderna, improntata per\u00f2 a chiarezza sanamente italiana, e questo criterio, insieme con quello della schietta personalit\u00e0 dell'autore, informer\u00e0 particolarmente la giuria\".\nLa giuria era composita e contava personaggi del calibro di Francesco Flora, Ugo Betti, Giulio Caprin, Giuseppe Villaroel, Paolo Buzzi, Giancarlo Vigorelli, Giorgio Ferrante, oltre ad Alberico Sala e al suo Presidente Lionello Fiumi.\nI poeti potevano partecipare presentando un volume composto da non meno di cinquecento versi inediti.\nIl montepremi complessivo del Premio era inizialmente di 50\u00a0000 lire, per poi aumentare a 100\u00a0000 l'anno successivo e raggiungere la quota di 200\u00a0000 lire nel 1949.\nOvviamente nel corso degli anni non mancarono periodi meno floridi e di critica, dovuti essenzialmente alle numerose personalit\u00e0 che animavano la scena letteraria del dopoguerra, ma ci\u00f2 non imped\u00ec al festival di aumentare, anno dopo anno, la sua popolarit\u00e0, al punto che nel 1950 vi parteciparono 309 poeti provenienti non solo dall'Italia, ma anche dal resto d'Europa.\nNello stesso anno su questo evento gravarono problemi economici tali che n\u00e9 gli organizzatori n\u00e9 gli amministratori politici della zona furono in grado di risolvere, quindi il concorso terminava con la quinta edizione.\nAlbo d'oro (1946 - 1950).\n1946.\n1\u00ba premio ex aequo Luigi Bartolini, Giacomo Falco e Fernanda Reg\u00e0lia Fassy;\n1947.\n1\u00ba premio ex aequo Padre David M. Turoldo, Mario Stefanile e Maria Lilith;\n1948.\n1\u00ba premio Elpidio Jenco;\n\"Lauri\" a Raul Diddi di Prato, Luigi Fiorentino di Siena, Luciana Frassati di Biella, Pier\nLuigi Mariani di Rieti, Carlo Martini di Milano, Franco Matacotta di Fermo, Niccol\u00f2 \nSigillino di Roma;\n1949.\n1\u00ba premio ex aequo Gaetano Arcangeli e Pier Luigi Mariani;\n\"Lauro d'Oro di S.Pellegrino honoris causa\" a Titta Del Valle di Firenze;\n\"Lauro d'argento\" a Elio Filippo Accrocca di Roma;\n1950.\n1\u00ba premio ex aequo Luigi Fiorentino e Carlo Martini;\n\"Lauri d'argento\" a Orazio Santini di Bergamo;\nIl 1954: Gli Incontri Letterari.\nDalle ceneri del Premio San Pellegrino prende vita, nel 1954, una manifestazione atipica e molto innovativa: \u201cGli Incontri Letterari\u201d.\nFinalit\u00e0 di questo evento, come il Premio che era andato a sostituire, era la modernizzazione della poesia italiana e il superamento della crisi culturale che caratterizzava il Paese nel dopoguerra.\nLa novit\u00e0 peculiare era data dall'organizzazione di questo incontro, infatti era presieduto da una decina di letterati, ognuno dei quali presentava uno scrittore o poeta le cui composizioni erano ancora inedite.\nLa giuria, composta dagli stessi letterati gi\u00e0 affermati, decideva a chi assegnare il primo e secondo premio, consistenti rispettivamente in 500 e 200\u00a0000 lire.\nGiudici della manifestazione furono Cecchi, Ungaretti, Comisso, L\u00e9onida R\u00e9paci, Ravegnani, Bellonci, de Cespedes, Montale, Piovene, Valeri, Alvaro, del Buono, Flora e Gatto, mentre tra le file dei \u201cgiovani\u201d si ricordano Italo Calvino, Guido Lopez, Giorgio Bassani, Enzo Bettiza, Zanzotto, Parise, Piccolo e Bellintani.\nArticolato in quattro giorni, l'evento prevedeva convegni, discussioni e dibattiti da cui emersero le figure di Rocco Scotellaro e Umberto Bellintani, il primo premiato alla memoria, l'altro vincitore del \u201cPremio Minerva Italica\u201d.\nLa lunga pausa fino al 1987.\nDopo gli \u201cIncontri Letterari\u201d del 1954, a San Pellegrino Terme non furono pi\u00f9 organizzati eventi simili, fino al 1987, quando venne re-istituito il Premio San Pellegrino, sotto il nome di \u201cPremio Nazionale di Poesia Citt\u00e0 di San Pellegrino Terme\u201d.\nCi\u00f2 fu possibile grazie all'iniziativa di Bonaventura Foppolo e Lucio Klobas e alla disponibilit\u00e0 dell'amministrazione comunale, dell'A.P.T. di Bergamo, della Regione Lombardia e della Societ\u00e0 Sanpellegrino S.p.A..\nEssendo cambiati radicalmente i tempi, sono conseguentemente cambiate le motivazioni che animano questa iniziativa: non pi\u00f9 la ricerca di nuovi stili, ma la diffusione del gusto della lettura e la promozione delle novit\u00e0 editoriali e, contemporaneamente, la rinascita turistica e termale della cittadina bergamasca.\nA questa nuova versione della manifestazione possono partecipare tutti quei poeti i cui testi sono stati pubblicati nell'ultimo anno.\n\u00c8 cambiato anche il criterio di scelta del vincitore, infatti ora sono presenti due giurie: una giuria tecnica, il cui compito \u00e8 scegliere tre finalisti, e una giuria composta da 30 lettori qualificati che devono decidere il vincitore di questa terna.\nAlla giuria tecnica si sono alternate, negli anni, importanti personalit\u00e0 del panorama culturale italiano: da Padre David M. Turoldo, Alberico Sala e Domenico Rea che ne hanno fatto parte dal 1987 fino alla loro scomparsa, a Giuliano Gramigna, Maurizio Cucchi e Curzia Ferrari. \nIn tempi recenti tra i membri della giuria figuravano Luciano Erba, Giorgio Cusatelli e Gabriele Morelli.\nAlbo d'oro (1987 - 1996).\n1987.\nn. partecipanti 38\nFinalisti:\nLuciano Luisi, con La Sapienza del cuore, Ed. Rusconi, VINCITORE\nVivian Lamarque, con Il signore d'oro, Ed. Crocetti\nValerio Magrelli, con Nature e venature, Ed. Mondadori\n1988.\nn. partecipanti 60\nFinalisti:\nRoberto Sanesi, con La differenza, Garzanti Editore, VINCITORE\nErmanno Krumm, con Le cahier de Monique Charnay, Campanotto Editore Poesia\nLeonardo Mancino, con Dichiarazioni silenzio e giorni, Cappelli Editore\n1989.\nn. partecipanti 61\nFinalisti:\nElio Filippo Accrocca, con La distanza degli anni, Ed. Newton Compton, VINCITORE\nMilo De Angelis, con Distante un padre, Ed. Mondatori\nOsvaldo Salaroli, con Canto dell'esodo, Ed. Crocetti\n1990.\nn. partecipanti 111\nFinalisti:\nSebastiana Comand, con La sembradora, Ed. Campanotto, Udine, VINCITORE\nGiuliano Gramigna, con Coro, Ed. Campanotto, Udine\nRenata Spinella, con Fratello silenzio sorella solitudine, Ed. Del Leone, Venezia\n1991.\nn. partecipanti 134\nFinalisti:\nGabriella Leto, con Nostalgia dell'acqua, G. Einaudi Editore, Torino, VINCITORE\nGiorgio Luzi, con Mosaico dei rifugi, Crocetti Editore Milano\nAntonio Facchin, con Per antica meraviglia, Ed. Amadeus, Montebelluna (Tv)\n1992.\nn. partecipanti 75\nFinalisti:\nErmanno Krumm, con Novecento, Giulio Einaudi Editore, Torino, VINCITORE\nDacia Maraini, con Viaggiando con passo di volpe, Rizzoli, Milano\nAmelia Rosselli, con Sleep, Garzanti, Milano\n1993.\nn. partecipanti 74\nFinalisti:\nPaolo Ruffilli, con Camera oscura, Garzanti, Milano, VINCITORE\nGabriella Sica, con Vicolo del Bologna, Ed. Di Pegaso, Viareggio\nPatrizia Cavalli, con Poesie, Giulio Einaudi Editore, Torino\n1994.\nn. partecipanti 50\nFinalisti:\nTiziano Rossi, con Il movimento dell'adagio, Garzanti Poesia, Milano, VINCITORE\nMassimo Scrignoli, con Libro d'acqua, Book Editore, Castel Maggiore (Bo)\nMario Santagostini, con L'olimpiade del '40, Arnoldo Mondadori Editore, Milano\n1995.\nn. partecipanti 46\nFinalisti:\nFranco Buffoni, con Nella casa riaperta, Campanotto Editore, Udine, VINCITORE\nLuigi Ballerini, con Il terzo gode, Marsilio Poesia, Venezia\nGabriele Frasca, con Lime, Giulio Einaudi Editore, Torino\n1996.\nFinalisti:\nVivian Lamarque, con Una quieta polvere, Mondadori Editore, Milano, VINCITORE\nGianni D'Elia, con Congedo della vecchia Olivetti, Giulio Einaudi Editore, Torino\nAntonio Riccardi, con Il profitto domestico, Arnoldo Mondadori Editore, Milano\nDal 1999 ad oggi.\nIl 31 maggio 1999, prendendo spunto dalle esperienze maturate nel corso degli anni precedenti, viene a costituirsi l'Associazione Festival di Poesia, che nasce grazie alla promozione e alla collaborazione di numerosi enti pubblici e privati presenti nella regione lombarda.\nIl Premio San Pellegrino diventa, cos\u00ec, una sezione di un programma pi\u00f9 ampio, chiamato \u201cBergamo poesia\u201d che prevede al suo interno una serie di eventi culturali della provincia di Bergamo ed \u00e8 cos\u00ec organizzato:\n1. \"Il lago verde\", che si svolge a Casazza ed \u00e8 orientato verso la ricerca e la sperimentazione poetica;\n2. \"Scrivere l'epoca\", si tiene a Bergamo e, attraverso l'incontro con autori di fama internazionale, punta ad analizzare la situazione culturale italiana ed internazionale;\n3. \"Elevazione in versi\", in cui si esamina lo stato della poesia contemporanea e le sue relazioni con il sacro e la musica, si svolge nelle quattro chiese dei conventi di clausura di Bergamo;\n4. \"Premio di poesia San Pellegrino\", che \u00e8 la parte conclusiva e forse la pi\u00f9 importante del programma.\nSin dagli esordi questo evento ebbe riscontri positivi nell'ambito letterario italiano, riuscendo a coinvolgere scrittori di fama internazionale e offrendo a poeti meno affermati la possibilit\u00e0 di farsi conoscere dal grande pubblico.\nNonostante i numerosi problemi economici ed organizzativi che ne hanno caratterizzato l'evoluzione negli anni, la popolarit\u00e0 di questo premio \u00e8 costantemente cresciuta e oggi pu\u00f2 essere considerato tra i pi\u00f9 importanti eventi culturali del panorama culturale europeo."}
{"id": "2177516", "revid": "126257", "url": "https://it.wikipedia.org/wiki?curid=2177516", "title": "Bentley 4,25 Litre", "text": ""}
{"id": "2177518", "revid": "1437331", "url": "https://it.wikipedia.org/wiki?curid=2177518", "title": "Newgate", "text": "Newgate era una porta nella zona ovest del London Wall, le mura costruite dai romani attorno alla citt\u00e0 di Londinium. Essa si trovava fra Ludgate e Aldersgate e serviva da prigione. L'Old Bailey si trova attualmente sul sito dell'antica porta romana.\nL'anno esatto della costruzione non \u00e8 noto e scavi archeologici realizzati negli anni 1875, 1903 e 1909, hanno rivelato la presenza di una porta del tipo di quelle romane. Comunque venne appurato che essa fu costruita su circa un metro di rifiuti che si erano accumulati sulle antiche mura romane. Si \u00e8 stimato che potrebbe risalire all'875 anche se altri ritengono che possa essere stata edificata da Enrico I o Re Stefano (1100-1154).\nQualcuno sostiene che la \"new gate\" venne ricostruita a seguito della distruzione della chiesa di \"St Paul's\" bruciata nel 1087. La ricostruzione richiese un'area pi\u00f9 vasta e cos\u00ec rese difficile il transito attraverso \"Ludgate\". La \"new gate\" evitava di passare per la \"new St Paul's\". Questa teoria \u00e8 compatibile soltanto con le situazioni del XII secolo ma non pu\u00f2 essere confermata.\nLa porta venne usata anche come prigione per i debitori di Middlesex e Londra ma anche per quelli provenienti dai sobborghi viciniori.\nA nord ci sono le rovine della Christ Church Greyfriars, distrutta durante la Seconda Guerra Mondiale e non pi\u00f9 ricostruita; a sud Paternoster Square e la Cattedrale di Saint Paul."}
{"id": "2177519", "revid": "126257", "url": "https://it.wikipedia.org/wiki?curid=2177519", "title": "Bentley 4,25 L", "text": ""}
{"id": "2177520", "revid": "767487", "url": "https://it.wikipedia.org/wiki?curid=2177520", "title": "Maria di Scozia (film)", "text": "Maria di Scozia (\"Mary of Scotland\") \u00e8 un film statunitense del 1936, diretto da John Ford e, non accreditato, Leslie Goodwins. \u00c8 un adattamento del dramma omonimo di Maxwell Anderson del 1933.\nIl film venne presentato in concorso alla 4\u00aa Mostra del Cinema di Venezia.\nTrama.\nLa storia, di ambientazione storica, prende in esame la vita di Maria Stuarda, salita al trono di Scozia a diciotto anni, quindi dal suo ritorno in Scozia dalla Francia.\nIl film inizia con Elisabetta furiosa per lo sbarco imminente della cugina in Scozia in quanto vera pretendente al trono inglese in quanto nata da matrimonio regolare mentre Anna Bolena, madre di Elisabetta, difatti non aveva avuto il suo matrimonio riconosciuto. Quindi Elisabetta tenta di bloccare lo sbarco chiedendo di usare delle navi che issano bandiera nera per assaltare il convoglio di Maria. Maria per\u00f2 riesce a sbarcare a Leith e si reca al castello di Holyrood in quanto i corsari hanno preso la nave che trasportava i suoi cavalli e non lei. I lord scozzesi la incontrano e le chiedono di cambiare religione ma lei afferma di rimanere salda nella sua fede alla religione cattolica, poi affrontano la questione di un nuovo matrimonio. Viene proposto lord Darnley che \u00e8 uno Stuart, terzo erede alla corona di Inghilterra. All'inizio Maria rifiuta ma poi cede al matrimonio di convenienza. Darney resta vittima di un complotto dopo solo due anni, dopo anche l'uccisione di Davide Riccio, consigliere di Maria. Maria resta praticamente isolate per cui intesse una relazione con Bothwell, l'assassino del marito, per arrivare alla rivalit\u00e0 con la cugina Elisabetta I d'Inghilterra, che inizialmente le offre asilo, poi la consegna al boia per la decapitazione.\nProduzione.\nKatharine Hepburn fece la sua unica esperienza come regista girando una scena di questo film che il regista John Ford aveva dichiarato di voler tagliare. Ad aiutarla, il coprotagonista Fredric March.\nGinger Rogers avrebbe desiderato recitare in questo ruolo ma la RKO rifiut\u00f2 la sua richiesta considerando che il suo ruolo non fosse adeguato alla sua immagine.\nDistribuzione.\nNegli Stati Uniti, il film venne proiettato nei cinema il 28 luglio 1936. Del film, girato in bianco e nero, esiste anche una versione colorizzata."}
{"id": "2177521", "revid": "326236", "url": "https://it.wikipedia.org/wiki?curid=2177521", "title": "Premio san pellegrino", "text": ""}
{"id": "2177522", "revid": "126257", "url": "https://it.wikipedia.org/wiki?curid=2177522", "title": "Bentley 3,5 Litri", "text": ""}
{"id": "2177524", "revid": "919135", "url": "https://it.wikipedia.org/wiki?curid=2177524", "title": "Base di Herbrand", "text": "In logica matematica, per ogni linguaggio formale con un insieme di termini dall'universo di Herbrand, la base di Herbrand definisce ricorsivamente l'insieme di tutte le formule atomiche che possono essere composte formando predicati dai termini dell'universo di Herbrand. Una base di Herbrand di un linguaggio del primo ordine formula_1 pu\u00f2 essere costruita dall'universo di Herbrand di formula_1, applicando a ogni suo elemento qualche predicato di formula_1. \u00c8 dunque l'insieme di tutti gli atomi ground che possono essere costruiti usando simboli da formula_1. Prende il nome da Jacques Herbrand. Nella base di Herbrand ogni elemento viene chiamato atomo.\nUn'interpretazione su formula_5 \u00e8 completa per tutte le clausole di formula_6 quando a ogni atomo della base si assegna un valore di verit\u00e0.\nLa base di Herband \u00e8 un insieme numerabile, i cui elementi possono essere ordinati. Per esempio, possono essere disposti in una successione ordinata formula_7.\nTermini e atomi di Herbrand.\nDato un linguaggio formula_8, un termine di Herbrand \u00e8 un termine base (\"ground term\", ossia un termine che non contiene variabili)\nEsempi: formula_9, formula_10, formula_11, formula_12, formula_13...\nUn atomo di Herbrand \u00e8 un atomo base (\"ground atom\", ossia un atomo che non contiene variabili)\nEsempi: formula_14, formula_15, formula_16, formula_17, ...\nUniverso e base di Herbrand.\nL'universo di Herbrand \u00e8 l'insieme di tutti i termini di Herbrand.\nEsempio: formula_18\nLa base di Herbrand \u00e8 l'insieme di tutti gli atomi di Herbrand.\nEsempio: formula_19\nSistemi di Herbrand.\nDato un enunciato universale, della forma formula_20 (formula_21 non contiene quantificatori), il sistema di Herbrand \u00e8 l'insieme (anche infinito) di formule chiuse generato per sostituzione formula_22\ncon tutte le possibili combinazioni formula_23 di formula_24 appartenente a formula_25.\nEsempi:\nSistema di Herbrand di una teoria.\nData una teoria formula_28 di enunciati universali, il sistema di Herbrand della teoria formula_29 \u00e8 l'unione formula_30 di tutti i sistemi di Herbrand generati dagli enunciati formula_29.\nEsempio:\nTeorema di Herbrand.\nUn enunciato universale formula_34 \u00e8 insoddisfacibile se e solo se esiste un sottoinsieme finito di formula_35 contraddittorio nel senso della logica proposizonale.\nIl teorema di Herbrand \u00e8 importante in quanto riduce la soddisfacibilit\u00e0/validit\u00e0 (sono concetti duali, infatti formula_21 \u00e8 soddisfacibile se e solo se formula_37 non \u00e8 logicamente valida) della logica predicativa del primo ordine alla logica proposizionale, in quanto per ogni formula esiste una formula universale equisoddisfacibile (\"skolemizzazione\").\nEsso fornisce anche un metodo di semi-decisione (e non di decisione, in quanto l\"'Entscheidungsproblem\" \u00e8 indecidibile) per testare la soddisfacibili/validit\u00e0 di una formula della logica predicativa del primo ordine.\nCorollario (forma a clausole di Horn).\nSia formula_38 un insieme di clausole di Horn, le seguenti affermazioni sono equivalenti:\n\u00c8 da notare che si afferma che formula_38 ha un modello di Herbrand, non formula_42. Non vale in generale: solo se formula_38 \u00e8 un insieme clausole di Horn.\nIn questa forma (finita), \u00e8 quasi una procedura effettiva."}
{"id": "2177526", "revid": "709565", "url": "https://it.wikipedia.org/wiki?curid=2177526", "title": "Roma - Un grande impero", "text": "Roma - Un grande impero (\"Les Fils de Rome\") \u00e8 una serie televisiva a disegni animati francese. La sigla della versione italiana \u00e8 cantata da Cristina D'Avena.\nTrama.\nIl tirannico imperatore Domiziano \u00e8 stato deposto dal Senato, che ha instaurato il nobile Traiano al suo posto. Contro il nuovo imperatore, per\u00f2, si staglia una cospirazione ai suoi danni, perpetuata dalla XVIII legione. Toccher\u00e0 a due giovani, i fratelli Sirio e Sophia, fermare il complotto."}
{"id": "2177528", "revid": "126257", "url": "https://it.wikipedia.org/wiki?curid=2177528", "title": "Bentley 4\u00bc L", "text": ""}
{"id": "2177529", "revid": "76963", "url": "https://it.wikipedia.org/wiki?curid=2177529", "title": "Richard LeParmentier", "text": "Biografia.\nSposato con l'attrice inglese Sarah Douglas nel 1981, divorzi\u00f2 nel 1984.\nHa lavorato in molti film e serie tv americane e inglesi (si trasfer\u00ec a Bath), spesso con la sua ex moglie. I ruoli pi\u00f9 importanti che ha ricoperto sono in \"Star Wars\" e in \"Chi ha incastrato Roger Rabbit\".\nAmbasciatore dello \"Star Wars Outer Rim Alliance\" e socio onorario dell'Allied Force Fan Club, ha partecipato a numerosi congressi su \"Star Wars\".\nLeParmentier mor\u00ec improvvisamente all'et\u00e0 di 66 anni il 15 aprile 2013, mentre era in visita dalla sua famiglia a Austin."}
{"id": "2177536", "revid": "253269", "url": "https://it.wikipedia.org/wiki?curid=2177536", "title": "Sarah Douglas", "text": "Biografia.\nDopo aver completato gli studi di recitazione alla Rose Burford Drama School ha incominciato la sua attivit\u00e0 di attrice per la televisione inglese. Nel corso della sua carriera ha alternato presenze al cinema e in televisione, in produzioni sia britanniche sia americane. \nViene ricordata soprattutto per il suo iconico ruolo di Ursa nei film \"Superman\" e \"Superman II\", e per le sue partecipazioni alle serie televisive \"V - Visitors\" e \"Falcon Crest\".\nSposatasi con Richard LeParmentier nel 1981, divorzi\u00f2 nel 1984."}
{"id": "2177538", "revid": "1149807", "url": "https://it.wikipedia.org/wiki?curid=2177538", "title": "Barnyard - Ritorno al cortile", "text": "Barnyard - Ritorno al cortile (\"Back at the Barnyard\") \u00e8 una serie televisiva a cartoni animati prodotta da Nickelodeon e basata ai personaggi del film \"Barnyard - Il cortile\". In Italia \u00e8 stata trasmessa sull'omonimo canale italiano, e successivamente su Super!.\nLa serie si incentra le stravaganti avventure di Otis e dei suoi amici della fattoria, dove hanno ancora problemi di divertimento, dopo la morte di Ben e dell'attacco finale contro i coyote nel film precedente.\nEpisodi.\nLa serie presenta due stagioni composte rispettivamente da 24 e 16 episodi.\nSigla.\nLa sigla in italiano \u00e8 cantata da Mirko Albanese.\nDistribuzione in DVD.\nIn Italia \u00e8 stato distribuito dal 2 febbraio 2010 nell'edizione singola con vari episodi."}
{"id": "2177539", "revid": "1573940", "url": "https://it.wikipedia.org/wiki?curid=2177539", "title": "Mammites", "text": "Mammites \u00e8 un genere di molluschi cefalopodi estinti appartenenti alle ammoniti (sottoclasse Ammonoidea, famiglia Acanthoceratidae), vissuto nel Turoniano (Cretaceo Superiore). Fossili di \"Mammites\" si rinvengono nei sedimenti marini di tutto il mondo, alle medie e basse latitudini. Si tratta di un fossile guida di notevole utilit\u00e0, soprattutto per il Turoniano Inferiore.\nDescrizione.\nConchiglia di medie dimensioni nell'adulto (fino a 15\u201320\u00a0cm di diametro, occasionalmente maggiore), planispirale, da moderatamente involuta a involuta; sezione del giro da sub-trapezoidale a rettangolare. Ventre piatto o debolmente convesso, con margini arrotondati. Ombelico da stretto a mediamente sviluppato, delimitato da un margine sub-verticale. Ornamentazione fortemente caratterizzata nell'adulto, con pieghe irregolari che si originano dal margine ombelicale per trasformarsi in \"bullae\" pi\u00f9 o meno estese sul fianco. \"Nodi\" o \"clavi\", molto robusti e rilevati, sul margine latero-ventrale, con decorso parallelo al margine ventrale oppure obliquo verso l'alto. Nodi e clavi hanno terminazione arrotondata e non portano mai processi spinosi. Tutti questi elementi tendono a connettersi e fondersi in corrispondenza della camera di abitazione degli esemplari adulti, generando elementi ornamentali peculiari (definiti sovente dagli autori come \"corni\").\nGli esemplari giovanili hanno sezione da trapezoidale a sub-quadrata e sono dotati di una ornamentazione a nodi disposti in tre file: una in posizione periombelicale e due in posizione latero-ventrale, di cui quella pi\u00f9 prossima al ventre tende a scomparire con l'inizio dello stadio adulto, mentre l'altra d\u00e0 poi origine alle tipiche clavi latero-ventrali. I fianchi sono percorsi da pieghe (talora bullae) poco rilevate o appena accennate, ad andamento debolmente sinuoso. Ventre leggermente convesso o piatto, con un debole solco sifonale.\nSutura di tipo ammonitico, moderatamente complessa, caratterizzata da selle tendenzialmente ampie, bilobate, asimmetriche; lobo laterale e lobi ausiliari stretti e ramificati; lobo esterno (ventrale) stretto e allungato, bifido.\nGuscio esterno piuttosto spesso (fino a oltre 2 millimetri), soprattutto in corrispondenza dei nodi e delle clavi, con tipico aspetto \u201crugoso\u201d, con sottili pieghe e solchi.\nStoria evolutiva.\n\"Mammites\" si origina nel Turoniano inferiore, evolvendosi dal genere \"Spathites\" . I caratteri morfologici degli individui giovanili di \"Mammites\" sono infatti molto simili a quelli degli adulti forme avanzate di \"Spathites\" (\"S. (Jeanrogericeras) reveliereanus\" ). \nIl genere ha un immediato successo e si diffonde a livello globale, per estinguersi dopo un rapido declino prima della fine del Turoniano. La specie pi\u00f9 diffusa e conosciuta \u00e8 senza dubbio \"M. nodosoides\" , ma sono citate altre sei specie. La classificazione a livello specifico \u00e8 per\u00f2 tuttora piuttosto discussa. Il genere \"Mammites\" \u00e8 considerato come forma ancestrale del genere \"Metasigaloceras\" (sottofam. \"Mammitinae\" ).\nDistribuzione.\nLe specie del genere \"Mammites\" sono ottimi fossili guida, che permettono di identificare il Turoniano (anche se complessivamente l'occorrenza del genere non coincide esattamente con i limiti del piano stratigrafico ma \u00e8 interamente compresa in esso). In particolare, la specie \"M. nodosoides\" (Schl\u00fcter) costituisce l'indice di una biozona che definisce la parte superiore del Turoniano Inferiore, con carattere di isocronicit\u00e0 (91.88-92.43 Ma) in tutto l'areale della specie, che coincide sostanzialmente con quello del genere.\n\"Mammites\" \u00e8 largamente diffuso in Europa, dalla penisola iberica fino alla ex Cecoslovacchia, Africa (Africa settentrionale e sub-sahariana), Madagascar, Americhe e in Asia centrale ed estremo oriente, fino al Giappone. Queste forme sono frequenti nei depositi marini epicontinentali della provincia tetidiana (corrispondente alle aree marginali a nord e a sud dell'oceano della Tetide) e peritetidiana (Europa occidentale), allora in condizioni climatiche tropico-equatoriali, mentre sono rare o assenti nelle facies di mare profondo e oceaniche (per esempio nell'area corrispondente all'Italia attuale, caratterizzata nel Cretaceo da estese facies di mare profondo, \u00e8 poco frequente). Non risultano presenti nella provincia boreale a clima temperato-freddo (area baltica, fenno-scandinava, Russia europea e paesi limitrofi e Siberia, tanto che in quest'area viene utilizzato un indice zonale alternativo a \"M. nodosoides\" per lo stesso intervallo stratigrafico.\nHabitat.\nSi tratta, come gi\u00e0 accennato, di una forma di mare relativamente basso (alcune decine di metri), di clima temperato-tropicale. La massiccia ornamentazione dell'adulto, che rende il profilo della conchiglia scarsamente idrodinamico e lo spessore piuttosto elevato della parete esterna della conchiglia fanno pensare ad una forma poco mobile, di fondale, con stile di vita necto-bentonico. Verosimilmente, le sporgenze ornamentali e la parete esterna spessa servivano come protezione dai predatori. \u00c8 probabile che le forme giovanili avessero abitudini pi\u00f9 francamente nectoniche. Come tutti i Cefalopodi conosciuti, si trattava probabilmente di un predatore."}
{"id": "2177540", "revid": "599013", "url": "https://it.wikipedia.org/wiki?curid=2177540", "title": "Bill Garnett", "text": ""}
{"id": "2177542", "revid": "123836966", "url": "https://it.wikipedia.org/wiki?curid=2177542", "title": "Veronica Cartwright", "text": "Biografia.\nSorella maggiore dell'attrice Angela Cartwright, inizia la sua attivit\u00e0 cinematografica da bambina nel 1958, ottenendo i primi ruoli importanti nel 1961 in \"Quelle due\" di William Wyler, e nel 1963 nel celebre \"Gli uccelli\" di Alfred Hitchcock, ove interpretava la sorella del protagonista Rod Taylor. Da adulta, si distinse in \"Terrore dallo spazio profondo\" (1978) di Philip Kaufman, \"Le streghe di Eastwick\" (1987) di George Miller e quello per cui viene maggiormente ricordata, \"Alien\" (1979) di Ridley Scott. Interpreta anche numerose serie tv, tra le quali \"Miami Vice\", \"Baywatch\", \"E.R. - Medici in prima linea\", \"X-Files\", \"Will &amp; Grace\", \"Six Feet Under\" e \"Cold Case\".\n\u00c8 stata sposata dal 1968 al 1972 con l'attore Richard Gates, e dal 1976 al 1980 con Stanley Goldstein. Nel 1982 si \u00e8 risposata con l'attore Richard Compton con cui rimase fino alla morte di lui, avvenuta nel 2007; hanno avuto un figlio, Dakota.\nRiconoscimenti.\nHa ricevuto tre candidature all'Emmy Award:\nIl suo nome \u00e8 incluso nella Young Hollywood Hall of Fame (1960's)."}
{"id": "2177545", "revid": "599013", "url": "https://it.wikipedia.org/wiki?curid=2177545", "title": "Aldersgate", "text": "Aldersgate era una porta del London Wall costruita dai romani per proteggere la citt\u00e0 di Londinium. La porta ha dato il nome alla \"Aldersgate Street\" una strada che conduce a Clerkenwell nel nord del London Borough of Islington.\nStoria.\nL'antica porta venne abbattuta nel 1617 e ricostruita lo stesso anno su disegno di Gerard Christmas. Venne poi danneggiata dal grande incendio, ma venne ripristinata e rimase al suo posto fino al 1761."}
{"id": "2177555", "revid": "125776944", "url": "https://it.wikipedia.org/wiki?curid=2177555", "title": "Omicidio di Alberto Brasili", "text": "L'omicidio di Alberto Brasili venne commesso il 25 maggio 1975 a Milano da militanti neofascisti mentre la vittima, uno studente italiano, era insieme con la sua fidanzata Lucia Corna.\n\u00c8 stato sepolto nel cimitero di Chiaravalle, ove i suoi resti sono poi stati raccolti in una celletta.\nBiografia della vittima.\nAlberto Brasili da quando ha quattordici anni alterna lo studio al lavoro. La sua \u00e8 una famiglia in condizioni economiche precarie e quindi anche lui contribuisce lavorando. Di giorno fa il commesso presso un negozio di antifurto elettrici dalle parti di Piazza De Angeli, mentre di sera frequenta i corsi dell'istituto professionale Settembrini. Nel clima infuocato di quegli anni, Brasili non rimane indifferente alle manifestazioni per il diritto allo studio. Nel 1970 partecipa all'occupazione dell'istituto per l'introduzione del biennio sperimentale; viene fermato dalla polizia durante le azioni di sgombero e identificato. Nonostante ci\u00f2, Brasili non \u00e8 un militante di movimenti organizzati, n\u00e9 un estremista politico. Pu\u00f2 essere inserito tra i simpatizzanti della sinistra senza avere mai avuto per\u00f2 un impegno politico in senso organico.\nL'omicidio.\nNel 1975 gli scontri fra elementi di estrema destra ed estrema sinistra a Milano crearono un clima diffuso di diffidenza reciproca e di violenza, incattivito dalle uccisioni di Sergio Ramelli (aggredito il 13 marzo e morto il 29 aprile), di Claudio Varalli (ucciso il 16 aprile) e Giannino Zibecchi (ucciso il 17 aprile). La sera di domenica 25 maggio 1975, Brasili sta passeggiando in centro con la fidanzata, Lucia Corna, di pochi anni pi\u00f9 giovane di lui; indossa un eskimo, dei jeans, porta la barba e i capelli lunghi e per quegli anni ci\u00f2 \u00e8 sufficiente a identificarlo come un militante di sinistra e in pi\u00f9 l'eskimo \u00e8 quasi una divisa per i protagonisti della contestazione giovanile.\nAlle ore 22.30 i due passano in via Mascagni all'angolo con Piazza San Babila, dove Brasili nota un adesivo elettorale del MSI attaccato a un palo della luce e lo stacca e questo gesto attira l'attenzione di cinque giovani estremisti di destra, Antonio Bega, Pietro Croce, Giorgio Nicolosi, Enrico Caruso e Giovanni Sciavicco, che in quel momento stanno uscendo da un bar di corso Vittorio Emanuele. Piazza San Babila \u00e8 un luogo frequentato da esponenti neofascisti e nelle vicinanze si trova anche una sede del MSI; le scorribande dei giovani di destra sono frequenti nella zona, tanto che il termine \"sanbabilino\" era usato come sinonimo di neofascista. I cinque, convinti di trovarsi di fronte un comunista, iniziano a pedinare i due per punirli del gesto. Brasili e Corna non si accorgono di essere pedinati.\nL'agguato scatta di fronte alla sede provinciale dell'Associazione Nazionale Partigiani d'Italia: \nI due vengono accoltellati ripetutamente. Brasili viene raggiunto da cinque fendenti, uno dei quali gli sar\u00e0 fatale raggiungendo il cuore mentre la ragazza, colpita due volte all'emitorace sinistro, sfugge alla morte solo perch\u00e9 la lama manca il cuore di pochi centimetri; il ragazzo morir\u00e0 poco dopo il suo arrivo all'ospedale Fatebenefratelli.\nLe reazioni.\nNei giorni seguenti sia la stampa di sinistra che quella di destra dipingono scenari di lotta politica. In un primo momento si diffonde la voce che a compiere l'agguato sarebbero stati militanti di sinistra che avrebbero scambiato Brasili per un avversario politico. Alcuni giornali parlano genericamente di \"drogati\". Mentre il \"Manifesto\", giornale comunista, rifiuta l'ipotesi di un delitto isolato e vi scorge un gesto forte, un vero e proprio complotto fascista, compiuto in vista, di l\u00ec a tre giorni, del primo anniversario della strage di Piazza della Loggia.\nCommemorazione.\nSulla lapide a lui dedicata in via Pietro Mascagni a Milano sono scolpite le seguenti parole\nIn seguito all'imbrattamento della lapide con una croce celtica, l'ANPI organizz\u00f2 una manifestazione per protesta contro l'atto vandalico.\nInfluenza culturale.\nQuesto episodio diede lo spunto al regista Carlo Lizzani per la realizzazione del film \"\", girato l'anno successivo alla morte di Brasili."}
{"id": "2177558", "revid": "767487", "url": "https://it.wikipedia.org/wiki?curid=2177558", "title": "Tai-Pan (film)", "text": "Tai-Pan \u00e8 un film del 1986, diretto dal regista Daryl Duke, tratto dal bestseller omonimo di James Clavell. Il film fu prodotto da Dino de Laurentiis, ma al botteghino non riscosse il successo sperato.\nTrama.\nCina, seconda met\u00e0 dell'800. Il film racconta la storia di Dirk Struan soprannominato Tai-Pan, \"capo supremo\", un commerciante illegale che opera fra oriente ed occidente. Cacciato dalle autorit\u00e0 da Canton, luogo che utilizzava come base, trover\u00e0 rifugio su un'isola dove continuer\u00e0 il commercio clandestino dopo l'acquisto britannico di Hong Kong. Dopo la sua morte il figlio continuer\u00e0 la sua attivit\u00e0."}
{"id": "2177565", "revid": "2124998", "url": "https://it.wikipedia.org/wiki?curid=2177565", "title": "Daryl Duke", "text": "Biografia.\nInizi\u00f2 la sua attivit\u00e0 nel mondo del cinema nella seconda met\u00e0 del XX secolo come addetto al montaggio ed in seguito divenne regista. Divenne celebre per \"Uccelli di rovo\" e \"Tai-Pan\".\nSposatosi con Anne-marie Dekker, da lei ebbe due figli. Mor\u00ec per una fibrosi polmonare."}
{"id": "2177572", "revid": "767487", "url": "https://it.wikipedia.org/wiki?curid=2177572", "title": "Il mistero del cadavere scomparso", "text": "Il mistero del cadavere scomparso (\"Dead Men Don't Wear Plaid\") \u00e8 un film di genere parodico e satirico del filone del film noir girato nel 1982 da Carl Reiner. \u00c8 interpretato da Steve Martin e Rachel Ward.\nParticolarit\u00e0 del film \u00e8 che, grazie ad artifici di montaggio, gli attori riescono a \"dialogare\" con attori famosi della prima met\u00e0 del XX secolo, presenti con cameo attraverso immagini estrapolate da film da loro interpretati: Alan Ladd, Humphrey Bogart, Ava Gardner, Bette Davis, James Cagney, Barbara Stanwyck, Lana Turner, Burt Lancaster e altri ancora.\n\u00c8 l'ultimo film della lunga carriera della celebre costumista hollywoodiana Edith Head, morta nel 1981. La pellicola \u00e8 a lei dedicata.\nTrama.\nLa storia narra dell'indagine condotta dall'investigatore privato Rigby Reardon intento a ritrovare una persona scomparsa. Alla fine si comprender\u00e0 che dietro alla scomparsa vi \u00e8 un complotto intento a distruggere il mondo utilizzando la muffa dei latticini.\nFilm citati.\nL'elenco dei film da cui sono stati tratti alcuni spezzoni:"}
{"id": "2177575", "revid": "76963", "url": "https://it.wikipedia.org/wiki?curid=2177575", "title": "Terry Melcher", "text": "Biografia.\nMelcher nacque come Terence Jorden nel 1942, figlio dell'attrice Doris Day e del suo primo marito Al Jorden, dal quale la stessa si separer\u00e0 poco dopo la nascita di Terry. All'et\u00e0 di 10 anni, Terry venne adottato da Martin Melcher, terzo marito di Doris, e prese dunque il suo cognome.\nDiventato adulto, trov\u00f2 lavoro come produttore presso la Columbia Records. Si dedic\u00f2 anche all'attivit\u00e0 di musicista, sia singolarmente che con un giovane Bruce Johnston (futuro membro dei Beach Boys) con il quale form\u00f2, per qualche tempo, un duo chiamato Bruce and Terry e che successivamente cambi\u00f2 nome in \"Rip Chords\".\nNelle vesti di produttore, scrittur\u00f2 diversi artisti (tra cui i Byrds, producendo il loro album d'esordio, \"Tambourine Man\") e realizz\u00f2 musical sia teatrali che cinematografici.\nDal primo matrimonio ebbe un figlio, Ryan: nel 1998 spos\u00f2 Terese Edwards, dalla quale ebbe un altro figlio.\n\u00c8 scomparso il 19 novembre 2004 a Beverly Hills all'et\u00e0 di 62 anni a causa di un melanoma .\nMelcher e Charles Manson.\nNel 1969 Terry Melcher fu, indirettamente, coinvolto nella strage avvenuta il 9 agosto a Los Angeles da parte degli accoliti della \"Family\" di Charles Manson, nella quale perse la vita anche Sharon Tate, attrice e moglie del regista Roman Pola\u0144ski. La villa nella quale avvenne la tragedia, infatti, era appartenuta fino a pochi mesi prima a Melcher, che l'aveva poi ceduta al regista. Secondo fonti della polizia, l'obiettivo originario dei seguaci di Manson sarebbe stato proprio Melcher; questi aveva infatti rifiutato, l'anno precedente, di scritturare Manson come musicista per la Columbia Productions.\nQuesta tesi venne ripresa anche dal film tv \"Helter Skelter\" (2004), nel quale il ruolo di Terry Melcher venne interpretato dall'attore Jeffrey Johnson. In \"The Manson Family\" (altra pellicola incentrata sugli stessi avvenimenti) il suo ruolo \u00e8 interpretato da Mark Gillespie."}
{"id": "2177577", "revid": "1318309", "url": "https://it.wikipedia.org/wiki?curid=2177577", "title": "Tomba di Rocco Scotellaro", "text": " \nLa tomba di Rocco Scotellaro \u00e8 un monumento funebre realizzato a Tricarico nel 1957 dallo studio BBPR, nella persona degli architetti Lodovico Barbiano di Belgiojoso, Enrico Peressutti ed Ernesto Nathan Rogers, su proposta di Carlo Levi e finanziato da Adriano Olivetti. Accoglie le spoglie dello scrittore lucano Rocco Scotellaro.\nDescrizione.\nSituata lungo il muro di cinta orientale del cimitero di Tricarico, al termine di un viale fiancheggiato da cipressi, la struttura occupa una superficie quadrata di 16 m2, delimitata per tre lati da un muretto di pietre a secco. Sul quarto lato, a prolungamento del muro di cinta del cimitero, invisibile allo spettatore, si erge un piano verticale a mo' di finto arco, costituito da blocchi di pietra incastrati e sovrapposti che delimitano al centro una fessura trapezoidale molto ampia alla base che si restringe simmetricamente verso l'apice del muro, fino quasi a chiudersi. La finestra che cos\u00ec viene a formarsi permette la visione del panorama collinare, il \"\"versante lungo del Basento\" lungamente descritto nelle opere di Scotellaro. \nIl pendio della collina, che appare oggi incolto, era originariamente ricoperto di vigne e uliveti.\nSu una delle pietre che costituiscono l'opera sono state incise i versi finali della poesia \"Sempre nuova \u00e8 l'alba\"\", in grado di riassumere, sinteticamente, la concezione della vita e del mondo di questo scrittore e poeta ritenuto dalla critica uno dei primi neorealisti:\n\"Ma nei sentieri non si torna indietro\"\n\"altre ali fuggiranno\"\n\"dalle paglie della cova,\"\n\"perch\u00e9 lungo il perire dei tempi\"\n\"l'alba \u00e8 nuova, \u00e8 nuova.\""}
{"id": "2177584", "revid": "287204", "url": "https://it.wikipedia.org/wiki?curid=2177584", "title": "Ed Pinckney", "text": ""}
{"id": "2177585", "revid": "729019", "url": "https://it.wikipedia.org/wiki?curid=2177585", "title": "Eugenio Travaini", "text": "Biografia.\nPrimario ospedaliero e docente all'Universit\u00e0 di Milano in medicina fisica e riabilitazione, fond\u00f2 a Legnano uno tra i primi Centri di \"\"Servizio di Riabilitazione Motoria\" che fece scuola anche all'estero per metodologia ed efficienza. Dedic\u00f2 la sua vita e fu innovatore non solo nell'ambito della sua branca, si \u00e8 infatti sempre battuto per una medicina \"a misura d'uomo\"\".\nHa pubblicato nel 1972 il romanzo\" La Malacarit\u00e0\" che ottenne un lusinghiero successo di critica e di pubblico. Nel 1977 ha pubblicato il romanzo \"Il vento in testa\" che nello stesso anno vinse il Premio Selezione Campiello e il Premio Stresa. Nel 1982 pubblic\u00f2 \"Una via d'uscita\", racconto sia di un caso clinico disperato, sia di un \"miracolo\" chirurgico reso possibile dall'amore. Nel 1988, il successivo \" E davanti il muro\", dopo aver affrontato la medicina, la pazzia, la malattia, per ultimo affronta il tema della morte.\nNel 1985 viene pubblicato \"18 racconti\" con prefazione di Piero Chiara, dove la sua capacit\u00e0 narrativa esamina storie di vita e di costume sempre con l'occhio clinico, non solo del medico, ma dell'attento osservatore della vita e della storie 'eccezionali' della gente comune.\nMuore nel nell'agosto del 1993 in un incidente stradale sull'autostrada del Brennero.\nA suo nome \u00e8 stata intitolata, nella sua citt\u00e0, la scuola elementare della frazione di Villastanza."}
{"id": "2177587", "revid": "1522738", "url": "https://it.wikipedia.org/wiki?curid=2177587", "title": "Assia-Kassel (famiglia)", "text": "Il casato di Assia-Kassel (Hessen-Kassel in tedesco), nacque quando, nel 1567, alla morte di Filippo, i territori dell'Assia vennero divisi tra i suoi quattro figli maschi nati dal primo matrimonio del Langravio con Cristina di Sassonia. Il maggiore, Guglielmo, ricevette la porzione attorno alla capitale, Kassel.\nGli altri tre fratelli, Luigi, Filippo e Giorgio, ottennero rispettivamente Marburgo, Rheinfels e Darmstadt.\nElettori d'Assia-Kassel.\nGuglielmo IV.\nSostenitore del Protestantesimo contro il Cattolicesimo, fu un abile amministratore, soprattutto nell'ambito finanziario, tanto che questa politica port\u00f2 al risanamento le finanze dello stato.\nPatrono delle arti e delle scienze, intrattenne sempre strette relazioni con molti dei suoi compagni di studi. Guglielmo fu un pioniere della ricerca astronomica e si impegn\u00f2 molto nello studio di questa scienza. Egli chiam\u00f2 a corte il famoso astronomo Tycho Brahe.\nGuglielmo spos\u00f2 a Marburgo, l'11 febbraio 1566, Sabina di W\u00fcrttemberg, figlia del Duca Cristoforo di W\u00fcrttemberg. La coppia ebbe undici figli, tra cui l'erede al trono Maurizio, che alla morte del padre, nel 1592, gli succeder\u00e0 al trono.\nMaurizio.\nSebbene Maurizio fosse cresciuto con un'educazione religiosa luterana, egli si convert\u00ec al calvinismo nel 1605, e cos\u00ec fecero anche i suoi sudditi.\nMaurizio tent\u00f2 di introdurre il calvinismo anche nelle terre che eredit\u00f2 dall'estinzione del ramo della famiglia regnante dell'Assia-Marburg. Per questi motivi, per\u00f2, entr\u00f2 in conflitto con il cugino Langravio d'Assia-Darmstadt.\nNel 1627 abdic\u00f2 in favore del figlio Guglielmo V, avuto dalla prima moglie Agnese di Solms-Laubach, il quale ad ogni modo non ottenne il potere definitivo sino alla morte di Maurizio, avvenuta ad Eschwege nel 1632.\nQuando rimase vedovo nel 1602, un anno dopo si rispos\u00f2 con Giuliana di Nassau-Dillenburg, dalla quale ebbe sette figli.\nGuglielmo V.\nVisse in un periodo molto difficile del suo paese, che usciva distrutto e dissestato dalla Guerra dei Trent'anni (ove fu alleato del Re Gustavo II Adolfo di Svezia).\nAlla fine della Guerra dei Trent'anni, alla firma della Pace di Praga (30 maggio 1635), Guglielmo V sigl\u00f2 anche un patto d'alleanza con la Francia il che provoc\u00f2 l'invasione dell'Assia-Kassel da parte delle truppe imperiali. Guglielmo V d'Assia-Kassel perdette parte dei propri domini e pot\u00e9 riacquistarli solo dopo il pagamento di 2,5 milioni di fiorini d'oro. Guglielmo V rimase comunque considerato come un nemico dell'Impero.\nGuglielmo fin\u00ec i propri giorni in esilio. Sua moglie, Amalia Elisabetta di Hanau-M\u00fcnzenberg, si preoccup\u00f2 della reggenza del Langraviato per il marito dal 1626 e poi per il figlio, alla morte di Guglielmo V nel 1637, sin quando il primogenito non raggiunse la maggiore et\u00e0 per governare.\nDa Amalia Elisabetta di Hanau-M\u00fcnzenberg ebbe dodici figli, tra cui l'erede al trono Guglielmo VI.\nGuglielmo VI.\nFu Langravio d'Assia-Kassel dal 1637 al 1663.\nla madre di Guglielmo si rifiut\u00f2 di accettare gli accordi stabiliti nel 1627. Questi stabilivano che l'erede dell'Assia-Marburg, a sua volta senza eredi, avrebbe ereditato il Langraviato d'Assia-Darmstadt, ma Amalia Elisabetta aveva in mente altri progetti e guid\u00f2 l'Assia-Kessel nel 1645 nella cosiddetta \"Hessenkrieg\" (Guerra d'Assia), governando come Langravia in vece del figlio. La guerra ebbe inizio quando le truppe dell'Assia-Kassel assediarono la citt\u00e0 di Marburg. Tre anni pi\u00f9 tardi, nel 1648, la guerra termin\u00f2 con la vittoria per l'Assia-Kassel, anche se i cittadini di Darmstadt ottennero molti benefici da questo scontro. I territori di Marburg passarono quindi ai langravi d'Assia-Kassel dopo che fu sciolto l'accordo precedente e ne venne stabilito uno nuovo. Guglielmo VI ebbe successo in quest'impresa, dove i suoi antenati avevano fallito pi\u00f9 volte da quando il progetto era stato avanzato per la prima volta nel 1604, ponendo fine al Langraviato d'Assia-Marburg e annettendone i territori ai propri domini.\nDopo questi fatti Guglielmo si concentr\u00f2 essenzialmente sulla promozione culturale nel proprio stato, fondando nuove universit\u00e0 e strutture scolastiche.\nAlla morte di Guglielmo VI, gli succedette il figlio Guglielmo VII, nato dal matrimonio con Edvige Sofia di Brandeburgo che fu reggente dal momento che questi non aveva ancora raggiunto l'et\u00e0 adulta.\nGuglielmo VII.\nPrima di ottenere le funzioni effettive di governo, Guglielmo VII viaggi\u00f2 per la Francia. Giunto a Parigi, ammalatosi gravemente, mor\u00ec nella capitale francese il 21 novembre 1670, all'et\u00e0 di 19 anni.\nPromesso in matrimonio ad Amelia di Curlandia, figlia di Giacomo Kettler, Duca di Curlandia, questa spos\u00f2 Carlo, fratello di Guglielmo che fu il suo successore al governo.\nCarlo I.\nSotto il suo governo, Kassel si riprese velocemente dalle devastazioni subite nel corso della Guerra dei Trent'anni come del resto altri stati in Germania.\nFu sostenitore degli ugonotti, che accolse a Kassel alla revoca dell'Editto di Nantes nel 1685 in Francia.\nDa Anna di Curlandia ebbe sei figli, tra cui Federico, che divenne anche re di Svezia, e Guglielmo, che succedette al fratello morto senza eredi legittimi.\nFederico I.\nDivenne re di Svezia, all'abdicazione, nel 1720, della moglie Ulrica Eleonora di Svezia.\nFederico divent\u00f2 Landgravio d'Assia solo nel 1730, dieci anni dopo l'ascesa al trono di Svezia. Subito, nomin\u00f2 il fratello minore Guglielmo governatore dell'Assia.\nFederico non ebbe successo in questa carica. Infatti si concentr\u00f2 di pi\u00f9 sulla Svezia ed a causa dei compromessi che dovette accettare per salire al trono svedese.\nFederico I spos\u00f2 la sua prima moglie, Luisa Dorotea Sofia di Prussia (1680 - 1705) il 31 maggio 1700. La seconda moglie, sposata nel 1715, fu la Regina Ulrica Eleonora di Svezia (1688 - 1741), figlia di Carlo XI di Svezia (1655 - 1697) e di Ulrica Eleonora di Danimarca (1656 - 1693).\nEntrambi i matrimoni del Re non diedero eredi. Gli succedette il fratello Guglielmo VIII.\nGuglielmo VIII.\nDivenne \"de facto\" il reggente dell'Assia-Kassel, in quanto il fratello Federico prefer\u00ec occuparsi principalmente degli affari del Regno di Svezia, di cui era il monarca.\nEgli divenne ufficialmente langravio alla morte di suo fratello, nel 1751, che aveva occupato il trono del padre pur mantenendo la corona svedese.\nDurante la Guerra dei Sette anni, Guglielmo ader\u00ec all'alleanza stipulata tra Prussia e Gran Bretagna. L'Assia-Kassel divenne un'importante campo di battaglia e venne occupato dalla Francia ripetutamente.\nAlla sua morte gli succedette l'unico figlio sopravvissutogli, Federico, convertitosi al cattolicesimo.\nFederico II.\nFederico nacque a Kassel in Assia, figlio di Guglielmo VIII d'Assia-Kassel e di sua moglie, la Principessa Dorotea Guglielmina di Sassonia-Zeitz.\nNel febbraio del 1749 Federico e suo padre si recarono in visita all'Arcivescovo-Elettore di Colonia, Clemente Augusto di Baviera, che fu lieto di accogliere Federico nel seno della religione cattolica nell'ambito della sua conversione al cattolicesimo.\nMalgrado il fatto che fosse divenuto cattolico, l'Assia-Kassel rimase uno stato calvinista e i figli di Federico crebbero protestanti.\nL'8 maggio 1740, per procura a Londra, e il 28 giugno 1740 di persona a Kassel, Federico spos\u00f2 la Principessa Maria di Hannover, figlia del Re Giorgio II d'Inghilterra e di Carolina di Brandeburgo-Ansbach. La coppia ebbe quattro figli:\nIl Langravio Federico II mor\u00ec nel 1785 al Castello di Wei\u00dfenstein, a Kassel, gli succedette il figlio Guglielmo IX.\nElettori d'Assia.\nGuglielmo IX o I.\nGuglielmo, nel 1763 spos\u00f2 la sua prima cugina, la Principessa Guglielmina Carolina di Danimarca e Norvegia (1747-1820), la seconda figlia del re Federico V di Danimarca e Norvegia e della regina Luisa di Hannover.\nGuglielmo viene solitamente ricordato per aver preso parte agli accordi Mayer Amschel Rothschild prendendosi cura delle questioni pendenti circa le propriet\u00e0 private e le tasse, concedendo la fondazione della Banca Rothschild, guidata dall'omonima famiglia, che per\u00f2 pur essendo stata designata a questo ruolo sin dal 1775, non venne riconosciuta sino al 1801.\nNel 1803 ottenne il titolo di Elettore d'Assia. Nel 1806 il suo elettorato venne annesso al Regno di Vestfalia, governata da Girolamo Bonaparte. Guglielmo fugg\u00ec in Danimarca con la propria famiglia e li visse in esilio sin quando i francesi non vennero cacciati dai confini della Germania. A seguito della sconfitta delle armate napoleoniche nella Battaglia di Lipsia, venne restaurato nel 1813, e govern\u00f2 sino alla sua morte nel 1821. Gli succedette il figlio Guglielmo, penultimo Elettore d'Assia.\nGuglielmo II.\nNon appena salito al trono, Guglielmo II si applic\u00f2 subito ad interventi di amministrazione, che riprese subito nelle proprie mani. Malgrado questo, persegu\u00ec una politica conservatrice, deludendo il ceto medio che si aspettava dalla sua persona un regime costituzionale.\nLa rivoluzione del 1830 scoppi\u00f2 anche nell'Assia, con speciale veemenza. Guglielmo II si vide compromettere anche l'esistenza del proprio stato e come tale, il 5 gennaio 1831, decise di concedere una costituzione con un parlamento ad unica camera e la possibilit\u00e0 di elezione di un primo ministro rappresentante il parlamento, anche se i ministri dovevano essere eletti esclusivamente dal monarca.\nMor\u00ec a Francoforte sul Meno il 20 novembre 1847.\nIl 13 febbraio 1797 a Berlino, Guglielmo spos\u00f2 la Principessa Augusta di Prussia, quarta figlia del Re Federico Guglielmo II di Prussia. La coppia ebbe sei figli, tra i quali l'erede elettore Federico Guglielmo.\nFederico Guglielmo.\nUltimo Elettore d'Assia.\nNel 1831 a causa della malattia del padre diventa reggente dell'Assia Kassel.\nDurante la Guerra austro-prussiana, si schier\u00f2 a fianco dell'Austria. L'esercito prussiano, perci\u00f2, invase l'Assia-Kassel e cattur\u00f2 Federico Guglielmo, il quale venne portato come prigioniero a Stettino. Con i trattati con la Prussia Federico riottenne i propri territori, ma perse ogni diritto dinastico sul territorio dell'Assia-Kassel, che venne incorporato alla Prussia.\nSuccessivamente alla guerra si trasfer\u00ec in Boemia, dove inizi\u00f2 a cospirare ai danni della Prussia. I suoi piani vennero scoperti e nel 1869 venne espropriato delle sue propriet\u00e0 personali. Mor\u00ec a Praga il 6 gennaio 1875.\nNel 1831 spos\u00f2 morganaticamente Gertrude Lehmann, dalla quale ebbe 9 figli."}
{"id": "2177604", "revid": "1573940", "url": "https://it.wikipedia.org/wiki?curid=2177604", "title": "Nega to Posi", "text": " \u00e8 l'ottavo album della rock band visual kei giapponese Plastic Tree. \u00c8 stato pubblicato il 27 giugno 2007 dalla Universal Music Japan.\nEsistono due edizioni dell'album: una normale con custodia jewel case, ed una speciale in edizione limitata con custodia jewel case, cover diversa e DVD extra.\nTracce.\nDopo il titolo \u00e8 indicata fra parentesi \"()\" la grafia originale del titolo, eventuali note sono riportate dopo il punto e virgola \";\".\nDVD.\nIl DVD contiene un filmato, parte in bianco &amp; nero e parte fortemente desaturato, con l'intera tracklist dell'album eseguita dal vivo dalla band in uno studio di registrazione."}
{"id": "2177608", "revid": "320578", "url": "https://it.wikipedia.org/wiki?curid=2177608", "title": "Nega To Poji", "text": ""}
{"id": "2177609", "revid": "320578", "url": "https://it.wikipedia.org/wiki?curid=2177609", "title": "Nega to Poji", "text": ""}
{"id": "2177610", "revid": "15756", "url": "https://it.wikipedia.org/wiki?curid=2177610", "title": "Fratria", "text": "Fratria (, e poi \"\u03a6\u03c1\u03b1\u03c4\u03c1\u03af\u03b1\", fratr\u00eca) \u00e8 un termine dell'antropologia che indica una divisione sociale su base parentelare per cui due o pi\u00f9 clan distinti (gen\u00e8) sono considerati una sola unit\u00e0, sebbene conservino identit\u00e0 separate all'interno della fratria.\nAntica Grecia.\nNell'antica Grecia il termine \"fratria\", come peraltro quello di trib\u00f9 (\"\u03a6\u03c5\u03bb\u03ae\"), indicava un raggruppamento sociale di carattere antropologico che pi\u00f9 tardi ebbe un carattere politico e personale.\nNella Grecia pre-classica, ogni \"trib\u00f9\" era divisa in \"fratrie\", in genere tre fratrie, ma talora di pi\u00f9: a Sparta per es. erano nove. A sua volta la fratria era divisa in gruppi parentali pi\u00f9 piccoli, il genos (in lingua greca: \"\u03b3\u03ad\u03bd\u03bf\u03c2\" ; plurale \"\u03b3\u03ad\u03bd\u03b7\"), col significato di \"clan\" ; a livello inferiore, il gruppo parentale di base della societ\u00e0 dell'antica Grecia era la famiglia (\"\u03bf\u1fd6\u03ba\u03bf\u03c2\"). Secondo alcuni studiosi, la natura della fratria \u00e8 \"il problema pi\u00f9 oscuro riguardante le istituzioni sociali greche\".\nIl ruolo svolto dalle fratrie nella vita sociale greca \u00e8 poco conosciuto, ma la loro esistenza \u00e8 documentata dal Medioevo ellenico fino al II secolo a.C.; Omero si riferisce molte volte a loro, in passaggi che sembrano riferirsi all'ambiente sociale dei suoi tempi. Ad Atene, l'iscrizione a una fratria sembra essere stata il requisito di base per cittadinanza prima delle riforme di Clistene del 508 a.C. Le fratrie avevano propri magistrati, a capo dei quali si trova il fratriarco (\"\u03a6\u03c1\u03b1\u03c4\u03c1\u03af\u03b1\u03c1\u03c7\u03bf\u03c2\", \"fratriarchos\"), e formavano l'intelaiatura della religiosit\u00e0 e della partecipazione sociale grazie all'organizzazione di banchetti e di festivit\u00e0 come quella delle Apaturie. Fra le divinit\u00e0 associate alle fratrie di Atene: Zeus Fratrio, Atena Fratria, Apollo Fratrio, oltre a \"dei fratrii\" di difficile identificazione.\nDal massimo dell'importanza durante il Medioevo ellenico, quando le fratrie sembrano essere state istituzioni essenziali della vita sociale greca, le fratrie gradatamente declinarono di importanza per tutto il periodo classico a scapito di altri raggruppamenti sociali, per es., i partiti politici.\nNapoli.\nA partire dal 476 a.C. i cittadini dell'antica Neapolis si suddivisero, fino all'et\u00e0 romano imperiale, in almeno 12 Fratrie.\nOgni Fratria venerava i propri \"Fretori\" (protettori di una comunit\u00e0) ed aveva un proprio governo cos\u00ec formato:\nquesta scala gerarchica governava i \"Retori\", cio\u00e8 i semplici \"soci\" (maschi ed adulti).\nL'assemblea della Fratria si riuniva in una propria sede, il \"Fretion\", mentre le discussioni concernenti il danaro collegiale e gli affari privati della stessa Fratria, si tenevano in un luogo detto \"Agoreuterio\".\nNativi americani.\nLe fratrie esistono anche fra gli amerindi, per i quali una fratria spesso \u00e8 identificata da un simbolo della natura, per es. un animale (totem). In alcune culture, come Tlingit e il Lenape, il matrimonio fra membri delle fratrie \u00e8 equiparato a quello fra consanguinei."}
{"id": "2177614", "revid": "247222", "url": "https://it.wikipedia.org/wiki?curid=2177614", "title": "Make It wit Chu", "text": ""}
{"id": "2177615", "revid": "169119", "url": "https://it.wikipedia.org/wiki?curid=2177615", "title": "Cadfael - I misteri dell'abbazia", "text": "Cadfael \u2013 I misteri dell'abbazia (\"Cadfael\") \u00e8 una serie televisiva inglese, tratta dai romanzi della scrittrice Ellis Peters, con protagonista Derek Jacobi.\nTrama.\nLa storia, ambientata in Inghilterra, negli anni della guerra civile tra il re Steven e la regina Maud, tra il 1135 e il 1145, narra delle indagini condotte da fratello Cadfael, un ex crociato divenuto monaco erborista dell'abbazia benedettina di Shrewsbury (al confine con il Galles), che fa luce su misteriosi delitti che coinvolgono il suo mondo.\nProduzione.\nLuoghi delle riprese.\nLe riprese sono avvenute in Ungheria e non in Inghilterra, in quanto dell'antica abbazia di Shrewsbury di cui si tratta, a causa della dissoluzione dei monasteri a opera di Enrico VIII nel Cinquecento, sopravvive ad oggi soltanto la chiesa."}
{"id": "2177617", "revid": "767487", "url": "https://it.wikipedia.org/wiki?curid=2177617", "title": "La citt\u00e0 dei morti (film)", "text": "La citt\u00e0 dei morti (\"The City of the Dead\") \u00e8 un film del 1960 diretto da John Llewellyn Moxey.\nTrama.\nDopo che il professor Driscoll le ha raccontato la storia di Elizabeth Selwyn, arsa viva sul rogo come strega nel 1692 a Whitewood (uno sperduto villaggio del Massachusetts), la studentessa Nan Barlow si mette in viaggio per raggiungere il posto e proseguire laggi\u00f9 le sue ricerche sulla stregoneria. A Whitewood per\u00f2 la ragazza non riesce a sapere molto di pi\u00f9 sul rogo di Elizabeth Selwyn, nemmeno dalla signora Newless, che pure espone nella sua locanda una targa commemorativa di quel tragico evento. Le viene in aiuto Patricia, nipote del pastore e proprietaria di un negozio d'antiquariato, che le presta un libro sul culto del Demonio nella Nuova Inghilterra. La studentessa certo non immagina di essere in grave pericolo e non ascolta il consiglio del pastore di fuggire subito da Whitewood. Dopo la sua scomparsa il fratello Richard, aiutato da Patricia, comincia a indagare e scopre che un crudele rito sacrificale viene celebrato a Whitewood due volte l'anno nelle notti di Candelora e Calendimaggio.\nProduzione.\nIl film \u00e8 stato prodotto da Milton Subotsky e Max Rosenberg per la Vulcan Films Production. Gli stessi fonderanno successivamente la pi\u00f9 nota Amicus, casa di produzione britannica specializzata in film horror a episodi.\n\"The City of the Dead\" e \"Psycho\".\nNonostante vi siano evidenti analogie tra questo film e il capolavoro di Alfred Hitchcock\u2014 la protagonista brutalmente assassinata prima della met\u00e0 del film, il mistero risolto da un parente e da un amico della vittima, un luogo sinistro e isolato come teatro della vicenda \u2014 sembra improbabile che, nel medesimo anno, una produzione americana e una inglese riuscissero a influenzarsi reciprocamente, vista anche la diversit\u00e0 dei soggetti (un horror e un thriller).\nDistribuzione.\nIn Gran Bretagna il film \u00e8 stato distribuito dalla Britannia Films e dalla British Lion Film Corporation, mentre negli Stati Uniti la Trans Lux lo ha distribuito nel 1962. La versione americana, dove \u00e8 stato distribuito con il titolo \"Horror Hotel\") dura circa due minuti in meno dell'originale e presenta dei tagli nelle scene iniziali, quando Elizabeth Selwyn invoca il Diavolo e lancia la sua maledizione sul villaggio. La pellicola \u00e8 entrata nel pubblico dominio negli Stati Uniti."}
{"id": "2177619", "revid": "729019", "url": "https://it.wikipedia.org/wiki?curid=2177619", "title": "Virgin Classics", "text": "La Virgin Classics \u00e8 una etichetta sussidiaria della EMI specializzata nella produzione di dischi di musica classica.\nStoria.\nLa Virgin Classics nasce come etichetta facente parte della Virgin Records per la produzione di dischi di musica classica. A capo della Virgin Classics c'era Simon Forster, un manager che gi\u00e0 prima aveva diretto la collana Classics for Pleasure ed Eminence della EMI, e che nel giro di alcuni anni realizza un catalogo di importanti registrazioni.\nNel 1987 l'etichetta discografica Virgin Records viene acquisita da parte del gruppo EMI e con essa viene ceduto anche il comparto classico della Virgin Classics. I manager della EMI, visto l'eccezionale catalogo della Virgin Classics, decidono di mantenere in vita questa etichetta affiancandola alla EMI Classics.\nDal 1996 la presidenza viene data ad Alain Lanceron e la sede diventa Parigi .\nNel 2012 il comparto EMI Classics e Virgin Classics \u00e8 ceduto alla Universal Music Group la quale a sua volta nel 2013 lo cede alla Warner Music Group. Nel luglio 2013 la Warner annuncia che il catalogo EMI Classics passer\u00e0 alla Warner Classics mentre quello della Virgin Classics verr\u00e0 assorbito all'interno del catalogo Erato .\nLa serie Virgin Veritas.\nAll'interno del catalogo della Virgin Classics \u00e8 presente una collana discografica, la \"Virgin Veritas\", dedicata alle incisioni di musica antica e barocca eseguita da interpreti fedeli alla prassi esecutiva del tempo e le cui interpretazioni sono su strumenti originali dell'epoca.\nIn questa serie troviamo le incisioni di musica barocca di Fabio Biondi con l'Europa Galante, Andrew Parrott con il Taverner Consort and Players, Alan Curtis e il Complesso Barocco, l'Orchestra of the Age of Enlightenment. Sono anche presenti dischi di musica dei compositori del periodo classico e romantico eseguite da Roger Norrington con i London Classical Players.\nIn questa collana sono talvolta confluite registrazioni realizzate precedentemente dalla EMI nella serie \"Reflexe\". Tra gli interpreti pi\u00f9 significativi in quest'ambito troviamo le prime incisioni di musica antica di Jordi Savall con l'Hesp\u00e8rion XX e quelle di Hans-Martin Linde con il Linde Consort."}
{"id": "2177621", "revid": "123487525", "url": "https://it.wikipedia.org/wiki?curid=2177621", "title": "Amici e Discendenti degli Esuli Giuliani, Istriani, Fiumani e Dalmati", "text": "Amici e Discendenti degli Esuli Giuliani, Istriani, Fiumani e Dalmati (A.D.ES.) \u00e8 un'associazione storico-culturale italiana a cui aderiscono i discendenti degli esuli giuliani e dalmati fuggiti dalle terre di Istria, Fiume e Zara dopo il trattato di Parigi del 1947. Parallelamente aderiscono anche coloro che condividono ed intendono sostenere le istanze della comunit\u00e0 esule, pur non avendo congiunti provenienti dai territori ceduti.\nStoria e finalit\u00e0.\nL'associazione \u00e8 nata nel 1996, dopo tre assemblee nazionali indette a Pordenone, Trieste e Milano, in cui fu redatto l'atto costitutivo, firmato e depositato a Pordenone il 20 agosto dello stesso anno. Si dichiara indipendente, apartitica e liberamente politica e le sue finalit\u00e0 sono quelle di promuovere la verit\u00e0 storica sui fatti accaduti nei territori ceduti all'ex Jugoslavia durante e dopo la seconda guerra mondiale (foibe, eccidi, esodo forzato ecc.), il riconoscimento storico della tragedia degli italiani costretti all'esilio e tutelare la cultura italiana autoctona nell'Adriatico orientale.\nL'associazione \u00e8 presente attivamente in alcune regioni come Lombardia, Friuli-Venezia Giulia, Veneto, Emilia-Romagna e in altre citt\u00e0, organizzando incontri, manifestazioni, cerimonie specie in occasione del 10 febbraio \"\"Giorno del ricordo\" e nei territori ceduti di Istria, Fiume e Dalmazia, in particolare con l'istituzione del \"Fondo Cristian Pertan\"\", dedicato ad un giovane triestino di origini istriane prematuramente scomparso. Il fondo, attualmente sostenuto dall'A.D.ES. stessa in collaborazione con altre associazioni e circoli, intende sostenere la minoranza italiana autoctona residente negli attuali stati di Croazia, Slovenia e Montenegro, attraverso donazioni di libri, bandiere, materiale multimediale, didattico e di vario genere."}
{"id": "2177622", "revid": "554814", "url": "https://it.wikipedia.org/wiki?curid=2177622", "title": "L'orca assassina", "text": "L'orca assassina (\"Orca\") \u00e8 un film del 1977 diretto da Michael Anderson.\nProdotto da Dino De Laurentiis, \u00e8 parzialmente ispirato all'omonimo romanzo di Arthur Herzog. Il film inizialmente fu male accolto da critica e pubblico, ed ebbe poco successo anche a causa della somiglianza con il film \"Lo squalo\" di Steven Spielberg, uscito solo due anni prima.\nTuttavia, negli anni successivi, la pellicola \u00e8 stata rivalutata positivamente dalla critica ed \u00e8 divenuta un fenomeno di culto attraverso la nicchia del sottogenere della categoria horror. Richard Harris apprezz\u00f2 molto la sua esperienza durante le riprese, e difese il film da ogni paragone fatto con \"Lo squalo\".\nTrama.\nIl capitano Nolan \u00e8 un pescatore della Nuova Scozia di origini irlandesi che cattura e rivende fauna acquatica agli acquari per poter pagare l'ipoteca sulla sua barca e tornare in Irlanda. Un giorno, durante una caccia ad uno squalo bianco, trovano Ken, un biologo marino, che viene preso di mira dal pesce ma l'intervento di una grossa orca impedisce la tragedia uccidendo lo squalo. Quest'evento vede Nolan disinteressarsi dal catturare un semplice squalo e concentrarsi sulla cattura di un'orca. Durante la caccia ad un esemplare maschio, Nolan arpiona erroneamente un esemplare femmina che, una volta issata a bordo, abortisce mentre il suo compagno maschio, la vittima predesignata dal capitano urla disperato per l'accaduto.\nIl maschio cerca subito vendetta cercando di affondare l'imbarcazione ma Novak taglia la cima a cui \u00e8 appesa la femmina che ricade in acqua calmando, apparentemente, le ire del maschio che uccide Novak. Il mattino seguente, l'orca riporta il corpo senza vita della sua compagna sulla riva del mare ed Alan Swain, una volta ritrovato il cadavere, rimprovera Nolan per la sua azione imperdonabile. Il capitano, dapprima noncurante, accetta le sue responsabilit\u00e0 poco dopo.\nIl problema \u00e8 ben lungi dall'essere risolto, in quanto gli abitanti del luogo sostengono che l'orca stia perlustrando le acque del porto alla ricerca di Nolan e che ci\u00f2 stia comportando un inusuale flusso migratorio dei pesci verso altre acque. In un palese gesto di sfida, l'orca affonda tutte le barche del porto in pieno giorno e, la notte seguente, taglia le riserve di carburante distruggendo le cisterne vicine al molo.\nLa cetologa Rachel Bedford va a trovare Nolan spiegandogli che le orche sono molto simili all'uomo e consigliandogli di mettersi nei panni del cetaceo. In effetti, Nolan \u00e8 legato all'orca da un destino comune; anch'egli perse sua moglie incinta per colpa di un incidente stradale causato da un ubriaco. Detto ci\u00f2, Nolan giura che non avrebbe cercato di combattere l'orca, ma un improvviso attacco alla casa da parte del cetaceo cambia tutto. Nell'attacco, Annie, un membro dell'equipaggio costretta ad utilizzare le stampelle per una gamba rotta, viene orrendamente mutilata dall'orca, che le amputa la gamba rotta con un morso. La risposta di Nolan \u00e8 inequivocabile: \"Hai vinto tu! Vuoi la vendetta? L'avrai!\"\nIl giorno dopo, Nolan, il suo equipaggio, la dottoressa Bedford e Umilak, un Mi'kmaq assunto per la sua conoscenza ancestrale sulle orche, inseguono l'orca dopo che essa stessa fa segnale al capitano di seguirla. Il mammifero intende liberarsi di tutti e comincia con Ken, ucciso mentre si trova sulla passerella esterna dell'imbarcazione. Giunti allo Stretto di Belle Isle, l'orca si libera di un altro membro dell'equipaggio, Paul, compagno della mutilata Annie. Gli attacchi si fermano fino all'alba del giorno seguente, quando l'animale spinge un iceberg contro la fiancata della barca, che inizia ad affondare. Poco dopo aver lanciato l'SOS di soccorso, Umilak muore schiacciato sotto un enorme quantit\u00e0 di ghiaccio.\nNolan riesce ad arpionare l'orca, ma non riesce a replicare l'attacco in quanto la barca \u00e8 ormai affondata. Saltato su un iceberg insieme alla dottoressa Bedford, il capitano cerca di fermare l'orca a colpi di fucile ma la creatura lo fa scivolare in acqua per poi farlo ricadere rovinosamente su un iceberg con un colpo di coda violentissimo. Nolan muore. La dottoressa Bedford, impietrita dall'accaduto, viene risparmiata e aspetta i soccorsi.\nProduzione.\nAllo sceneggiatore Luciano Vincenzoni fu chiesto da De Laurentiis un soggetto per un film. Dopo il grande successo di \"Lo squalo\", De Laurentiis lo incaric\u00f2 di \"trovare un pesce pi\u00f9 duro e terribile dello squalo bianco\". Avendo poca conoscenza della fauna marina, Vincenzoni fu indirizzato alle orche marine da suo fratello Adriano, appassionato di zoologia.\nLe riprese si svolsero in gran parte nella provincia di Newfoundland e nelle coste del Labrador durante la stagione di pesca. La maggior parte delle riprese si svolsero nella citt\u00e0 di Petty Harbor, a circa 15 chilometri a sud della capitale di St. John. L'orca usata per le riprese era un esemplare addestrato, proveniente dall'acquario di San Francisco. Furono usate anche orche artificiali di gomma. Lo squalo usato all'inizio del film fu catturato dal noto pescatore di squali Ron Taylor. Richard Harris instistette nel fare da s\u00e9 le scene acrobatiche nelle sequenze ambientate nei ghiacci, senza l'ausilio di un vero stuntman, rischiando di morire diverse volte. Per il film fu stimato un budget di 6 milioni di dollari."}
{"id": "2177624", "revid": "170486", "url": "https://it.wikipedia.org/wiki?curid=2177624", "title": "Virgin classics", "text": ""}
{"id": "2177629", "revid": "1305772", "url": "https://it.wikipedia.org/wiki?curid=2177629", "title": "Guitalens-L'Albar\u00e8de", "text": "Guitalens-L'Albar\u00e8de \u00e8 un comune francese di 810 abitanti situato nel dipartimento del Tarn nella regione dell'Occitania.\n\u00c8 stato costituito il 29 giugno 2007 a seguito della fusione dei comuni di Guitalens e Lalbar\u00e8de."}
{"id": "2177630", "revid": "76069", "url": "https://it.wikipedia.org/wiki?curid=2177630", "title": "Guitalens-Lalbar\u00e8de", "text": ""}
{"id": "2177633", "revid": "22475", "url": "https://it.wikipedia.org/wiki?curid=2177633", "title": "All I Needed to Know About Filmmaking I Learned from the Toxic Avenger", "text": "All I Needed to Know About Filmmaking I Learned from the Toxic Avenger \u00e8 un libro scritto da Lloyd Kaufman e James Gunn nel 1998. Il titolo scelto dagli autori era \"Sex, Violence and Toxic Waste\", ma l'editore lo cambi\u00f2 poich\u00e9 lo riteneva troppo volgare.\nContenuto.\nSi tratta dell'autobiografia di Lloyd Kaufman, regista e fondatore della celebre casa di produzione indipendente Troma, scritta in collaborazione con il regista James Gunn. Il libro \u00e8 stato scritto basandosi su numerosi colloqui avvenuti nel corso degli anni tra Gunn e Kaufman. Lo stile \u00e8 un misto di umorismo, ricordi personali e fantasie. L'introduzione \u00e8 stata scritta dal celebre regista di B-movie Roger Corman.\nIl film.\nNel 1999 Lloyd Kaufman diresse \"Terror Firmer\", horror-splatter liberamente ispirato al libro, che racconta di un regista cieco che tenta di dirigere tra mille ostacoli l'ennesimo sequel de \"The Toxic Avenger\"."}
{"id": "2177634", "revid": "287204", "url": "https://it.wikipedia.org/wiki?curid=2177634", "title": "B men gah\u014d", "text": " \u00e8 un album della rock band visual kei giapponese Plastic Tree. \u00c8 stato pubblicato il 5 settembre 2007 in una sola edizione dalla Universal Music Japan.\nSi tratta di una raccolta di b-side pubblicate precedentemente solo sui singoli.\nTracce.\nDopo il titolo \u00e8 indicata fra parentesi \"()\" la grafia originale del titolo."}
{"id": "2177635", "revid": "320578", "url": "https://it.wikipedia.org/wiki?curid=2177635", "title": "B-Men Gahou", "text": ""}
{"id": "2177636", "revid": "287204", "url": "https://it.wikipedia.org/wiki?curid=2177636", "title": "Bavarese", "text": ""}
{"id": "2177638", "revid": "599013", "url": "https://it.wikipedia.org/wiki?curid=2177638", "title": "Adam Keefe", "text": ""}
{"id": "2177639", "revid": "599013", "url": "https://it.wikipedia.org/wiki?curid=2177639", "title": "Miguel de las Cuevas", "text": "Carriera.\nGli inizi.\nNato a Alicante, Comunit\u00e0 Valenciana, de las Cuevas ha iniziato la sua carriera professionale nella squadra della sua citt\u00e0 natale, l'H\u00e9rcules CF, in terza divisione. Nella stagione 2004-05, \u00e8 stato determinante con i valenciani, ottenendo la promozione in seconda divisione dopo sei anni di assenza.\nAtletico Madrid.\nNel 2006-07, de las Cuevas ha firmato per Atl\u00e9tico de Madrid. Nel corso del precampionato, il 13 agosto, nel Trofeo Teresa Herrera, contro il Nacional de Montevideo, ha subito un serio infortunio alla caviglia, che lo ha tenuto fuori gioco per pi\u00f9 di un anno.\nIl 12 dicembre 2007, de las Cuevas ha finalmente fatto il suo debutto per i Colchoneros, giocando il secondo tempo nella partita di Coppa di Spagna giocata fuori casa con il Granada 74 CF sostituendo Diego Forl\u00e1n. \u00c8 apparso in 13 partite di Liga con il club alla sua prima stagione dopo il ritorno da un infortunio, 12 volte da sostituto. Nella stagione 2008-2009 disputa pi\u00f9 incontri in campionato trovando maggiormente spazio con l'allenatore Javier Aguirre.\nSporting Gij\u00f3n e Osasuna.\nIl 25 giugno 2009, dopo aver giocato poco con l'Atl\u00e9tico, de las Cuevas si trasfer\u00ec allo Sporting de Gij\u00f3n sulla base di un contratto quadriennale. Tuttavia, l'Atl\u00e9tico mantenne la possibilit\u00e0 di comprarlo nei primi tre. Nella prima stagione disputa 37 partite e mette a segno 8 gol rivelandosi determinante per la salvezza della squadra asturiana. La stagione 2009-2010 \u00e8 stata quella della svolta, al secondo posto tra i marcatori della squadra, andando a segno contro il Maiorca (4-1), Athletic Bilbao (2-1, fuori casa) e contro l', sua ex-squadra (1-1), gol che garant\u00ec agli astuariani la permanenza nella massima serie, l'8 maggio 2010.\nAncora sotto la direzione di Manuel Preciado, de las Cuevas \u00e8 stato di nuovo un titolare indiscusso per il Gij\u00f3n nella stagione 2010-11. Il 2 aprile 2011, ha segnato l'unico gol della partita vinta per 0-1 contro il al Santiago Bernab\u00e9u, terminando la serie di risultati utili casalinghi nei campionati nazionali di Jos\u00e9 Mourinho (che durava da nove anni, 150 partite). Ha mancato una sola partita di campionato, realizzando altri 6 gol stagionali. Nelle due successive stagioni il suo contributo in zona reti diminuisce e chiude la stagione 2011-2012 con 3 reti e conseguente retrocessione dello Sporting. In Segunda Division nella stagione 2012-2013 sigla solamente una rete fino a gennaio.\nIl 10 dello stesso mese passa all'Osasuna.\nSpezia.\nIl 30 gennaio 2015 firma un contratto con lo Spezia. Segna il suo primo gol in maglia bianca nella partita contro la Pro Vercelli dove segna il gol del momentaneo 4-2 per la formazione di casa.\nIl 28 settembre 2015, dopo un controllo in seguito ad una botta ricevuta nel match di Serie B Livorno-Spezia, gli viene riscontrato una grave malattia al muscolo cardiaco, chiamata Forame ovale pervio.\nIl 1\u00ba febbraio 2016 la societ\u00e0 comunica di aver rescisso il contratto con il calciatore.\nStatistiche.\nPresenze e reti nei club.\n\"Statistiche aggiornate al 1\u00ba febbraio 2016.\"\nCollegamenti esterni.\n Statistiche nella Liga"}
{"id": "2177640", "revid": "438678", "url": "https://it.wikipedia.org/wiki?curid=2177640", "title": "I racconti del terrore", "text": "I racconti del terrore (\"Tales of Terror\") \u00e8 un film del 1962, diretto dal regista Roger Corman.\nTrama.\nLa trama si suddivide in episodi, tutti ispirati ai racconti di Edgar Allan Poe:"}
{"id": "2177646", "revid": "767487", "url": "https://it.wikipedia.org/wiki?curid=2177646", "title": "Mike Peplowski", "text": ""}
{"id": "2177648", "revid": "287204", "url": "https://it.wikipedia.org/wiki?curid=2177648", "title": "Saint-Symphorien (Ille-et-Vilaine)", "text": "Saint-Symphorien \u00e8 un comune francese di 605 abitanti situato nel dipartimento dell'Ille-et-Vilaine nella regione della Bretagna.\n\u00c8 stato costituito il 1\u00ba gennaio 2008 distaccandosi dal territorio del comune di H\u00e9d\u00e9."}
{"id": "2177650", "revid": "767487", "url": "https://it.wikipedia.org/wiki?curid=2177650", "title": "Sh\u014dgun - Il signore della guerra", "text": "Sh\u014dgun - Il signore della guerra (\"Sh\u014dgun\") \u00e8 un film del 1980 diretto da Jerry London. \u00c8 un condensato cinematografico della miniserie televisiva omonima, tratta dal romanzo di James Clavell.\nTrama.\nLa storia ambientata nel XVII secolo, narra dell'incontro del mondo orientale per l'occidentale John Blackthorne, marinaio inglese, che per un naufragio si ritrova costretto a vivere in Giappone. Abituatosi alla cultura e alle lotte interne diventer\u00e0 il primo samurai non-giapponese."}
{"id": "2177651", "revid": "1305772", "url": "https://it.wikipedia.org/wiki?curid=2177651", "title": "Rosoy", "text": "Rosoy pu\u00f2 riferirsi ai seguenti comuni francesi:"}
{"id": "2177652", "revid": "647919", "url": "https://it.wikipedia.org/wiki?curid=2177652", "title": "Landkreis Bernkastel-Wittlich", "text": ""}
{"id": "2177653", "revid": "110157", "url": "https://it.wikipedia.org/wiki?curid=2177653", "title": "Circondario di Bernkastel-Wittlich", "text": "Il circondario di Bernkastel-Wittlich (targa WIL) \u00e8 un circondario (\"Landkreis\") della Renania-Palatinato, in Germania.\nComprende 4 citt\u00e0 e 104 comuni.\nCapoluogo e centro maggiore \u00e8 Wittlich."}
{"id": "2177657", "revid": "767487", "url": "https://it.wikipedia.org/wiki?curid=2177657", "title": "I duri non ballano (film)", "text": "\"I duri non ballano (Tough Guys Don't Dance)\" \u00e8 un film del 1987 diretto da Norman Mailer.\nFu presentato fuori concorso al 40\u00ba Festival di Cannes.\nTrama.\nLa storia, ambientata a Provincetown nel Massachusetts, narra della storia di Tim Madden che si ritrova dei morti nel suo campo di marijuana (fra cui sua moglie). Mentre il padre cerca di aiutarlo lo sceriffo \u00e8 convinto della sua colpevolezza e tenta di incastrarlo, alla fine si scoprir\u00e0 ci\u00f2 che era realmente accaduto.\nAccoglienza.\nIncassi.\nNegli USA il film ha incassato un totale di 858.250 dollari.\nCritica.\nIl film, fra sogno e memoria, trae ispirazione dalle pellicole noir della met\u00e0 del XX secolo."}
{"id": "2177661", "revid": "767487", "url": "https://it.wikipedia.org/wiki?curid=2177661", "title": "Il boia di Lilla - La vita avventurosa di Milady", "text": "Il boia di Lilla - La vita avventurosa di Milady \u00e8 un film del 1952 diretto da Vittorio Cottafavi.\nTrama.\nLa storia narra della vita di Anne de Breuil, meglio conosciuta come Milady de Winter, famosa per essere la nemica dei tre moschettieri, donna crudele dal passato oscuro legato a quello del conte de La F\u00e8re, prima come moglie e poi come avversaria. La donna riesce a sopravvivere al tentato omicidio del marito che poi reincontrer\u00e0 con il nome di Athos. Alla fine verr\u00e0 condotta al patibolo e il boia si scoprir\u00e0 essere il fratello di un suo antico amore.\nDistribuzione.\nVenne distribuito il 23 ottobre del 1952."}
{"id": "2177664", "revid": "3115", "url": "https://it.wikipedia.org/wiki?curid=2177664", "title": "Dodici giorni al mare", "text": "Dodici giorni al mare \u00e8 un diario di Cesare Pavese scritto nel 1922 durante una vacanza nel gruppo dei boy-scout del \"Riparto II - La Salle\" fondato dai Fratelli delle Scuole Cristiane dell'Istituto \"La Salle\" di Torino del quale faceva parte.\nContenuti.\nQuesto diario, scritto da Pavese quando ancora non era quattordicenne, venne ritrovato tra le carte custodite presso l'Universit\u00e0 degli Studi di Torino e la notizie venne data nel febbraio del 2001 dal telegiornale regionale di Rai 3.\nDi questo diario sono conservate, con la collocazione FE2.41., due diverse stesure che si trovano presso il Centro Universitario per gli studi di Letteratura italiana in Piemonte \"Guido Gozzano-Cesare Pavese\".Si tratta di una brutta copia scritta a matita, su tipi diversi di carta che porta le parole iniziali \"12 Agosto|ore 8,30 Partenza\"\" e di una bella copia, scritta con l'inchiostro nero su 11 pagine di un quaderno a righe, che per\u00f2 si ferma dopo la descrizione del tesoro del Duomo di Savona.In questa stesura sono allegate delle cartoline che rappresentano Celle Ligure con la veduta della Spiaggia e Ville; Stella San Martino di Varazze; Savona con la Piazza e il santuario di Nostra Signora della Misericordia; Genova - Villa Mylius; Genova - Lungomare Piemonte; Genova- Panorama della Villa Rosazza; Genova - Castel Raggio - Cornigliano Ligure.Su alcuni fogli a quadretti uniti alla brutta copia, il giovane autore compila un elenco di imbarcazioni presenti nel porto di Genova nell'agosto del 1922, come si pu\u00f2 riscontrare sul Registro Navale di Genova risalenti a quell'anno.\nNel diario, che riporta la vita dei boy scout nel campo scandita da orari e regole, si avverte gi\u00e0 lo spirito dell'autoconfessione e l'intenzione di rivolgersi a un probabile lettore come osserva la curatrice del libro, Mariarosa Masoero, quando annota che \"\"\u00c8 interessante il fatto che Pavese, al ritorno, decida in modo del tutto autonomo di dare una forma non richiesta, in qualche modo \"ufficiale\", al suo diario, ricopiandolo parzialmente in bella, integrandone qua e l\u00e0 il primo getto (quello che veniva letto e approvato da un \"senior\") e corredandolo di immagini\".\"\nLo scritto \u00e8 spesso corredato da similitudini ed \u00e8 ricco di descrizioni particolareggiate di esterni e di interni e mette a fuoco sentimenti e stati d'animo differenti. Appare il tema del mare, luogo di belle spiagge e di piacevoli bagni ma soprattutto elemento che fa sognare luoghi lontani ed esotici e che, insieme a Genova, ritorner\u00e0 nelle sue opere future."}
{"id": "2177666", "revid": "916580", "url": "https://it.wikipedia.org/wiki?curid=2177666", "title": "Tetraktys", "text": "La tetrakt\u00fds o tetrattide (dal greco \u03c4\u03b5\u03c4\u03c1\u03b1\u03ba\u03c4\u03cd\u03c2, pi\u00f9 comunemente traslitterato tetraktys o anche tetraktis, tetractys, tetractis) o numero quaternario o sacra decade rappresentava per i pitagorici la successione aritmetica dei primi quattro numeri naturali (o pi\u00f9 precisamente numeri interi positivi), un \u00abquartetto\u00bb che geometricamente \u00absi poteva disporre nella forma di un triangolo equilatero di lato quattro\u00bb, ossia in modo da formare una piramide che sintetizza il rapporto fondamentale fra le prime quattro cifre e la decade: 1+2+3+4=10 (somma teosofica). \u00abA dimostrazione dell'importanza che il simbolo aveva per Pitagora [c. 575 a.C. - c. 495 a.C.], la scuola portava questo nome e i suoi discepoli prestavano giuramento sulla \"tetraktys\".\u00bb\nAltre caratteristiche.\nA sua volta il dieci rimanda all'Unit\u00e0 poich\u00e9 10=1+0=1 secondo il metodo della riduzione teosofica. Inoltre \u00abnella decade \"sono contenuti egualmente il pari (quattro pari: 2, 4, 6, 8) e il dispari (quattro dispari: 3, 5, 7, 9), senza che predomini una parte\". Inoltre risultano uguali i numeri primi e non composti (2, 3, 5, 7) e i numeri secondi e composti (4, 6, 8, 9). Ancora essa \"possiede uguali i multipli e sottomultipli: infatti ha tre sottomultipli fino al cinque (2, 3, 5) e tre multipli di questi, da sei a dieci (6, 8, 9)\". Infine, \"nel dieci ci sono tutti i rapporti numerici, quello dell'uguale, del meno-pi\u00f9 e di tutti i tipi di numero, i numeri lineari, i quadrati, i cubi. Infatti l'uno equivale al punto, il due alla linea, il tre al triangolo, il quattro alla piramide\".\u00bb Forse \u00ab\u00e8 nata cos\u00ec la teorizzazione del \"sistema decimale\" (si pensi alla tavola pitagorica)\u00bb, tuttavia per quanto riguarda la Grecia e non per l'intera storia della civilt\u00e0 e della matematica, che attesta la preesistenza di tale intuizione rispetto ai Pitagorici.\nSecondo Luciano De Crescenzo, in questo modo con la matematica greca \u00abpare che anche fra i numeri esistesse un'aristocrazia: c'erano quelli nobili e quelli plebei.\u00bb\nI numeri pari erano detti numeri rettangolari, mentre quelli dispari erano detti quadrato in base alla forma risultante dalla loro rappresentazione a angolo retto o a squadra. I primi erano caratterizzati dalla presenza del limite, l'Uno, quando si tentava di bisezionare la linea della divisibilit\u00e0 continua introdotta all'interno della squadra di rappresentazione, mentre i numeri pari erano apprezzati per il passaggio libero da interposizioni.\nSimbolismo.\nA ogni livello della \"tetraktys\" corrisponde uno dei quattro elementi, i principi cosmogonici identificati secondo i filosofi della natura presocratici.\nTale corrispondenza simbolica \u00e8 attribuita a Filolao (470 a.C. - 390 a.C.), un pitagorico della seconda generazione che avrebbe fatto coincidere i quattro elementi con i primi quattro solidi platonici (terra=cubo, fuoco=tetraedro, aria=ottaedro, acqua=icosaedro). In quest'identificazione dovettero giocare un ruolo notevole anche analogie sensibili: il cubo d\u00e0 l'idea della solidit\u00e0 della terra, la piramide delle lingue di fuoco, ecc.\nLa raffigurazione completa della \"tetraktys\" rappresenta la sintesi del Tutto, l'Unit\u00e0 e la molteplicit\u00e0, la materia che si differenzia. Per i pitagorici infatti il 10 simboleggia l'Universo.\nUlteriori sviluppi.\nL'intuizione pitagorica \u00e8 stata recuperata negli ambiti pi\u00f9 svariati:"}
{"id": "2177667", "revid": "767487", "url": "https://it.wikipedia.org/wiki?curid=2177667", "title": "Rosoy (Yonne)", "text": "Rosoy \u00e8 un comune francese di 1.081 abitanti situato nel dipartimento della Yonne nella regione della Borgogna-Franca Contea.\n\u00c8 stato assorbito dal comune di Sens nel 1973 ma il 1\u00ba gennaio 2008 \u00e8 ridivenuto comune indipendente."}
{"id": "2177668", "revid": "1319635", "url": "https://it.wikipedia.org/wiki?curid=2177668", "title": "Tilt (programma televisivo)", "text": "Tilt \u00e8 stato un programma televisivo italiano di intrattenimento trasmesso sulla Rete 1 della Rai (l'attuale Rai 1) tra il 1979 ed il 1980 e condotto da Stefania Rotolo con la partecipazione di Gianfranco D'Angelo, David Zed e del ballerino Enzo Paolo Turchi (autore delle coreografie). Le scene sono di Tullio Zitkowsky; i costumi di Enrico Rufini; le luci di Corrado Bartoloni e Salvatore Occhipinti. La regia e le animazioni per computer sono di Valerio Lazarov.\nLo show, andato in onda per 7 puntate dal 29 novembre 1979 al 3 gennaio 1980 per la regia di Valeriu Lazarov, \u00e8 ambientato in una discoteca immaginaria e rappresenta il ritorno alla conduzione per la Rotolo dopo la partecipazione al variet\u00e0 \"Non stop\". \"Tilt\" \u00e8 una versione spettacolarizzata del programma che le ha dato notoriet\u00e0, \"Piccolo Slam\", ma pi\u00f9 ricco nelle scene, nei costumi, nei balletti e nella scelta degli ospiti musicali che ogni settimana si esibiscono.\nLe tre sigle del programma, ovvero quella di testa \"Disco tic\", l'infrasigla per lo spazio dedicato ai bambini \"Marameo\" e soprattutto la sigla di coda \"Cocktail d'amore\", ottennero un buon successo commerciale come 45 giri."}
{"id": "2177670", "revid": "697352", "url": "https://it.wikipedia.org/wiki?curid=2177670", "title": "Tilt", "text": ""}
{"id": "2177677", "revid": "599013", "url": "https://it.wikipedia.org/wiki?curid=2177677", "title": "Terry Dehere", "text": ""}
{"id": "2177679", "revid": "12109", "url": "https://it.wikipedia.org/wiki?curid=2177679", "title": "Spedizione punitiva (1916)", "text": ""}
{"id": "2177680", "revid": "729019", "url": "https://it.wikipedia.org/wiki?curid=2177680", "title": "Junkers Ju 635", "text": "Lo Junkers Ju 635 era un aereo da ricognizione a lungo raggio progettato dall'azienda tedesca Dornier-Werke GmbH ed in seguito assegnato alla Junkers GmbH, incaricata dello sviluppo, negli anni quaranta e rimasto allo stadio di sviluppo.\nDesignato inizialmente Dornier Do 335 Z e basato sul Dornier Do 335 \"Pfeil\" B era caratterizzato da una configurazione bifusoliera ma non riusc\u00ec ad essere concretizzato in un prototipo rimanendo allo stadio di mockup degli abitacoli separati.\nStoria.\nSviluppo.\nL'esigenza di dotarsi di un nuovo velivolo da ricognizione a lungo raggio sugger\u00ec alla Dornier-Werke di valutare uno sviluppo dedicato del loro Do 335 \"Pfeil\", portato in volo per la prima volta a fine 1943, disegnando una soluzione bifusoliera per incrementarne ulteriormente le caratteristiche generali ed al quale venne assegnata la designazione provvisoria Do 335 Z. La situazione bellica sfavorevole alla Germania sugger\u00ec al Reichsluftfahrtministerium (RLM) di ordinare alla Dornier di concentrarsi sullo sviluppo dello \"Pfeil\" per non disperdere le risorse necessarie ed assegn\u00f2, a met\u00e0 del 1944, lo sviluppo del progetto alla Junkers con la supervisione della Ernst Heinkel Flugzeugwerke, l'unica ad avere costruito un velivolo simile, lo He 111 Z ed in grado di fornir loro l'esperienza necessaria.\nDopo un incontro con gli ingegneri di Dornier e Heinkel, il professor Heinrich Hertel ritenne che un prototipo non potesse essere completato prima della fine del 1945. Incaric\u00f2 quindi la Heinkel di riprogettare il velivolo (designazione aziendale P 1075, W.nr. 00.304) introducendo una serie di modifiche che avrebbero permesso una pi\u00f9 veloce costruzione del prototipo: cos\u00ec modificato si riteneva potesse essere pronto per il febbraio 1945.\nI numerosi interventi in sede progettuale, con un nuovo disegno del carrello d'atterraggio, con l'allungamento della fusoliera e l'adozione di una diversa e pi\u00f9 grande semiala centrale, discostarono sostanzialmente il velivolo dal progetto originale e sottoposto alla commissione di valutazione dell'RLM, questo decise di assegnagli la numerazione ufficiale Ju 635 emettendo un ordine di fornitura per quattro prototipi e sei esemplari di preproduzione.\nBench\u00e9 il progetto risultasse semplificato, al fine di una maggiore velocit\u00e0 di produzione la maggior parte dei componenti del nuovo modello continuavano ad essere comuni al Do 335.\nNel novembre 1944 la priorit\u00e0 imposta dall'RLM nella produzione di caccia destinati alla difesa aerea del territorio nazionale determin\u00f2 il rallentamento nello sviluppo dello Ju 635 fino al suo definitivo arresto. Fino a quel momento l'azienda era riuscita a realizzare un modello per la galleria del vento ed a preparare i mockup in scala 1:1 dei due abitacoli pressurizzati."}
{"id": "2177684", "revid": "1318658", "url": "https://it.wikipedia.org/wiki?curid=2177684", "title": "James Brolin", "text": "Biografia.\nInfanzia e adolescenza.\nPrimo dei quattro figli di Helen Sue Mansur, una casalinga, e Henry Bruderlin, un appaltatore edile, nacque a Los Angeles il 18 luglio 1940. La famiglia si trasfer\u00ec a Westwood dopo la sua nascita. Interessato ad animali e modellismo, all'et\u00e0 di dieci anni cominci\u00f2 a costruire modellini di aeroplani e gli fu insegnato a farli volare. \nAssiduo frequentatore di cinema nell'adolescenza, alla met\u00e0 degli anni cinquanta fu particolarmente affascinato dall'attore James Dean e quest'ammirazione lo convinse a diventare attore. Quando i suoi genitori invitarono a cena un regista nella loro casa di famiglia prima di un'audizione, incontr\u00f2 un altro collega attore e compagno di classe, Ryan O'Neal, con cui si iscrisse alla rinomata University High School di Los Angeles. Inizialmente timido, prese maggior confidenza con la recitazione quando O'Neal lo invit\u00f2 in un'agenzia di casting. Brolin si laure\u00f2 nel 1958 e i suoi famigliari iniziarono ad incoraggiarlo a diventare un attore come O'Neal.\nGli inizi della carriera.\nPrima di prendere lezioni di recitazione, Brolin inizi\u00f2 come caratterista in un episodio della serie tv \"Bus Stop\" nel 1961. Questa parte lo port\u00f2 ad ottenere altri ruoli in produzioni televisive come \"Avventure in fondo al mare\", \"Margie\", \"Love, American Style\", \"12 O'Clock High\" e \"The Long, Hot Summer\". Fece anche tre apparizioni straordinarie nella popolare serie degli anni sessanta \"Batman\", al fianco di Adam West e Burt Ward, oltre a ruoli in \"Il virginiano\", e \"Difesa a oltranza\" insieme ad Arthur Hill e Lee Majors. Ottenne anche un ruolo fisso nella serie televisiva \"The Monroes\", che per\u00f2 ebbe breve durata.\nAll'et\u00e0 di venti anni accett\u00f2 un contratto con la 20th Century Fox e cambi\u00f2 il suo cognome da \"Bruderlin\" a \"Brolin\", diventando cos\u00ec James Brolin. Ottenne anche piccoli ruoli in diversi film, tra i quali \"Prendila \u00e8 mia\" (1963), \"Erasmo il lentigginoso\" (1965), \"Viaggio allucinante\" (1966). L'anno seguente ottenne il suo primo ruolo importante in \"Intrigo a Cape Town\" (1967), che non riscosse un grande successo al botteghino. Alla fine Brolin fu licenziato dalla 20th Century Fox.\nRuoli televisivi.\nNel 1968 Brolin si trasfer\u00ec alla Universal Studios, dove fu scelto come coprotagonista accanto a Robert Young nel popolare medical drama \"Marcus Welby\". La serie fu una delle produzioni televisive di maggior successo di quegli anni. Brolin interpret\u00f2 il ruolo del dottor Steven Kiley, un giovane medico assistente di un collega pi\u00f9 esperto. Nella prima stagione dello show del 1970, Brolin vinse l'Emmy Award per la miglior performance da attore non protagonista e fu successivamente candidato tre ulteriori volte. Ottenne anche tre candidature ai Golden Globe come miglior attore non protagonista, vincendo il premio due volte, nel 1971 e nel 1973.\nBrolin ebbe ruoli ricorrenti in altre due serie televisive, quello di Peter McDermott in \"Hotel\" (1983-1988), e del tenente colonnello Bill \"Raven\" Kelly in \"Pensacola - Squadra speciale Top Gun\" (1997-2000). Interpret\u00f2 anche il ruolo del governatore e candidato presidenziale Robert Ritchie in \"West Wing - Tutti gli uomini del Presidente\".\nVita privata.\nNel 1966 spos\u00f2 Jane Cameron Agee, dalla quale ebbe due figli, l'attore Josh Brolin (nato nel 1968) e Jess (nato nel 1972). La coppia divorzi\u00f2 nel 1984, dopo diciotto anni di matrimonio. L'ex moglie mor\u00ec a seguito di un incidente stradale nel 1995.\nNel 1986 spos\u00f2 l'attrice Jan Smithers, dalla quale ebbe una figlia, Molly Elizabeth (nata nel 1987). Nel 1995 la coppia divorzi\u00f2.\nNel 1996 conobbe la cantante ed attrice Barbra Streisand, che spos\u00f2 il 1\u00ba luglio 1998.\nDoppiatori italiani.\nNelle versioni in italiano dei suoi film, James Brolin \u00e8 stato doppiato da:"}
{"id": "2177689", "revid": "119790949", "url": "https://it.wikipedia.org/wiki?curid=2177689", "title": "X-File", "text": "Nella serie televisiva \"X Files\", un X-File \u00e8 un dossier riguardante un caso etichettato come irrisolto dall'FBI a causa di una componente ritenuta paranormale.\nStoria.\nIl primo X-file.\nIl primo X-File venne aperto nel 1946 dal direttore dell'FBI J. Edgar Hoover. Esso contiene informazioni su una serie di assassini avvenuti nel Nord-ovest degli Stati Uniti durante la seconda guerra mondiale, sette dei quali ebbero luogo a Browning, nel Montana. Ognuna delle vittime era stata fatta a brandelli e mangiata, come ad opera di un animale selvatico. A questo riguardo, molte delle vittime sono state trovate nelle loro case, come se fossero state loro stesse ad aver permesso all'assassino di entrare. Nel 1946, la polizia circond\u00f2 quello che credevano potesse essere l'animale autore dei delitti in una cabina del Glacier National Park. Gli spararono, ma quando entrarono nella cabina per recuperare la carcassa, trovarono solamente il corpo di Richard Watkins. Gli omicidi per quell'anno si fermarono.\nCredendo che il caso fosse troppo bizzarro per essere risolto adeguatamente, Hoover lo marc\u00f2 come insoluto e lo archivi\u00f2 nella speranza che sarebbe stato dimenticato. Gli omicidi per\u00f2 ricominciarono nel 1954 e continuarono a verificarsi per altri anni ancora. (Episodio: \"Metamorfosi\") \nNel 1952, venne aperto un X-File riguardante qualcosa che uccise del bestiame bovino e terrorizz\u00f2 gli abitanti di Point Pleasant, in Virginia Occidentale. Alcuni testimoni descrissero il colpevole come un primitivo con occhi rossi e penetranti. Il caso che spiegava questo fenomeno fu archiviato sotto la lettera \"M\" all'interno degli X-Files. (Episodio: \"Minaccia territoriale\") \nNello stesso anno, Dorothy Bahnsen, un'impiegata che lavorava nella sede centrale dell'FBI divenne la responsabile degli archivi. Lei aveva archiviato originalmente i casi sotto la lettera U per \"Unsolved\" (insoluto), ma decise di trasportarli alla lettera X perch\u00e9 pi\u00f9 spaziosa. Cos\u00ec divennero noti col nome di X-Files. L'agente Arthur Dales fu uno dei primi agenti a lavorare su questi casi. Riusc\u00ec a risolverne alcuni, ma l'FBI voleva che quei casi restassero insoluti e cos\u00ec Dales venne mandato in pensione. (Episodio: \"Cavie\")\nGli anni novanta.\nSi dovette aspettare fino al 1990, quando un altro agente decise di mettere mano agli X-Files. (Episodio: \"Intelligenza artificiale\") L'agente speciale Fox Mulder era conosciuto dai suoi colleghi come il migliore analista del dipartimento Crimini Violenti dell'FBI. Inizialmente, riteneva gli X-Files \"una discarica di avvistamenti UFO e di resoconti di rapimenti alieni, il tipo di cose delle quali la maggior parte della gente riderebbe, giudicandole ridicole\". Tuttavia, Mulder rimase ben presto affascinato dai files e ne lesse a centinaia, almeno tutti quelli a cui aveva accesso. Lesse tutto quello che riusc\u00ec a proposito di fenomeni paranormali e dell'occulto. (Episodio: \"Al di l\u00e0 del tempo e dello spazio\") Alla fine, venne trasferito al dipartimento degli X-Files e lavor\u00f2 su alcuni casi assieme alla fidanzata dell'epoca, Diana Fowley; quest'ultima era un'agente dell'FBI con conoscenze e convincimenti nella parapsicologia. Smise di lavorare agli X-Files nel momento in cui la sua relazione con Mulder cess\u00f2 ed accett\u00f2 un incarico all'estero. (Episodio: \"La fine\")\nDal marzo del 1992, gli X-Files vennero trasferiti nell'ufficio di Mulder, situato nella cantina del J. Edgar Hoover Building, il quartier generale dell'FBI a Washington, D.C.. I superiori di Mulder diffidavano dai suoi metodi d'indagine e, di conseguenza, il capo del dipartimento, Scott Blevins, decise di assegnare all'agente Dana Scully l'incarico di lavorare in coppia con Mulder. Blevins dichiar\u00f2 di credere che Mulder avesse sviluppato un'autodistruttiva devozione agli X-Files e che Scully, che aveva una formazione da medico, avrebbe apportato un'adeguata analisi scientifica ai casi da loro seguiti. In realt\u00e0, Scully avrebbe scoperto in seguito di essere stata affiancata a Mulder solo per spiarlo. (Episodi: \"Al di l\u00e0 del tempo e dello spazio\" e \"La verit\u00e0\")\nAlla fine, Scully arriv\u00f2 a credere nell'esistenza di una vita aliena e in una potente cospirazione all'interno del governo degli Stati Uniti, il cui scopo era quello di mantenere il segreto circa gli extraterrestri. Le prove dimostravano che i fatti scoperti da Mulder e Scully e da loro aggiunti agli X-Files erano travolgenti e scientificamente innegabili. (Episodio: \"La verit\u00e0\")\nMentre gli agenti continuavano le loro indagini sugli X-Files, un uomo, al quale loro si rivolgevano con lo pseudonimo di \"Gola Profonda\", forniva informazioni segrete che davano loro una mano nella risoluzione dei casi. (Episodi: \"Il prototipo\" e \"Nuove creature\") Tuttavia, quest'uomo venne ucciso proprio a causa dell'aiuto che forniva ai due agenti e gli X-Files vennero chiusi. (Episodio: \"Nuove creature\")\nMentre stava lavorando come agente ordinario, nel 1994, Mulder ricevette una telefonata anonima da un misterioso Mr. X. L'uomo gli disse che gli X-Files dovevano essere riaperti. (Episodio: \"L'ospite in corpo\") Durante un loro incontro successivo, Mr. X confess\u00f2 a Mulder che il Consorzio aveva ucciso \"Gola Profonda\", chiuso gli X-Files e separato i due agenti speciali, assegnandoli ad incarichi diversi, nel tentativo di proteggere la verit\u00e0 che stavano nascondendo. (Episodio: \"Insonnia\")\nConsapevole che gli X-Files fossero ci\u00f2 che il Consorzio temeva maggiormente, il superiore di Mulder, il vice-direttore Walter Skinner, riapr\u00ec i casi alcuni mesi dopo la loro chiusura. (Episodio: \"Lo scambio\")\nPoco tempo dopo, Mulder consegn\u00f2 il suo tesserino e gli X-Files a Skinner, in cambio di informazioni su dove si trovasse l'Uomo che fuma, capo del Consorzio. (Episodio: \"L'ultimo respiro\")\nGli agenti speciali John Doggett e Monica Reyes vennero assegnati agli X-Files nel 2002. (Episodio: \"La verit\u00e0\")"}
{"id": "2177693", "revid": "114226915", "url": "https://it.wikipedia.org/wiki?curid=2177693", "title": "Il presagio (romanzo)", "text": "Il presagio (\"The Omen\") \u00e8 un romanzo horror di David Seltzer, trasposizione letteraria del film \"Il presagio\", uscito due settimane dopo la pubblicazione del romanzo.\nTrama.\nRobert Thorn, diplomatico americano a Roma, quando scopre che la moglie Katherine ha partorito un bambino morto, viene convinto da Padre Spilletto, che presiede l'ospedale presso cui sua moglie \u00e8 stata ricoverata, a sostituire il bambino con un neonato nato contemporaneamente al suo, la cui madre \u00e8 morta di parto. \nAlcuni anni dopo, trasferitisi a Londra, dove Robert ha ricevuto l'incarico di ambasciatore degli Stati Uniti, i Thorn si godono in serenit\u00e0 i primi anni di vita del piccolo Damien, finch\u00e9, durante i festeggiamenti del quarto compleanno del bambino, Chessa, la sua governante, si suicida. Si presenta nella casa una nuova governante, Mrs. Baylock, alla quale il bambino si affeziona in maniera morbosa, anteponendo l'affetto per la donna a quello per i genitori. Haber Jennings, un fotografo a caccia di scoop, rimane incuriosito da alcune foto scattate alla famiglia durante il compleanno di Damien e comincia a presiedere a tutti gli eventi in cui sono coinvolti i Thorn. \nRobert viene avvicinato da Padre Tassone che gli racconta molti particolari inquietanti sulla nascita del bambino. In un primo momento Robert scaccia il prete, ma, dopo una serie di eventi inquietanti, incontra nuovamente Padre Tassone, che gli predice che Katherine \u00e8 incinta e Damien far\u00e0 di tutto per uccidere il bambino. Cerca di convincere Robert a portare Damien nella citt\u00e0 di Megiddo presso l'esorcista Bugenhagen.\nLa morte accidentale di Padre Tassone e il presunto tentativo di suicidio della moglie (che in realt\u00e0 \u00e8 stata spinta da una balconata da Damien) convincono Robert che quel bambino di origine sconosciuta \u00e8 in realt\u00e0 l'Anticristo profetizzato dall'Apocalisse.\nCon l'aiuto di Jennings, Robert torna a Roma presso l'ospedale dove aveva partorito la moglie, quindi si reca a Subiaco dove incontra Padre Spilletto, ormai infermo, che gli dice di recarsi nell'antico cimitero etrusco di Cerveteri, dove scopre che il suo vero figlio non \u00e8 morto naturalmente - come gli era stato detto - ma \u00e8 stato in realt\u00e0 assassinato brutalmente dagli stessi sacerdoti dell'ospedale di Roma, devoti servitori di Satana, che in questo modo hanno potuto fare posto al figlio del demonio, nato da uno sciacallo.\nNel frattempo Katherine si trova in ospedale e viene uccisa da Mrs. Baylock, che in realt\u00e0 \u00e8 un'adepta di Satana introdottasi in casa Thorn per garantire protezione al piccolo Damien.\nThorn e Jennings si recano quindi a Gerusalemme, in cerca del vecchio Bugenhagen. Quest'ultimo nei sotterranei della citt\u00e0 di Megiddo spiega all'uomo che il piccolo Damien deve morire per mano sua, secondo una specifica ritualit\u00e0, altrimenti sar\u00e0 destinato a piegare l'esistenza di tutti gli uomini al volere del Maligno.\nTornato a casa nottetempo, Robert, ancora sconvolto dalla notizia della morte di Kathie, cerca di opporsi ai diabolici progetti del Maligno e rapisce il bambino. Sulla scalinata della chiesa di Ognissanti, Robert si accinge ad uccidere il figlio, ma la polizia per\u00f2 fredda l'uomo con un colpo di pistola\nDamien, l'Anticristo, viene affidato ad un'altra famiglia ed \u00e8 ora libero di proseguire il suo cammino di lenta conquista del mondo.\nIncipit.\nAvvenne in un millesimo di secondo. Un moto delle galassie che avrebbe richiesto milioni di milioni di anni si verific\u00f2 con la rapidit\u00e0 di un batter di ciglia.\nAll'osservatorio di Cape Hattie un giovane astronomo rimase impietrito dallo stupore e allung\u00f2 la mano con un attimo di ritardo verso l'apparecchio fotografico che avrebbe dovuto registrare l'evento: il frantumarsi di tre costellazioni che davano vita a una nuova stella cupa e scintillante. Dal Capricorno, dal Cancro e dal Leone si erano improvvisamente staccati dei frammenti che fluivano con straordinaria, magnetica sicurezza, fino a congiungersi, a fondersi in un pulsante fuoco galattico. E la luce si fece sempre pi\u00f9 forte e pi\u00f9 brillante e le costellazioni tremarono - o a tremare erano forse le mani dell'astronomo sull'obiettivo del suo strumento, mentre cercava di soffocare il grido confuso che gli saliva dentro?\nFinale.\nQuattro poliziotti motociclisti scortarono la limousine oltre il gruppo dei reporter, e tutti i fotografi si affrettarono a scattare fotografie del viso del bambino, mentre si volgeva a guardarli, attraverso il vetro del finestrino posteriore della macchina. Per tutti loro, le fotografie sarebbero state rovinate da uno strano alone, un'ombra che pendeva come una macchia sopra l'automobile. Doveva essere un difetto dell'emulsione o della pellicola.\nSequel.\nSono stati scritti quattro seguiti al romanzo di David Seltzer. I primi due di essi sono le novelisations dei tre film che fungono da sequel al film \"Il presagio\"."}
{"id": "2177695", "revid": "466539", "url": "https://it.wikipedia.org/wiki?curid=2177695", "title": "Forest Lawn Memorial Park (Hollywood Hills)", "text": "Il Forest Lawn Memorial Park of Hollywood Hills \u00e8 un cimitero privato che si trova nel quartiere di Hollywood Hills della citt\u00e0 Los Angeles, in California. Fa parte della catena Forest Lawn, un gruppo di cimiteri della California del Sud.\nCaratteristiche.\nChiamato anche cimitero delle colline di Hollywood, famoso per i vari personaggi del cinema e dello spettacolo sepolti al suo interno, si trova al 6300 di Forest Lawn Drive, presso Hollywood Hills.\nPersonaggi sepolti.\nTra i personaggi famosi ivi sepolti:"}
{"id": "2177697", "revid": "767487", "url": "https://it.wikipedia.org/wiki?curid=2177697", "title": "La signorina Else", "text": "La signorina Else \u00e8 una novella di Arthur Schnitzler pubblicata nel 1924.\nL'autore impiega la tecnica del monologo interiore, facendo parlare la protagonista e portando a galla le molteplici e contraddittorie sfaccettature del personaggio. I temi trattati e la tecnica narrativa ricordano un'altra sua opera: \"Il sottotenente Gustl\".\nTrama.\nElse \u00e8 una diciannovenne viennese di buona famiglia borghese; il padre, famoso avvocato, ha il vizio del gioco e rischia spesso l'arresto. Durante una vacanza in montagna (siamo a san Martino di Castrozza) riceve un'accorata lettera della madre, che le comunica che il padre rischia l'arresto per sottrazione indebita di denaro pupillare e che Else dovr\u00e0 chiedere i 30.000 fiorini necessari (che poi diventano 50.000) ad un ricco amico di famiglia che si trova per caso nello stesso albergo - facendo subdolamente appello all'amore che Else deve ai suoi genitori e paventando la possibilit\u00e0 del suicidio del padre qualora venisse arrestato.\nIl laido signor von Dorsday, amico del padre di Else, accetta di salvare suo padre e di spedire il denaro a condizione che Else gli si mostri totalmente nuda. Attraverso il monologo interiore della ragazza - messa di fronte alla necessit\u00e0 di prostituirsi per salvare suo padre dal suicidio e la sua famiglia dallo scandalo e la bancarotta - Schnitzler critica impietosamente la societ\u00e0 viennese dell'epoca; innanzitutto la famiglia, che con la ragazza si rapporta in fondo in modo opportunistico e meschino; la condizione femminile (in questo senso la figura di Else \u00e8 emblematica: \u00e8 una ragazza di buona famiglia a cui non \u00e8 stato insegnato nulla, non \u00e8 capace di fare nulla, e quindi si trova nella posizione di dover essere dipendente da un uomo e doversi sposare per convenienza, non avendo nessun mezzo di sostentarsi da s\u00e9); la frivolezza e la superficialit\u00e0 della borghesia viennese che, nel momento in cui Else non riuscendo pi\u00f9 a sopportare la pressione si presenta nuda nella hall dell'albergo dopodich\u00e9 delira e sviene, non si preoccupa minimamente della sua salute e delle sue motivazioni ma soltanto dello \"scandalo\" che potrebbe addirittura essere pubblicato sul giornale - la stessa societ\u00e0 incapace di autocritica che radi\u00f2 Schnitzler dall'esercito, \"turbata\" dai suoi racconti invece di ammettere e affrontare i problemi della societ\u00e0 del tempo.\nCuriosa, intelligente, ironica, onesta e pungente nei suoi giudizi, vanitosa ed esibizionista, ma anche incredibilmente sola, Else decider\u00e0 di darsi la morte ingerendo del Veronal (nome commerciale del Barbital) pur di non doversi pi\u00f9 rapportare con la falsit\u00e0 e la cattiveria delle persone che ha attorno."}
{"id": "2177698", "revid": "287204", "url": "https://it.wikipedia.org/wiki?curid=2177698", "title": "Utsusemi", "text": " \u00e8 il nono album della rock band visual kei giapponese Plastic Tree. \u00c8 stato pubblicato il 24 settembre 2008 dalla Universal Music Japan ed \u00e8 il secondo album pi\u00f9 venduto dal gruppo: ha raggiunto la 9\u00aa posizione nella classifica ufficiale giapponese Oricon dove \u00e8 rimasto per cinque settimane.\nEsistono due edizioni dell'album: una normale con custodia jewel case, ed una speciale in edizione limitata con custodia jewel case, cover diversa e DVD extra.\n\"Utsusemi\" \u00e8 l'ultima collaborazione del batterista Hiroshi Sasabuchi con i Plastic Tree, che lascer\u00e0 la band nel marzo del 2009.\nNome.\nIl nome dell'album \u00e8 una parola che in giapponese ha molti significati: il principale \u00e8 \"cicala\", ma pu\u00f2 anche voler dire \"uomo di mondo\", o ancora \"il mondo reale\"; Utsusemi \u00e8 anche un personaggio del romanzo \"Genji monogatari\" che rappresenta simbolicamente la caparbiet\u00e0 delle proprie idee. Il fatto poi che il titolo sia scritto in katakana, un sillabario puramente fonetico usato per trascrivere parole straniere, rende ancora pi\u00f9 ambigua l'attribuzione del significato. I Plastic Tree stessi hanno diramato la questione dichiarando in un'intervista che la parola \"utsusemi\" \u00e8 stato scelto nel significato di \"il mondo reale\" per significare che l'album contiene le idee e le personalit\u00e0 vere dei quattro artisti in questo momento della loro vita. Giocando sull'omonimia, comunque, il materiale promozionale dell'album \u00e8 decorato con immagini di cicale.\nTracce.\nDopo il titolo \u00e8 indicata fra parentesi \"()\" la grafia originale del titolo, eventuali note sono riportate dopo il punto e virgola \";\".\nDVD.\nRegistrazione di un concerto dal vivo presso il parco giochi Hanayashiki di Asakusa."}
{"id": "2177700", "revid": "300067", "url": "https://it.wikipedia.org/wiki?curid=2177700", "title": "Tony Bennett (cestista)", "text": ""}
{"id": "2177701", "revid": "729019", "url": "https://it.wikipedia.org/wiki?curid=2177701", "title": "Scaramouche (miniserie televisiva)", "text": "Scaramouche \u00e8 uno sceneggiato televisivo in costume ambientato nel XVII secolo.\nDescrizione.\nLa fiction, liberamente ispirata alla vita dell'attore Tiberio Fiorilli e alla maschera teatrale di Scaramuccia, \u00e8 composta da 5 puntate, e nella sigla iniziale venne definita \"Teleromanzo musicale\", perch\u00e9 vi sono presenti molti intermezzi musicali e balletti.\nRegistrato nei mesi di aprile e maggio del 1965, lo sceneggiato televisivo venne trasmesso nell'autunno dello stesso anno: dal 9 ottobre 1965 al 6 novembre 1965 su Rai Uno, emittente che all'epoca si chiamava Programma Nazionale.\nTrama.\nPrima puntata.\nTiberio Fiorillo viene obbligato dal padre, il capocomico Silvio Fiorillo, a recitare nella parte di Scaramuccia, ma si rifiuta di indossare la maschera, volendo mostrare il suo viso in quanto il comico, secondo lui, deve far ridere con la sua faccia: alla discussione che ne segue, viene a sapere di essere stato adottato e mantenuto grazie ad un appannaggio proveniente mensilmente da un nobile francese, il marchese De Mauriac.\nDecide di cambiare il cognome in Fiorilli e di abbandonare la compagnia (dopo aver salutato Alba, la madre adottiva) per cercare fortuna; giunto a Roma, ha un alterco nell'osteria di Mastro Cencio con due delinquenti, Oreste er Paino e Nando Mezzacalzetta, e salva dalle loro molestie una giovane attrice, Marietta Biancolella.\nSi adatta poi a vivere di espedienti, chiedendo l'elemosina e imbrogliando un farmacista, mastro Giulio, e sua moglie Genoveffa; giunto al mare riesce ad ottenere una grossa somma di denaro, 33 piastre, a spese di un turco, ed assume Memmo, un ladruncolo che lo ha scoperto, come valletto.\nSeconda puntata.\nGiunti in Toscana, Tiberio e Memmo incontrano una trib\u00f9 di zingari, comandati da Ramirez, che, con uno stratagemma della zingara Zoraide, li deruba nella notte; al mattino vengono accolti dalla compagnia di attori capitanata da Salvatore Biancolella, il padre di Marietta, e da sua moglie Gioconda, e Fiorilli accetta la loro proposta di riprendere a recitare.\nPer sfamare i suoi compagni d'arte, in una taverna, tenta di truffare un conte, Gualtiero di Barberino, che lo scopre, e decide di non punirlo se si recher\u00e0 l'indomani, con la compagnia, ad una festa alla corte del granduca di Toscana Ferdinando de' Medici (questo perch\u00e9 il conte \u00e8 innamorato di Marietta e la vuole corteggiare durante la festa).\nTerza puntata.\nAlla festa Tiberio ha un alterco con il conte, poich\u00e9 anch'egli \u00e8 innamorato della giovane, e lo sfida a duello: Fiorilli vince, ma \u00e8 costretto ad abbandonare il Granducato di Toscana a causa di una legge che vieta i duelli e punisce con l'esilio chi ci partecipa.\nSi imbarca a Pisa per Palermo con il fido Memmo e, durante il viaggio, conosce Irina, una giovane vedova di origine greca, promessa sposa a Jos\u00e8 (nipote del vicer\u00e9 di Sicilia), con cui cerca di trascorrere la notte, non riuscendoci a causa del mal di mare; il capitano della nave, Naskaris, geloso perch\u00e9 innamorato di Irina, fa catturare Tiberio e lo abbandona su una barca insieme al valletto.\nI due vengono poi catturati da un gruppo di banditi siciliani comandati da Spartivento, che tengono prigioniera la figlia del barone di Monreale.\nQuarta puntata.\nSconfitto in duello Spartivento, e liberata la baronessina di Monreale (Loretta Goggi), tenuta in ostaggio da quest'ultimo, Fiorilli assume il comando dei briganti; ma la banda viene catturata, e l'attore finisce in prigione, dove riceve la notizia di essere stato condannato a morte per impiccagione.\nAssistito da padre Andrea, viene salvato dal vicer\u00e9 proprio al momento dell'esecuzione, grazie all'intercessione di Irina ed al barone di Monreale, grato per la liberazione della figlia.\nFiorilli in Sicilia riprende a recitare, mettendo su una propria compagnia, in cui c'\u00e8 l'attrice Miranda, innamorata di lui; dopo qualche tempo, per\u00f2, decide di partire per Parigi con i suoi attori.\nDurante il viaggio salva una giovane ragazza, Costanza (Raffaella Carr\u00e0), lanciata a tutta velocit\u00e0 su una carrozza a causa di un cavallo imbizzarrito; giunto a Parigi, i suoi spettacoli ottengono subito un grande successo.\nCerca di conoscere il marchese De Mauriac, suo padre, ma scopre che \u00e8 morto, che Costanza ne \u00e8 la figlia (e, quindi, sua sorella) e che \u00e8 fidanzata con Maurizio De S\u00e8vre.\nQuinta puntata.\nDopo uno spettacolo, Fiorilli va a salutare Moli\u00e8re, con cui ha un diverbio per il diverso modo di intendere il teatro; alla fine per\u00f2 i due decidono di lavorare insieme per divertire il Delfino di Francia, il futuro Re Sole.\nRiescono a divertirlo dopo aver scoperto che il principe aveva due tappi nelle orecchie per non sentire le battute.\nNel frattempo in Italia la compagnia di Biancolella e quella dei Fiorillo decidono di unire le attivit\u00e0; ricevono poi informazioni sui successi di Tiberio in Francia.\nMa il cardinale Mazarino, primo ministro, perseguita De S\u00e8vre, che si oppone al suo potere: Tiberio riesce a farlo espatriare in Inghilterra con la sua compagnia, dopodich\u00e9 torna in Italia insieme al fido Memmo e si reca a Napoli dove ritrova Marietta, a cui dichiara nuovamente il suo amore.\nLe canzoni.\nIn ogni puntata sono presenti alcune canzoni, cantate da Modugno (alcune di esse inedite su disco), e dei balletti; le coreografie dei balletti sono curate da Gisa Geert, l'aiuto coreografo \u00e8 Rocco Leggieri, e i primi ballerini sono Umberto Pergola e Angelo Pietri.\nMentre le musiche originali sono arrangiate da Franco Pisano, che dirige anche l'orchestra, i brani di Modugno sono curati dal maestro Nello Ciangherotti.\nEcco i titoli delle canzoni eseguite:"}
{"id": "2177704", "revid": "300067", "url": "https://it.wikipedia.org/wiki?curid=2177704", "title": "Tom Boerwinkle", "text": ""}
{"id": "2177708", "revid": "35804", "url": "https://it.wikipedia.org/wiki?curid=2177708", "title": "Tetractis", "text": ""}
{"id": "2177709", "revid": "204012", "url": "https://it.wikipedia.org/wiki?curid=2177709", "title": "Artrite reumatoide dell'infanzia", "text": ""}
{"id": "2177710", "revid": "204012", "url": "https://it.wikipedia.org/wiki?curid=2177710", "title": "Artriti croniche primarie giovanili", "text": ""}
{"id": "2177715", "revid": "729019", "url": "https://it.wikipedia.org/wiki?curid=2177715", "title": "Malattia di Still", "text": "Per malattia di Still, chiamata anche artrite sistemica in campo medico, si intende una forma di artrite idiopatica giovanile, un quadro clinico caratterizzato da esordio acuto infiammatorio e artrite che si riscontra nell'infanzia.\nEpidemiologia.\nComprende il 4-17% dei casi, non predilige alcun sesso.\nSintomatologia.\nFra i sintomi e i segni clinici ritroviamo febbre, linfoadenopatia, rash cutaneo (nel 70% dei casi) che presenta il fenomeno di Koebner."}
{"id": "2177716", "revid": "204012", "url": "https://it.wikipedia.org/wiki?curid=2177716", "title": "Artrite sistemica", "text": ""}
{"id": "2177717", "revid": "204012", "url": "https://it.wikipedia.org/wiki?curid=2177717", "title": "Morbo di Still", "text": ""}
{"id": "2177722", "revid": "280502", "url": "https://it.wikipedia.org/wiki?curid=2177722", "title": "Nalorex", "text": ""}
{"id": "2177723", "revid": "280502", "url": "https://it.wikipedia.org/wiki?curid=2177723", "title": "Antaxone", "text": ""}
{"id": "2177724", "revid": "280502", "url": "https://it.wikipedia.org/wiki?curid=2177724", "title": "Narcoral", "text": ""}
{"id": "2177727", "revid": "280502", "url": "https://it.wikipedia.org/wiki?curid=2177727", "title": "Revia", "text": ""}
{"id": "2177732", "revid": "280502", "url": "https://it.wikipedia.org/wiki?curid=2177732", "title": "Alfamax", "text": ""}
{"id": "2177733", "revid": "280502", "url": "https://it.wikipedia.org/wiki?curid=2177733", "title": "Azactam", "text": ""}
{"id": "2177734", "revid": "729019", "url": "https://it.wikipedia.org/wiki?curid=2177734", "title": "Metodo Michela", "text": "Il metodo Michela di stenografia meccanica \u00e8 stato ideato nel 1862 (e brevettato nel 1878) dal prof. Antonio Michela Zucco ed \u00e8 attualmente utilizzato, nella sua versione computerizzata, presso il Senato della Repubblica ed anche presso il Consiglio regionale del Piemonte, per la redazione dei resoconti stenografici.\nEsso si basa sull'utilizzo di un'apposita tastiera formata da venti tasti, simili a quelli di un pianoforte. Ad ogni tasto \u00e8 associato un segno grafico ed un preciso valore fonico. I segni grafici utilizzati in totale sono sei e si ripetono sulla tastiera secondo un preciso schema.\nStoria.\nIl sistema fu messo a punto dal professor Michela dopo decenni di studi per trovare soluzioni che superassero l'ostacolo dei modesti mezzi tecnici disponibili nella seconda met\u00e0 dell'800.\nDurante la XIII legislatura del Regno d'Italia, Sebastiano Tecchio, che ricopriva la carica di Presidente del Senato, nomin\u00f2 una commissione composta dai senatori Errante, Zini e Massarani per valutare il nuovo sistema che doveva servire alla resocontazione dei lavori del Senato, ancora affidata agli stenografi manuali. Il 30 gennaio 1880 i membri della Commissione presentarono a Tecchio una relazione entusiasta e fu decisa l'adozione della macchina da parte del Senato.\nLa macchina Michela \u00e8 rimasta sostanzialmente invariata per oltre un secolo: dal 1974 \u00e8 entrata in funzione una versione prodotta dalla ditta Vergoni, caratterizzata da una meccanica pi\u00f9 moderna. Nel 1982 \u00e8 entrata in funzione una versione elettronica, prima striscia decrittata della Vergoni elettronica, dai vecchi simboli, al testo alfabetico stampato in orizzontale, un enorme vantaggio con la quale gli stenografi del Senato hanno conseguito tre titoli mondiali (1983, 1985 e 1995) ai campionati di stenografia e, fino al 1996, tutti i titoli italiani. Nel 2002 \u00e8 stata realizzata una versione totalmente informatizzata che, con l'ausilio di un pc, \u00e8 in grado di produrre un'immediata trascrizione del parlato perfettamente sincronizzata con la registrazione audio digitale. Con tale macchina, ai campionati mondiali del 2009, una giovane stenografa parlamentare del Senato ha raggiunto la pi\u00f9 elevata velocit\u00e0 di scrittura stenotipica tra tutti i concorrenti: 445 sillabe al minuto (circa 200 parole al minuto).\nNel 1990, per consentire l'utilizzo dei programmi di trascrizione assistita (Computer Aided Transcription), essendo la gestione dei segni grafici da parte dei personal computer dell'epoca piuttosto complessa essi sono stati sostituiti con segni letterali (senza alterarne il valore fonico).\nTecnica e funzionamento.\nI venti tasti della tastiera Michela sono raggruppati in due parti o emitastiere, formate da dieci tasti, una di competenza della mano sinistra e l'altra di competenza della mano destra, ognuna delle quali divisa in due zone o serie ideali: l'emitastiera sinistra \u00e8 formata dai sei tasti della 1\u00aa serie (segni F, S, C, Z, P, N) e dai quattro tasti della 2\u00aa serie (segni R, X, I, U); l'emitastiera destra \u00e8 formata dai quattro tasti della 3\u00aa serie (segni u, i, e, a) e dai sei tasti della 4\u00aa serie (segni n, p, z, c, s, f), speculari rispetto a quelli della 1\u00aa serie. L'uso dei tasti \u201cF\u201d e \u201cS\u201d della 1\u00aa serie compete al mignolo della mano sinistra, l'uso dei tasti \u201cC\u201d e \u201cZ\u201d compete all'anulare della mano sinistra, l'uso dei tasti \u201cP\u201d e \u201cN\u201d compete al medio della mano sinistra. Lo stesso dicasi per i tasti \u201cR\u201d e \u201cX\u201d, nonch\u00e9 \u201cI\u201d e \u201cU\u201d, della 2\u00aa serie, il cui uso compete, rispettivamente, all'indice e al pollice della mano sinistra. Identiche regole valgono per le serie 3\u00aa e 4\u00aa e per la mano destra.\nLa suddivisione della tastiera in quattro serie \u00e8 stata concepita in funzione delle caratteristiche fondamentali del sistema Michela, che \u00e8 fonico-sillabico, pertanto, ad ogni combinazione di tasti sulla tastiera corrisponde la riproduzione fonica di una sillaba. A tal fine, ogni serie \u00e8 deputata a registrare una parte ben determinata della sillaba: la prima serie le consonanti (o vocali) iniziali; la seconda serie le consonanti (o vocali) intermedie; la terza serie le vocali toniche (quelle su cui cade l'accento) e la quarta serie (speculare rispetto alla prima) le consonanti (o vocali) finali. Essendo il sistema fonico esso \u00e8 in grado di registrare in forma stenografica il parlato di qualsiasi lingua basandosi sul suo suono; \u00e8 pertanto possibile stenografare anche lingue non conosciute, purch\u00e9 si sia in grado di percepirne chiaramente i suoni. I fonemi rappresentabili sulla tastiera sono ottenuti con la pressione di tasti singoli o di loro combinazioni, secondo il seguente schema:\nConsiderato che per le combinazioni a tre tasti si usano tutte le dita per ciascuna serie, non saranno riportate le dita da utilizzare; nel caso della seconda e terza serie, si useranno l'indice per pigiare il tasto nero o il primo tasto bianco e il pollice per pigiare contemporaneamente uno o due tasti bianchi.\nNote\nScrittura delle cifre.\nSono previste diverse possibilit\u00e0. Si pu\u00f2 utilizzare anzitutto, il sistema numerico tipico del sistema che prevede l'utilizzo dei tasti della prima serie (per le centinaia), della seconda (per le decine) e della quarta serie (per le unit\u00e0) con il seguente valore: F=1, S=2, C=3, Z=6, P=9 (prima serie); R=1, X=2, I=3, U=6 (seconda serie); p=9, z=6, c=3, s=2, f=1 (terza serie). In tal caso si utilizzer\u00e0 in ognuna delle tre serie in oggetto il valore numerico tipico del tasto singolo o il valore numerico di combinazioni di tasti singoli, nel caso di cifre non direttamente rappresentate, con un sistema molto simile al sistema numerico binario (es: 4 = \u201cFC\u201d), per scrivere numeri con un massimo di tre cifre (centinaia, decine, unit\u00e0). Le cifre superiori a 999 verranno espresse con battute successive. Ad esempio, la cifra \"632.199\" verr\u00e0 scritta in due battute: \"ZIs\" \"FIUp\".\nCome sistema alternativo, si possono stenografare le cifre cos\u00ec come sono pronunciate (ad esempio, 1.300 = \"SZPinsc\" \"SCNe\" \"FPRe\" \"SPen\" \"FPie\" oppure, abbreviando, \"SZPincs\" \"FPRe\" \"SPenzf\").\nScrittura delle parole.\nCome detto, ad ogni sillaba di parola corrisponde sulla tastiera Michela una combinazione di tasti. Si pu\u00f2 avere una prima idea delle possibilit\u00e0 del sistema ove si tenga presente che, mentre per riprodurre le parole con una tastiera dattilografica occorre scrivere una lettera per volta, con la tastiera Michela il contenuto di una sillaba si esaurisce, come si \u00e8 detto, in una battuta. Ad esempio, alle undici lettere della parole \u00abf-e-l-i-c-e-m-e-n-t-e\u00bb corrispondono le cinque sillabe \u00abfe-li-ce-men-te\u00bb e le cinque combinazioni sulla tastiera Michela: \u201cFe\u201d \u201cSCNi\u201d \u201cSCe\u201d \u201cSZPen\u201d \u201cFpe\u201d, senza considerare le possibili abbreviazioni che, per il caso in questione, possono ridurre le battute a due soltanto (FRIi SPepzs).\nCriteri abbreviativi.\nAntonio Michela Zucco, nel suo primo e conciso manuale sul sistema stenografico di sua ideazione (\"Stenografia Michela \u2013 Processo sillabico istantaneo ad uso universale mediante piccolo e portatile apparecchio a tastiera\" op. cit.), precisava: \u201c...L'erudizione di detto processo (conoscenza della tastiera e dei segni) d\u00e0 campo allo stenografo di farsi un concetto esatto di quanto sente pronunciare per trascriverlo correttamente, ci\u00f2 che si ottiene anche con certe abbreviazioni che gli suggerir\u00e0 la pratica, pur conservando la fedelt\u00e0 di riproduzione...\u201d. A differenza degli altri sistemi stenografici dell'epoca, l'ideatore non prevedeva uno specifico sistema abbreviativo, anche perch\u00e9 la particolare ergonomia della tastiera e la ridotta competenza di ciascun dito (due tasti), gi\u00e0 di per s\u00e9, consentivano ad un operatore sufficientemente allenato di raggiungere velocit\u00e0 ragguardevoli utilizzando la semplice scrittura fonetica.\nAnche dopo l'adozione della macchina da parte del Senato del Regno, l'utilizzo delle abbreviazioni rimase piuttosto limitato: vennero introdotte solo alcune sigle per rappresentare i termini pi\u00f9 ricorrenti in ambito parlamentare e il criterio abbreviativo dell'eliminazione della vocale finale per alcune parole. Occorre considerare che all'epoca non era infrequente il caso che le note stenografiche venissero trascritte da soggetti diversi dagli stenografi che le avevano riprese, in alcuni casi anche in luoghi diversi e piuttosto distanti, proprio traendo vantaggio dalle caratteristiche peculiari del sistema, che nasceva come \"fonografico\", studiato cio\u00e8 per rappresentare graficamente il suono di qualsivoglia fonema pronunciabile in qualsiasi lingua, e \u201cmeccanico\u201d e quindi, a differenza dei sistemi manuali dell'epoca, in grado di produrre strisce stenografiche perfettamente intelligibili da parte di qualsiasi operatore a conoscenza del metodo.\nSi pu\u00f2 dire che il campo delle abbreviazioni sia rimasto del tutto inesplorato quasi fino ai giorni nostri. Il cavalier Celeste De Alberti, valente stenografo del Senato del Regno, precisava ancora nel 1932, nella seconda edizione del suo manuale (\"Manuale di stenografia \u2013 sistema \"Michela\" op. cit.): \"Per istenografare colla macchina Michela non \u00e8 necessario fare uso di abbreviazioni, (questo lo dichiaro innanzi tutto) giacch\u00e9, senza soverchia fatica, si arriva a scrivere per esteso quanto un oratore, anche molto veloce, pu\u00f2 pronunziare\".\nFu solo con la partecipazione ai primi campionati di stenografia italiani e mondiali del dopoguerra che si inizi\u00f2 ad avvertire l'importanza delle abbreviazioni. Anche se alcuni stenografi riuscirono ad ottenere alle gare risultati eccezionali (gli stenografi del Senato hanno conseguito ai campionati di stenografia tre titoli mondiali \u2014 1983, 1985 e 1995 \u2014 e dal 1977 al 1996 tutti i titoli italiani) pur abbreviando molto poco, con il passare degli anni si cominci\u00f2 ad affermare in quella sede una scuola di pensiero orientata ad un uso pi\u00f9 esteso di abbreviazioni e sigle, in analogia con gli altri sistemi stenografici mondiali.\nDi seguito verranno sommariamente indicati i criteri abbreviativi pi\u00f9 diffusi nell'ambito degli utilizzatori del metodo Michela. (Per maggiore chiarezza espositiva, le note stenografiche corrispondenti ai diversi termini verranno indicate in forma fonetica, avendo cura di indicare in lettere maiuscole eventuali suoni cosiddetti \"dolci\").\nEliminazione della vocale finale.\nUn'abbreviazione \u201cstorica\u201d effettuata dai \u201cmichelisti\u201d di tutte le generazioni \u00e8 quella che consiste nell'eliminare l'ultima vocale delle parole (ad esempio, cam-min = cammino, pit-tor = pittore e cos\u00ec via) ed assorbire la consonante dell'ultima sillaba nella sillaba precedente. Tale criterio abbreviativo, che deriva dalla stenografia manuale, \u00e8 di facile e pressoch\u00e9 universale applicazione e consente di ridurre di un'unit\u00e0 le sillabe di quasi tutte le parole. Rispetto ad altri criteri, ha il grande pregio di poter essere applicato molto rapidamente alla maggior parte delle parole, anche quelle meno frequenti.\nOccorre tener presente che, perdendosi in questo modo le informazioni relative al genere ed al numero delle parole, (es: con Cet = concetto\\concetti) le stesse andranno ricostruite in base al contesto al momento della rielaborazione del testo stenografico da parte dello stenografo o automaticamente dal computer, nel caso si utilizzi un programma di trascrizione assistita. Alcuni operatori, per evitare un'inutile proliferazione di detti conflitti preferiscono utilizzare detto criterio solo per i sostantivi, gli aggettivi ed i participi passati singolari, sia femminili che maschili, indicando invece la sillaba finale delle parole plurali, anche in considerazione del fatto che in diversi casi \u00e8 possibile utilizzare a tal fine la quarta serie. Ad esempio: prat = prato; pioG = pioggia; ra-gion = ragione; fi-nal = finale; cam-pion = campione; pra-ti = prati; pioG-Ge = piogge; ra-gioi = ragioni; fi-nai = finali: cam-pioi = campioni\nEliminazione della vocale intermedia.\nCome la vocale finale, anche le vocali situate all'interno della parola possono essere in molti casi soppresse, utilizzando a tal fine la seconda serie per scrivere la consonante restante, senza che ci\u00f2 comprometta la loro interpretazione. Ad esempio: in-Ctar = incitare; in-dcar = indicare; cris-pdent = corrispondente.\nTale soppressione pu\u00f2 riguardare anche eventuali consonanti doppie successive alla vocale: in-csar = incassare; ab-bsar = abbassare.\nIn molti casi \u00e8 possibile eliminare anche eventuali vocali doppie, a condizione che non si tratti di vocali delle cosiddette \"sillabe toniche\" o che non si comprometta l'interpretazione della parola: maG-Gri-tar = maggioritario; tec-no-craz = tecnocrazia. \nEliminazione della sillaba intermedia.\nIn diversi casi \u00e8 possibile sopprimere addirittura un'intera sillaba; anche in questo caso non deve per\u00f2 trattarsi di sillaba tonica o di sillaba comunque significativa ai fini dell'interpretazione. Ad esempio: par-Cpant = partecipante; par-Cpar = partecipare; in-csar = incassare; eC-znal = eccezionale; eS-Gen = esigenza.\nsuf-Cient = sufficiente\nSuffissi integrali.\nAlcuni suoni della 4\u00aa serie possono essere utilizzati per abbreviare alcune desinenze finali piuttosto frequenti. Essi vengono definiti \"suffissi integrali\", poich\u00e9 vengono inseriti nella sillaba come sua parte integrale e non invece in una sillaba a parte:\n-b = -bile (a-mab = amabile)\n-d = -dine (a-bi-tud = abitudine)\n-G = -gine\\-geno (in-daG = indagine; al-lu-Ci-noG = allucinogeno)\n-et = -et\u00e0 (se-riet = seriet\u00e0; ter-ziet = terziet\u00e0)\n-is = -ista (fon-dis = fondista; ot-tmis = ottimista)\n-it = -it\u00e0 (le-ga-lit = legalit\u00e0)\n-m = -mento\\-mente (spos-tam = spostamento; con-cre-tam = concretamente).\n-n = -nza (par-ten = partenza)\n-nt = -nte (fen-dent = fendente)\n-S = -smo\\-esimo (con-su-miS = consumismo; u-ma-neS = umanesimo)\n-v = -vole (va-lev = valevole)\n-z = -zione (con-Cez = concezione)\n-x = -ndo (par-tex = partendo)\nFusione di parole.\nAltra abbreviazione piuttosto frequente \u00e8 quella effettuata attraverso la crasi, ossia la fusione tra l'ultima vocale di una parola e la prima della parola seguente (ad esempio: con-tril-qual = contro il quale). Questo criterio \u00e8 molto applicato per le sequenze avverbio\\articolo, al fine di abbreviare alcune espressioni ricorrenti.\nIn passato si sconsigliava un suo utilizzo generalizzato, cio\u00e8 anche per le sequenze articolo\\preposizione, preposizione articolata-sostantivo\\verbo, a causa della difficolt\u00e0 di prevedere nei dizionari dei primi programmi di trascrizione assistita tutte le necessarie entrate aggiuntive. Ad esempio: dlant-Cpaz = dell'anticipazione; plant-Cpaz = per l'anticipazione; llant-Cpaz = all'anticipazione; clant-Cpaz = con l'anticipazione; slant-Cpaz = sull'anticipazione; ddant-Cpaz = dall'anticipazione; dlin-se-gnam = dell'insegnamento; plin-se-gnam = per l'insegnamento; slin-se-gnam = sull'insegnamento etc.). Attualmente questa limitazione non ha pi\u00f9 ragion d'essere, poich\u00e9 i software di trascrizione odierni sono ormai in grado, al momento dell'immissione nel dizionario di un termine dato, di suggerire all'utente tutte le necessarie entrate aggiuntive create sulla base di regole prefissate.\nEsempi:\nc\u00e8 = che \u00e8\ncei = che i\nci\u00e8 = chi \u00e8\nCi\u00e8 = ci \u00e8\ncla = con la\ncle = con le\ncli = con gli\nclo = con lo\nCne = ce ne\ncnil = con il\ncnon = che non\ncnun = con un\nCsi = ci si\ndcui = di cui\ndiun = di un\ndnon = di non\nei = e i\n\u00e8t = \u00e8 stato\nmla = me la\nmle = me le\nmli = me li\nmlo = me lo\nnn\u00e8 = non \u00e8\nn\u00e8t = non \u00e8 stato\nnson = non sono\nnsont = non sono stato\npla = per la\nple = per le\npli = per gli\nplo = per lo\npril = per il\nprun = per un\nsi\u00e8 = si \u00e8\nsnon = se non\nsont = sono stato\nsson = si sono\ntla = te la\ntle = te le\ntli = te li\ntlo = te lo\nvi\u00e8 = vi \u00e8\nvla = ve la\nvle = ve le\nvli = ve li\nvlo = ve lo\nUtilizzo alternativo di alcuni suoni della 1\u00aa serie.\nAlcuni suoni della 1\u00aa serie possono essere proficuamente adoperati in modo alternativo (cfr. Evoluzione del sistema di stenotipia Michela, op. cit.).\nInnanzi tutto, il suono nt di 1\u00aa serie pu\u00f2 essere utilizzato per abbreviare la desinenza iniziale \u201cint-\u201c presente in molte parole. Questa abbreviazione risulta molto utile per abbreviare le parole di una certa lunghezza (oltre le tre sillabe) per lasciare libera la seconda serie, che risulta cos\u00ec disponibile per abbreviazioni ulteriori. Ad esempio: ntli-Gent = intelligente; ntro-gtor = interrogatorio; ntnal-zaz = internazionalizzazione.\nIn secondo luogo, \u00e8 possibile usare i suoni i e u della 1\u00aa serie per scrivere con una sola battuta alcune sequenze di sillabe che cominciano con le corrispondenti vocali. Ad esempio: ina-dem-pim = inadempimento; inat-tual = inattuale; utent = utente.\nSigle e abbreviazioni di parole ricorrenti.\nNell'esperienza corrente, specie in quella parlamentare, ove il sistema \u00e8 maggiormente usato, sono state poi introdotte una grande quantit\u00e0 di sigle e di abbreviazioni per i termini pi\u00f9 ricorrenti. Non essendo possibile un'elencazione completa in questa sede, se ne riportano solo alcuni esempi:\nad-eS = ad esempio\nlla = alla\nlle = alle\nlli\\agl = agli\nlle = alle\nppen = appena\nas-bleu = Assemblea\nas-blei = Assemblee\ncam-dep = Camera dei deputati\ncap-stat = Capo dello Stato\ncat-gor = categoria\ncat-grii = categorie\ncdi-zion = condizione\ncdi-zioi = condizioni\ncmuc = comunque\ncod = codice\ncsi-draz = considerazione\ncsi-dra-zioi = considerazioni\ncon-min = Consiglio dei ministri\ncon-sup-maG = Consiglio superiore della magistratura\ncor-cos-tuz = Corte costituzionale\nCret = certo\ncret = corretto\nCric = circa\ncroz = criminalit\u00e0 organizzata\nCsar = cessare\nCson = cessione\ncsigl = consiglio\ncuac = qualche\ncuai = quali\ncual = quale\nCu\u00e8 = cio\u00e8\ncuin = quindi\ndda = dalla\ndde = dalle\nddi\\dagl = dagli\nddo = dallo\ndac-crod =d'accordo\ndeC-sioi = decisioni\ndeC-sion = decisione\ndep = deputato\ndep-ti = deputati\ndla = della\ndle = delle\ndli = degli\ndlo = dello\ndfiC = difficile\ndfi-Cli = difficili\ndib = dibattito\ndib-ti = dibattiti\ndi-chiaz = dichiarazione\ndic-zioi = dichiarazioni\ndi-chiaz-vot = dichiarazione di voto\ndmo-craz\\dmoz = democrazia\ndo-cum\\dcum = documento\ndo-cum-ti\\dcum-ti = documenti\ndrant = durante\ndrez = direzione\ndre-zioi = direzioni\ndsat-zion = disattenzione\ndsat-zioi = disattenzioni\ndver = dovere\nef-caC = efficace\nem = emendamento\nem-ti = emendamenti\n\u00e8p = \u00c8 approvato\nes = esso\neS-Cit = esercito\neS-ctiv = Esecutivo\neS-Gen = esigenza\neu = euro\neu-pa = Europa\neu-pei = europei\neu-pio = europeo\nfac-ta = facolt\u00e0\nfov = favorevole\nftur = futuro\nftui = futuri\nfvor = favore\nGdiC = giudice\nGdiz = giudizio\nGen = generale\nGe-nrai = generali\nGior = giorno\ngrax = grande\nGrid-cam = giuridicamente\nGri-dic = giuridico\nGri-diC = giuridici\ngver = Governo\ngver-ni = Governi\ngver-ntiv = governativo\niei = ieri\nim-diat = immediato\nin-pes = INPS\ni-tai\\itai = Italia\nlcui = alcuni\nllor = allora\nlmit = limite\nlvei = livelli\nlvel = livello\nlvoi = lavori\nlvor = lavoro\nmin = Ministro\nmin-gius-tiz = Ministro della giustizia\nmin-tri = Ministri\nmioi = migliori\nmior = migliore\nmloi = milioni\nmlon\\mion = milione\nmlot = molto\nmnis = Ministero\nmnis-gius-tiz = Ministero della giustizia\nmnis-tei = Ministeri\nmom\\mment = momento\nmox = mondo\nmtiv = motivo\nmvim = movimento\nnan-tut = innanzi tutto\nnche = anche\nncor = ancora\nndus = industria\nneC = necessit\u00e0\nn\u00e8p = Non \u00e8 approvato\nnfat = infatti\nnmen = nemmeno\nnpur = neppure\nnsa = nostra\nnse = nostre\nnsi = nostri\nnso = nostro\nnsom = insomma\nnsun = nessuno\nntant = intanto\nntent = intento\nntev = notevole\nntres = interesse\nntval = intervallo\nntvent = intervento\nntven-ti = interventi\nntnal = internazionale\nntnai = internazionali\nntnal-zaz = internazionalizzazione\nnnal = nazionale\nnnai = nazionali\nnnal-zaz = nazionalizzazione\nnum = numero\nnveC = invece\nop-tun = opportuno\nop-tui = opportuni\nor-gniz-zaz = organizzazione\npar-clai = particolari\npar-clar = particolare\npcent = per cento\npch\u00e9 = perch\u00e9\npdot = prodotto\npduz = produzione\npieS = Paese\nPieS-vlup = Paesi in via di sviluppo\nplaz = palazzo\npli-tic = politico\npli-tiC = politici\nppor = proporre\nppos = proposto\npreC-Sar = precisare\npreC-Saz = precisazione\npreC-Sa-zioi = precisazioni\npr\u00e8s-con-min = Presidente del Consiglio dei ministri\npres-den = Presidenza\npr\u00e8s-dent = Presidenti\npr\u00e8s = Presidente\npre-Sem = per esempio\npr\u00e8s-rep = Presidente della Repubblica\nprob-blim = probabilmente\nprod = periodo\nprop = proprio\npsent = presente\npses = possesso\npsib = possibile\nptant = pertanto\npter = potere\nram pam = ramo del Parlamento\nriai = reali\nrial = reale\nriaz = reazione\nrlat = relatore\nrla-toi = relatori\nscox = secondo\nsi-cram = sicuramente\nsior = signor\nsi-tuaz\\stuaz = situazione\nsit-zioi\\stua-zioi = situazioni\nsluz = soluzione\nslu-zioi = soluzioni\nsmep = sempre\nsnat = Senato\nsnat-rep = Senato della Repubblica\nsnez = senza\nsnit = sanit\u00e0\nsnor = senatore\nsnoi = senatori\nsop-tut = soprattutto\nsos-ziam = sostanzialmente\nsot-seg = Sottosegretario\nsp\u00e8s = Signor Presidente,\nsreb = sarebbe\nsrem = saremo\nsret = sarete\nssa = essa\nsse = esse\nssi = essi\nsso\\es = esso\nSvov = sfavorevole\ntab = tabella\ntai = tali\ntmep = tempo\ntot-ment = totalmente\ntsor = Tesoro\nttai = totali\nttal = totale\nun-nmit = unanimit\u00e0\nvlont = volont\u00e0\nvlor = valore\nvlup = sviluppo\nvlu-taz = valutazione\nvlut-zioi = valutazioni\nvrit = verit\u00e0\nvsa = vostra\nvse = vostre\nvsi = vostri\nvso = vostro\nxa = questa\nxe = queste\nxo = questo\nxi = questi"}
{"id": "2177739", "revid": "280502", "url": "https://it.wikipedia.org/wiki?curid=2177739", "title": "Tareg", "text": ""}
{"id": "2177740", "revid": "280502", "url": "https://it.wikipedia.org/wiki?curid=2177740", "title": "Valpression", "text": ""}
{"id": "2177742", "revid": "280502", "url": "https://it.wikipedia.org/wiki?curid=2177742", "title": "Salmetedur", "text": ""}
{"id": "2177743", "revid": "280502", "url": "https://it.wikipedia.org/wiki?curid=2177743", "title": "Exelon", "text": ""}
{"id": "2177744", "revid": "280502", "url": "https://it.wikipedia.org/wiki?curid=2177744", "title": "Prometax", "text": ""}
{"id": "2177748", "revid": "280502", "url": "https://it.wikipedia.org/wiki?curid=2177748", "title": "Mesulid", "text": ""}
{"id": "2177749", "revid": "280502", "url": "https://it.wikipedia.org/wiki?curid=2177749", "title": "Algimesil", "text": ""}
{"id": "2177750", "revid": "280502", "url": "https://it.wikipedia.org/wiki?curid=2177750", "title": "Resulin", "text": ""}
{"id": "2177756", "revid": "119555228", "url": "https://it.wikipedia.org/wiki?curid=2177756", "title": "Montell", "text": "Montell Polyolefins \u00e8 stata un'azienda italo-inglese che operava nel settore chimico. \nEra nata dalla fusione di Himont-Montedison e Shell.\nStoria.\nLa societ\u00e0 nasce nel 1995, nel momento in cui Shell diventa azionista di Himont Inc., la quale assume il nome di Montell, creando un gigante da 4.600 miliardi di lire di fatturato e una quota del mercato europeo pari al 23% e del 19% di quello internazionale, quattro volte maggiore di quella del suo principale concorrente, Amoco, diventando il pi\u00f9 grande produttore mondiale di polipropilene.\nNel 1997 Montedison vende le proprie quote a Shell.\nNel 2000 Montell, Elenac e Targor vengono fuse insieme per creare Basell, joint venture tra Shell e Basf."}
{"id": "2177757", "revid": "123948451", "url": "https://it.wikipedia.org/wiki?curid=2177757", "title": "Landolfi", "text": ""}
{"id": "2177758", "revid": "118972385", "url": "https://it.wikipedia.org/wiki?curid=2177758", "title": "Imbuto separatore", "text": "L'imbuto separatore \u00e8 uno strumento da laboratorio chimico, utilizzato per estrazioni liquido-liquido, ovvero per le separazioni di miscele di liquidi immiscibili tra di loro con l'ausilio di una fase solvente, composta anch'essa da due differenti liquidi aventi densit\u00e0 diverse.\nSolitamente, una delle due fasi sar\u00e0 acqua (o analoga), mentre la seconda fase sar\u00e0 un solvente organico apolare liposolubile, come per esempio etere, , MTBE, diclorometano, cloroformio o acetato di etile.\nL'imbuto separatore ha una forma conica sormontata da una semisfera; in alto presenta un'imboccatura in vetro smerigliato di dimensioni standard (di modo tale da poter essere tappato all'occorrenza con un tappo smerigliato), mentre in basso presenta un tubo lungo e stretto, chiuso da un rubinetto in Teflon o vetro. Le misure standard variano dai 50 ml ai 3 litri.\nSolitamente, questi strumenti sono costruiti in Pyrex, data l'inerzia chimica e la resistenza al calore di questo vetro.\nPrincipio di funzionamento.\nIl principio di funzionamento \u00e8 molto semplice: i due liquidi che compongono la fase solvente, andranno a miscelarsi con i liquidi da estrarre con i quali hanno la maggiore affinit\u00e0: la fase polare si misceler\u00e0 con la parte pi\u00f9 polare della miscela da separare, mentre la fase apolare far\u00e0 la stessa cosa con la parte meno polare (secondo il principio \"il simile scioglie il simile\").\nA questo punto, dato il diverso peso specifico delle due fasi solventi, si depositeranno all'interno del pallone senza miscelarsi tra loro; solitamente, la maggior parte dei solventi organici hanno una densit\u00e0 minore dell'acqua, quindi saranno la parte superiore della miscela stessa, mentre la parte inferiore sar\u00e0 il solvente acquoso. Un'importante eccezione a questa regola sono i solventi alogenati, in quanto hanno una densit\u00e0 maggiore di quella dell'acqua.\nUtilizzo.\nAnche l'utilizzo \u00e8 semplice: attraverso l'imboccatura superiore, si inseriscono la miscela da separare e la fase solvente, si chiude con tappo e si agita vigorosamente; dopo di che si inverte l'imbuto e si apre il rubinetto, per permettere la fuoriuscita di eventuale gas formatosi durante la miscelazione, per evitare possibili esplosioni dell'imbuto.\nFatto questo, si posa l'imbuto sul sostegno apposito per imbuti separatori, dopo di che, ponendo un contenitore sotto il rubinetto (becher o simili), si apre questo e si lascia cadere per gravit\u00e0 la fase (solvente pi\u00f9 liquido separato dalla miscela) che si trova nel fondo (come gi\u00e0 detto, solitamente la fase acquosa). Una volta prelevata la fase inferiore, cambiando contenitore di raccolta si pu\u00f2 procedere alla raccolta della seconda fase."}
{"id": "2177764", "revid": "287204", "url": "https://it.wikipedia.org/wiki?curid=2177764", "title": "VdB 1", "text": "vdB 1 \u00e8 una piccola nebulosa diffusa, visibile nella costellazione di Cassiopea.\nSi osserva pochi primi d'arco a sud-est della brillante stella , \"Caph\", il cui chiarore diffuso disturba notevolmente l'osservazione della nebulosa; nella foto \u00e8 ripresa in alto a sinistra. Possiede una struttura allungata con al centro una macchia scura, che lo rende simile ad una sorta di anello; sul lato orientale si trova la stella responsabile dell'illuminazione di vdB 1, HD 627, una stella bianco-azzurra sulla sequenza principale.\nla sua importanza \u00e8 legata alla presenza di una stella di pre-sequenza principale nota come V633 cassiopeiae (o HBC\u00a03 o LkH\u03b1\u00a0198), identificata per la prima volta nel 1960. Il suo spettro \u00e8 stato stimato come B3, B9 o A5 a seconda delle interpretazioni, la sua distanza \u00e8 di 600 parsec (quasi 2000 anni luce) e la sua luminosit\u00e0 reale \u00e8 di 160 L\u2609; mostra inoltre una forte attivit\u00e0 cataclismica, con dei brillamenti (\"flare\"). Nel corso degli anni novanta \u00e8 stata scoperta una compagna annidata in profondit\u00e0 nella nube, che sembra essere la principale responsabile della gran parte delle emissioni nel vicino infrarosso osservate nella regione; la separazione reale con la primaria sarebbe di circa 3300 UA e la sua luminosit\u00e0 sarebbe pari a circa 100 L\u2609.\nAll'interno della nube sono conosciuti diversi getti, coincidenti con altrettanti oggetti HH: \u00e8 il caso di HH\u00a0161, a sud-est di V633\u00a0Cas e legato alla sua compagna nascosta, HH\u00a0162, associato con la vicina V376\u00a0Cas, e HH\u00a0164, la cui sorgente \u00e8 la stessa V633\u00a0Cas. A V633\u00a0Cas e alla compagna sarebbero connessi ulteriori tre getti, catalogati come HH\u00a0800, HH\u00a0801 e HH\u00a0802, con un potente getto visibile anche in luce ottica della lunghezza di ben 2 parsec (circa 7 anni luce)."}
{"id": "2177765", "revid": "1543377", "url": "https://it.wikipedia.org/wiki?curid=2177765", "title": "Tromboelastografo", "text": "Il tromboelastografo, o tromboelastometro, \u00e8 uno strumento che misura in tempo reale le caratteristiche meccaniche di un materiale coagulante durante il processo di indurimento.\n\u00c8 nato dall'invenzione dell'ingegnere Helmut Hartert negli anni quaranta per valutare la capacit\u00e0 coagulativa del sangue.\n\u00c8 costituito da un pendolo appeso ad un filo di torsione e sospeso in un campione di sangue che ruota avanti/indietro in un arco di cerchio noto con tempi noti. Man mano che il sangue coagula, stabilisce un legame fisico con il pendolo, inducendogli una rotazione proporzionale alla sua forza ed elasticit\u00e0. Il segnale derivato dal movimento del pendolo fornisce delle informazioni specifiche sulla qualit\u00e0 (ma non sulla quantit\u00e0) dei componenti del sangue e della loro combinazione, consentendo di effettuare terapie mirate in pazienti sottoposti ad interventi invasivi comportanti compromissione del sistema coagulativo.\nDopo un periodo di accantonamento, questo strumento \u00e8 stato recentemente rivalutato per le informazioni che fornisce durante i trapianti, e per il suo contributo al risparmio di emoderivati. La parola \"Tromboelastografo\" \u00e8 un marchio registrato del proprietario dell'invenzione di Hartert TEG, ma viene utilizzata come definizione generica, essendo stata l'unica produzione mondiale fino ad anni recenti. Attualmente un tromboelastometro viene fabbricato anche in Italia."}
{"id": "2177767", "revid": "287204", "url": "https://it.wikipedia.org/wiki?curid=2177767", "title": "VdB 140", "text": "vdB 140 \u00e8 una debole nebulosa diffusa, visibile nella costellazione di Cefeo.\nSi osserva circa 4\u00b0 ad ovest della stella , la celebre \"Stella Granata\" di Herschel; si tratta di una tenue nebulosa a riflessione molto rarefatta, illuminata dalla vicina stella V421 Cep, una gigante blu di sesta magnitudine distante circa 2500 anni luce. Pu\u00f2 essere scorta quasi esclusivamente attraverso delle foto ad infrarossi, mentre l'osservazione diretta risulta piuttosto difficoltosa. La nube appare attraversata da una banda scura o non illuminata, che la divide in due sezioni diseguali: la pi\u00f9 grande quasi si sovrappone alla stella, mentre la seconda parte, verso est, \u00e8 molto pi\u00f9 sottile."}
{"id": "2177768", "revid": "767487", "url": "https://it.wikipedia.org/wiki?curid=2177768", "title": "E. W. Kemble", "text": "Si trasfer\u00ec con la famiglia dalla California a New York e dal 1875 studi\u00f2 in un collegio di Philadelphia, all'epoca una citt\u00e0 molto attiva come centro artistico-culturale.\nNel 1880 cominci\u00f2 a collaborare come disegnatore di fumetti per la rivista Harper's Bazaar di New York. Divenne poi il principale disegnatore della societ\u00e0 \"New York Graphic\". Collabor\u00f2 come disegnatore con la rivista Life fin dalle prime edizioni del 1883.\nMark Twain gli commission\u00f2, nel 1884, l'illustrazione del suo libro \"Huckleberry Finn\".\nNel periodo 1903-1907 collabor\u00f2 con la rivista \"Collier's Weekly\" e dal 1907 al 1912 con \"Harper's Weekly\". In seguito forn\u00ec suoi disegni alla rivista \"Leslie's Weekly and Judge\".\nDivennero molto popolari negli Stati Uniti i suoi disegni realistici, ma allo stesso tempo simpatetici di personaggi afro-americani, come ad esempio nel fumetto \"Mammy's Lil' Lamb\" del 1911."}
{"id": "2177774", "revid": "767487", "url": "https://it.wikipedia.org/wiki?curid=2177774", "title": "Pira\u00f1a paura", "text": "Pira\u00f1a paura (\"Piranha II: The Spawning\") \u00e8 un film del 1982 diretto da James Cameron, al suo primo lungometraggio, seguito di \"Pira\u00f1a\".\nTrama.\nAlcune misteriose sparizioni e morti dove i corpi sembrano essere stati parzialmente divorati si susseguono: Anne Kimbrough vuole capire cosa sia successo ad un ragazzo suo allievo, morto durante una sua lezione di immersione. La donna capisce ben presto che si tratta di piranha mutati geneticamente, dotati di ali. Scopre la verit\u00e0 da Tyler, un biochimico, che in passato aveva lavorato all'esperimento che ha prodotto tale specie. Anne, con l'aiuto di suo marito, decide di utilizzare delle bombe per debellare la minaccia.\nProduzione.\nLa location \u00e8 il Mallards Beach-Hyatt Hotel (Moon Palace Jamaica resort) a Ocho Rios, Jamaica, dove si vede il fittizio Club Elysium resort. Le scene sub sono state fatte alla Grand Cayman. Scene di interni sono state girate a Roma.\nDistribuzione.\nDopo aver ottenuto il visto censura n\u00b0 78048 del 6 agosto 1982, la pellicola \u00e8 stata distribuita nelle sale cinematografiche italiane nel corso dello stesso mese.\nData di uscita.\nAlcune date di uscita internazionali nel corso degli anni sono state:\nAltri titoli.\nIl film \u00e8 noto anche con altri titoli: \"Piranha Paura, Piranha 2, Piranha II, Piranha 2: Paura\", \"Piranha II: Paura\" e \"Piranha II - Flying Killers\"\nNel DVD della Stormovie uscito nel 2010 la copertina riporta il titolo \"Piranha Paura\", ma nel men\u00f9 principale risulta scritto \"Piranha II\"."}
{"id": "2177776", "revid": "438678", "url": "https://it.wikipedia.org/wiki?curid=2177776", "title": "L'ultimo squalo", "text": "L'ultimo squalo \u00e8 un film thriller italiano del 1981, diretto dal regista Enzo G. Castellari.\nLa Universal accus\u00f2 gli autori della pellicola italiana di plagio nei confronti de \"Lo squalo\", distribuito sei anni prima.\nTrama.\nA South Bay, citt\u00e0 costiera della Georgia, alla vigilia dell'allestimento di un'importante regata di windsurf organizzata dai politici della citt\u00e0, un ragazzo scompare mentre si esercita con il windsurf. Peter Benton, uno scrittore specializzato in libri sugli squali, impensierito dalla scomparsa del ragazzo, contatta l'amico Ron Harmer, un cacciatore esperto di squali, che nel frattempo ha trovato un pezzo della tavola da windsurf del ragazzo, frantumata da quello che sembra il morso di un enorme animale. Dopo un ulteriore incidente i due capiscono che in quelle acque \u00e8 arrivato uno squalo bianco di enormi dimensioni. I due mettono al corrente dei loro sospetti William Wells, un politico candidato a sindaco, il quale inizialmente \u00e8 scettico ma, dopo la morte di un pescatore, deciso a non sospendere la regata per evitare un calo del turismo, si incarica di prendere delle misure di sicurezza facendo disporre delle recinzioni metalliche sottomarine e delle reti anti-squalo.\nPurtroppo le precauzioni si rivelano inutili per le dimensioni dello squalo, che distrugge le reti e irrompe nella regata uccidendo numerose persone. Ron, Peter e sua moglie Gloria decidono quindi di cercare lo squalo e ucciderlo, proprio mentre la loro figlia Jenny va in mare con il figlio di Wells e due loro amici a caccia dell'animale, prendendo l'equipaggiamento e la barca del sindaco. Dopo un incontro con lo squalo durante il quale i due rischiano di rimanere uccisi, Peter e Ron decidono di ritornare a riva e, apprendendo la prodezza dei ragazzi, vanno subito a cercarli in elicottero, insieme a Wells, per fermarli. Durante il loro tentativo di uccidere lo squalo, Jenny cade in acqua e viene assalita dal mostro, che le strappa una gamba. Ci\u00f2 scatena in Peter il desiderio di vendetta nei confronti dello squalo, mentre Wells, pentito di non aver sospeso la regata, decide di andare personalmente a uccidere lo squalo.\nAnche il suo tentativo finisce in tragedia poich\u00e9, durante la caccia con un'esca calata dal suo elicottero, Wells precipita in mare e viene divorato dallo squalo, che gli trancia di netto le gambe mentre l'uomo \u00e8 aggrappato all'elicottero, e infine trascina l'intero velivolo sott'acqua. A questa ennesima perdita, Ron decide allora, insieme a Peter, di preparare una trappola per lo squalo, immergendosi con dell'esplosivo azionabile mediante un detonatore, ma una corda si impiglia nella sua tuta da sub e lo squalo la afferra trascinando Ron con s\u00e9, e facendolo morire annegato. Nel frattempo Bob Martin, giornalista a caccia di scoop e il suo cameraman Jimmy, contattano Briley, un famoso cacciatore perch\u00e9 uccida lo squalo dopo averlo attirato con un'esca di carne legata ad un moletto di legno, per poi riprendere il tutto in diretta, ma lo squalo, azzannando l'esca, distrugge il molo e ne trascina al largo un pezzo sopra al quale si trovano la moglie di Peter, il figlio del sindaco, i suoi amici, Jimmy e Briley. Jimmy, sbalzato in acqua dal mostro, muore dopo essere stato dilaniato mentre Briley, dopo aver perso il suo fucile, soccombe in un inutile tentativo di lottare a mani nude con lo squalo.\nQuando per Gloria e i ragazzi sembra essere arrivata la fine, Peter arriva sul posto salvandoli, ma venendo a sua volta trascinato lontano dalla sua barca sul pezzo di molo distrutto. Sorprendentemente, quando anche per lui la situazione si fa disperata, il corpo senza vita di Ron Harmer riemerge in superficie, venendo per\u00f2 prontamente azzannato dallo squalo. Nell'inutile tentativo di sottrarre il cadavere dell'amico alla bestia, Peter si ritrova in mano il detonatore della dinamite che Ron aveva con s\u00e9 e, accecato dall'ira, lo aziona facendo esplodere lo squalo.\nDebellata finalmente la terribile minaccia, Peter, ormai esausto e sconvolto, torna a riva con la moglie e i ragazzi e, ai tentativi di Bob di intervistarlo, risponde aggredendolo con un pugno, furioso con lui per aver messo a repentaglio la vita di molte persone.\nProduzione.\nIl film \u00e8 stato girato negli Stati Uniti, nella citt\u00e0 di Savannah in Georgia, in Italia, in modo particolare nei pressi del Monte Circeo, e a Malta. Per la produzione dell'animatronic dello squalo bianco fu chiamato Giorgio Ferrari, gi\u00e0 tecnico di Giochi Senza Frontiere, che dopo due mesi mise in opera il mostro, di cui costru\u00ec solo la testa per volont\u00e0 della produzione. Negli ultimi giorni di ripresa l'animatronic si ruppe, si decise quindi di girare le scene ravvicinate presso le vasche della Elios di Roma, gi\u00e0 usate per il film Il Cacciatore di squali sempre di Castellari. Per l'occasione il regista si fece costruire una marionetta dello squalo bianco, indossabile come un guanto e con diverse parti mobili, sempre da Ferrari. Infine, per le scene di raccordo, si utilizzarono clip prese in parte da documentari italiani e in parte dal Centro Raccolta del Repertorio Marino del National Geographic a Los Angeles.\nAccoglienza e causa.\nIl film ebbe molto successo negli Stati Uniti (dove venne distribuito con il titolo \"The Great White\"), incassando nel primo mese ben 18 milioni di dollari, attirandosi cos\u00ec le ire della Universal, che proprio in quel periodo stava preparando \"Lo squalo 3\" che decise di far causa per plagio a Castellari, vincendola, facendo cos\u00ec ritirare il film da tutte le sale cinematografiche statunitensi.\nAnche in Italia, nonostante il parere negativo espresso della maggior parte dei critici, il film ebbe un buon riscontro di pubblico, risultando il 72\u00ba maggior incasso della stagione cinematografica 1980-81.\nIl film fu accolto dalla critica in modo misto. Da una parte fu apprezzato dagli amanti del genere, tanto che la rivista \"Nocturno\" lo ha definito \"Il miglior sequel de Lo Squalo\", anche se non \u00e8 ritenuto un seguito ufficiale."}
{"id": "2177781", "revid": "48344", "url": "https://it.wikipedia.org/wiki?curid=2177781", "title": "H.G. Wells", "text": ""}
{"id": "2177787", "revid": "287204", "url": "https://it.wikipedia.org/wiki?curid=2177787", "title": "Catalogo van den Bergh", "text": "In astronomia, il Catalogo van den Bergh delle nebulose a riflessione \u00e8 un catalogo astronomico che conta 158 nebulose a riflessione; secondo le intenzioni dell'autore, Sidney van den Bergh, questo catalogo indicizza tutte le stelle dei cataloghi BD e CD a nord dei 33\u00b0 di declinazione sud circondate da nebulose a riflessione visibili sia nelle stampe in blu che in quelle in rosso del Palomar Sky Survey. \nLa sigla utilizzata nelle carte celesti per gli oggetti di questo catalogo \u00e8 vdB seguito dal numero dell'oggetto; tuttavia, poich\u00e9 come spesso accade, molti oggetti hanno pi\u00f9 designazioni, si tende a indicare il numero del Catalogo Van den Bergh solo in mancanza di alcuni cataloghi meglio noti, come il Catalogo di Messier (M), il New General Catalogue (NGC) o l'Index Catalogue (IC).\nLe nebulose di questo catalogo pi\u00f9 vicine a noi si trovano lungo la Cintura di Gould, mentre le pi\u00f9 lontane si trovano sul piano galattico o in bracci di spirale adiacenti al nostro. Fra le nebulose si osservano 13 associazioni, alcune delle quali coincidono con alcune associazioni OB note; altre nebulose sono invece illuminate dalla luce diffusa della stessa Via Lattea. Interessante notare come la radiazione maggiore non si trova esattamente sul piano galattico, ma subito sopra e sotto, questo a causa del fatto che sull'equatore galattico la luce viene maggiormente attenuata dalle nebulose oscure."}
{"id": "2177793", "revid": "729019", "url": "https://it.wikipedia.org/wiki?curid=2177793", "title": "Attacco missilistico libico contro Lampedusa", "text": "L'attacco missilistico libico contro Lampedusa, lanciato il 15 aprile 1986 senza causare alcun danno, segn\u00f2 una grave crisi diplomatica tra Italia e Libia.\nAd essere lanciati contro il territorio italiano furono due missili SS-1 Scud in dotazione alle forze armate libiche, che avrebbero dovuto colpire un'installazione militare del sistema di radionavigazione LORAN della NATO situata sull'isola di Lampedusa come ritorsione per il bombardamento della Libia da parte degli Stati Uniti nell'operazione \"El Dorado Canyon\".\nIl contesto.\nTra il 1985 e il 1986 diversi episodi generarono tensione e crisi nelle relazioni fra Italia, Stati Uniti e Libia.\nDal 7 all'11 ottobre 1985 si consum\u00f2 la cosiddetta \"Crisi di Sigonella\", un complesso caso diplomatico che rischi\u00f2 di sfociare in uno scontro armato tra militari italiani da una parte e gli uomini della Delta Force statunitensi dall'altro. A Sigonella i militari italiani avevano impedito a quelli della Delta Force Usa di catturare i dirottatori dell'Achille Lauro ed Abu Abbas, loro capo, che aveva mediato per conto dell'OLP e su richiesta del governo italiano la liberazione della nave.\nIl 24 e il 25 marzo 1986, nel golfo della Sirte si svolse un'azione bellica aeronavale degli Stati Uniti d'America contro la Libia.\nIl 14 aprile 1986, la sera precedente all'attacco libico missilistico su Lampedusa, gli Stati Uniti d'America sferrarono tre attacchi aerei sulla Libia, al fine di eliminare il presidente Mu\u02bfammar Gheddafi, nome in codice dell'Operazione fu \"El Dorado Canyon\". 24 aerei bombardieri statunitensi attaccano la capitale libica, Tripoli, e altri 6 obiettivi, distruggendo la residenza di Mu\u02bfammar Gheddafi. Fu un'operazione decisa dal presidente degli Stati Uniti Ronald Reagan, in risposta all'attentato alla discoteca \"La Belle\" di Berlino del 5 aprile 1986, frequentata da soldati Usa in Germania, con un bilancio di tre morti e 250 feriti. Il presidente libico sfugg\u00ec alle bombe, ma tra le vittime dei bombardamenti statunitensi vi furono Hanna Gheddafi, una delle sue figlie adottive (di 15 mesi d'et\u00e0) e decine di vittime civili. Gli aerei statunitensi erano decollati dalla Gran Bretagna e dalle portaerei \"USS America\" e \"USS Coral Sea\", che incrociavano nel Golfo della Sirte.\nSecondo quanto riferito dalle autorit\u00e0 libiche e confermato da Giulio Andreotti, Bettino Craxi, allora presidente del consiglio italiano, avrebbe avvisato Gheddafi dell'imminente attacco consentendogli cos\u00ec di salvarsi.\nLa ricostruzione dei fatti.\nLampedusa era sede di un centro Loran della Guardia Costiera Statunitense \"Stazione di Sincronizzazione e Trasmissione LO.RA.N.-C Slave \"Mediterran Sea / Lampedusa\"\" (\"Xray\"), sita a Capo Ponente ()\nPochi minuti prima delle ore 17:00 del 15 aprile 1986 molti residenti dell'isola di Lampedusa udirono due forti boati. Il primo dispaccio di agenzia li attribu\u00ec a \"cannonate sparate da una motovedetta libica\", poi si pens\u00f2 ad un attacco aereo, infine, ad un attacco missilistico.\nIl comandante della stazione radio, Tenente Ernest Del Bueno, fece evacuare il personale statunitense, ma non quello italiano.\nLa notizia dell'evacuazione dei militari statunitensi gett\u00f2 nel panico gli isolani, che si trasferirono fuori del centro abitato, andando ad occupare i vecchi \"dammusi\" (vecchie costruzioni in pietra) e le gallerie-ricovero scavate nella roccia durante la seconda guerra mondiale.\nVerso le ore 18:00 le Autorit\u00e0 Statunitensi informarono il Ministro della difesa italiano, Giovanni Spadolini, che Mu\u02bfammar Gheddafi, Presidente della Libia, aveva ordinato il lancio di due missili SS-1c Scud B - R-300 9K72 Elbrus, di fabbricazione sovietica, contro l'isola di Lampedusa, ordigni che erano caduti in mare, esplodendo il primo a 2 km a nord-ovest ed il secondo a 2 km a sud-ovest dalla base di Capo Ponente.\nL'allora generale di brigata aerea Mario Arpino, Capo del 3\u00ba Reparto \"Pianificazione delle Forze Aerospaziali\" dello Stato Maggiore dell'Aeronautica Militare Italiana, dal gennaio 1986 al settembre 1987, in una intervista del 2005, ricorda quegli eventi:\nL'attacco missilistico fu immediatamente rivendicato dai libici. Il primo a farlo, 24 ore dopo, il 16 aprile 1986, fu l'ambasciatore libico a Roma, Abdulrahaman Shalgam:\nI dubbi sollevati dal generale Cottone.\nIl 20 settembre 2005, il generale di squadra aerea Basilio Cottone, all'epoca dei fatti capo di Stato Maggiore dell'Aeronautica Militare dichiar\u00f2:\nIl generale Arpino, secondo un articolo de L'Espresso, afferm\u00f2:\nLa versione del generale Cottone, non corroborata da alcuna fonte, risult\u00f2 smentita sia dalle autorit\u00e0 libiche sia da Giulio Andreotti, all'epoca Ministro degli Esteri, che nel 2005 comment\u00f2 cos\u00ec la vicenda:\nOperazione Girasole.\nIl 16 aprile 1986, all'alba, l'isola di Lampedusa venne presidiata da reparti militari italiani dei paracadutisti della Folgore; tra gli altri, venne schierata una componente del 1\u00ba Battaglione carabinieri paracadutisti \"Tuscania\". Si dette immediatamente inizio all\"Operazione Girasole\", che dur\u00f2 fino al luglio 1986, orientata al pattugliamento delle acque territoriali italiane e del Canale di Sicilia da parte di una squadra navale composta dalle seguenti unit\u00e0 della Marina Militare:\nL'Aeronautica Militare assicur\u00f2 la scorta ai velivoli civili da e per le Isole minori con caccia F-104, effettu\u00f2 attivit\u00e0 di ricognizione con cacciabombardieri Tornado e concorse al pattugliamento dell'area con velivoli BR1150 Atlantic. Trasport\u00f2 inoltre con C-130H e G.222 i Reparti dell'Esercito a presidio di Lampedusa e, per ogni evenienza, tenne pronta anche una cellula d'allarme di cacciabombardieri Tornado, presso l'aeroporto di Pantelleria, dove furono anche rischierati gli MB.339."}
{"id": "2177794", "revid": "287204", "url": "https://it.wikipedia.org/wiki?curid=2177794", "title": "Nizar Rayyan", "text": "Lo \"Shaykh\" Nizar Rayyan \u00e8 stato un fondamentalista musulmano e un dirigente politico-religioso di Hamas incaricato del collegamento fra le branche politiche e quelle armate di Hamas.\nComplet\u00f2 i suoi studi nel 1982 nell'Universit\u00e0 islamica \"Imam \"Muhammad ibn Sa'ud\" di Riad (Arabia Saudita), prendendo una laurea di secondo livello nel 1990 in Giordania, nella Facolt\u00e0 di Diritto islamico (\"Shari'a\" dell'Universit\u00e0 giordana di \u02bfAmm\u0101n e infine prendendo un dottorato di ricerca nel 1994 in \"Scienza dei nobili \"\u1e25ad\u012bth\"\" nell'Universit\u00e0 del Nobile Corano in Sudan.\nGrazie a ci\u00f2 pot\u00e9 diventare pi\u00f9 tardi docente di \"Shari'a\" nel Dipartimento di \"\u1e25ad\u012bth\" della Facolt\u00e0 di Us\u016bl al-D\u012bn (Fondamenti della religione) dell'Universit\u00e0 Islamica di Gaza e predicatore influente, titolare della \u201cMoschea dei martiri\u201d.\nFu sostenitore del ricorso ad attentati-suicidi contro gli israeliani e un suo stesso figlio aveva condotto a termine un'azione suicida, facendo esplodere con lui due coloni israeliani nel 2001.\n\u00c8 stato una delle 16 vittime (fra cui le sue quattro mogli e 11 dei suoi figli, di et\u00e0 compresa fra 1 anno e 12 anni) in occasione di un raid aereo israeliano lanciato durante l'Operazione Piombo Fuso contro la loro abitazione nel campo-profughi palestinesi di Jabaliya situato nel nord della Striscia di Gaza. L'esercito israeliano voleva distruggere la sua casa ufficialmente per le armi che vi sarebbero state nascoste e per la sua importanza come centro di comunicazione di Hamas, Rayyan e la sua famiglia sarebbero stati avvertiti dell'imminenza del raid ma avrebbero rifiutato di allontanarsi. A tal proposito, il 4 gennaio 2009, l'ONG israeliana B'Tselem indicava in un comunicato che il numero rilevante di vittime civili costituiva una grave violazione delle leggi internazionali, anche nel caso che tali persone fossero state avvertite e avessero rifiutato di allontanarsi.\nRayyan era considerato il successore del terrorista \"Shaykh\" Yassin, dirigente spirituale di Hamas colpito e ucciso da un missile da un attacco mirato israeliano il 22 marzo 2004."}
{"id": "2177796", "revid": "123402143", "url": "https://it.wikipedia.org/wiki?curid=2177796", "title": "Pandolfi", "text": ""}
{"id": "2177799", "revid": "1234826", "url": "https://it.wikipedia.org/wiki?curid=2177799", "title": "Russians", "text": "Russians \u00e8 un singolo del cantautore britannico Sting, pubblicato il 1\u00ba novembre 1985 come quarto primo estratto dal album in studio \"The Dream of the Blue Turtles\".\nIl singolo ottenne un notevole riscontro di pubblico che permise allo stesso album di riportarsi ai primi posti per l'intera stagione primaverile. Analoga sorte ottenne in Italia, anche in virt\u00f9 della partecipazione di Sting come ospite speciale al Festival di Sanremo 1986.\nDescrizione.\nLa canzone rappresenta una dichiarazione d'intenti contro l'allora dominante politica estera della guerra fredda e della dottrina della Distruzione mutua assicurata tra Stati Uniti e Russia.\nLa musica, nei versi, riprende un tema di Sergej Sergeevi\u010d Prokof'ev (\"Lieutenant Kije Suite\", Op. 60). Un ticchett\u00eco di orologio, richiamo all'iconico Orologio dell'apocalisse, introduce una melodia sontuosa, accompagnata da una partitura orchestrale. La canzone \u00e8 stata accompagnata da un suggestivo videoclip in bianco e nero diretto dal fotografo Anton Corbijn.\nLa canzone si focalizza particolarmente sul conflitto che ha dato vita alla guerra fredda tra Stati Uniti d'America e Unione Sovietica. Il testo non si schiera da nessuna delle due parti (\"there's no monopoly on common sense / On either side of the political fence\" - \"non c'\u00e8 monopolio sul buon senso / da entrambi i lati della barricata politica\") ma descrive i pensieri dei cittadini comuni di entrambe le superpotenze e la loro divergenza politica su quanto stava accadendo (\"there's no such thing as a winnable war / It's a lie we don't believe anymore\" - \"non esistono guerre che possono essere vinte / \u00e8 una bugia a cui non crediamo pi\u00f9\"). Sting cita e prende le distanze sia dal presidente statunitense Ronald Reagan che dal premier sovietico Nikita Chru\u0161\u010d\u0451v. Il cantante spera quindi che \"the Russians love their children too\" (\"anche i russi amino i loro bambini\") dal momento che ci\u00f2 sarebbe a quanto pare l'unica cosa che potrebbe salvare il mondo da un'eventuale cancellazione a opera delle armi nucleari (che Sting definisce \"Oppenheimer's deadly toy\" - \"il giocattolo mortale di Oppenheimer\").\nStoricamente, la guerra fredda si trovava nei suoi anni finali ai tempi in cui venne composta \"Russians\", quando Michail Gorba\u010d\u00ebv divenne Segretario generale del PCUS nel marzo del 1985, e nel 1989 Gorba\u010d\u00ebv e il successore di Reagan, il presidente George H. W. Bush, decretarono la fine della guerra fredda al summit di Malta, con la conseguente dissoluzione dell'Unione Sovietica avvenuta due anni dopo.\nOrigine e storia.\nIn un'intervista del 2010, Sting ha ammesso di aver trovato l'ispirazione per comporre la canzone dopo aver dato un'occhiata alla TV sovietica:\nSting ha eseguito la canzone ai Grammy Awards del 1986. Questa performance \u00e8 stata inserita nell'album \"Grammy's Greatest Moments, Volume 1\" del 1994.\nAccoglienza.\nIl cantautore italiano Antonello Venditti apr\u00ec una polemica, accusando Sting di un certo qualunquismo e sottolineando come una canzone con un testo cos\u00ec in Italia sarebbe stata oggetto di pesanti critiche: questa sua presa di posizione fu rimarcata da una canzone pubblicata l'estate stessa nell'album \"Venditti e segreti\", intitolata \"Rocky, Rambo e Sting\", dove il solo accostamento del cantautore ai personaggi di Rocky Balboa e John Rambo, due simulacri di un certo edonismo di stampo americano, era sufficiente per esprimere una certa dissociazione. Sting non diede peso a questa polemica, limitandosi, in un'intervista a \"la Repubblica\", a rispondere con toni ironici, augurando a Venditti di avere successo e dandogli la sua benedizione.\nNel 1986, molti pensarono che la canzone \"Futuro\" presentata da Orietta Berti al Festival di Sanremo fosse la continuazione di \"Russians\". Infatti, Sting aveva partecipato come ospite al Festival.\nIl brano \u00e8 apparso in alcuni promo della seconda stagione della serie televisiva \"The Americans\", che ha come scenario proprio quello della guerra fredda."}
{"id": "2177804", "revid": "1039155", "url": "https://it.wikipedia.org/wiki?curid=2177804", "title": "Le avventure di Marco Polo", "text": " \u00e8 un anime televisivo giapponese prodotto in 43 episodi da Madhouse e NHK, liberamente ispirato alle avventure raccontate da Marco Polo nel libro di memorie \"Il Milione\". \u00c8 unico nel suo genere per inserimenti di immagini live in stile documentaristico. In Italia la serie \u00e8 stata trasmessa per la prima volta nel 1982 su alcune televisioni locali e su Rete 4. La serie non \u00e8 stata replicata ulteriormente per problemi di diritti televisivi.\nTrama.\nLa storia \u00e8 ambientata a partire dal 1271. Marco Polo \u00e8 un ragazzo veneziano di 17 anni che, assieme al padre Niccol\u00f2 e allo zio paterno Matteo, intraprende un grande viaggio verso Est. Le tante persone che Marco incontrer\u00e0 e le innumerevoli esperienze ed avventure vissute lo accompagneranno nella sua maturazione."}
{"id": "2177806", "revid": "1305772", "url": "https://it.wikipedia.org/wiki?curid=2177806", "title": "Le avventure di Huckleberry Finn (serie animata)", "text": " o noto anche come Un fiume di avventure con Huck \u00e8 un anime in 26 puntate, prodotto da Group TAC, Nippon Herald e Fuji TV liberamente tratto dal romanzo per ragazzi \"Le avventure di Huckleberry Finn\" dello scrittore statunitense Mark Twain. \u00c8 stato trasmesso per la prima volta in Giappone dall'emittente Fuji TV nel 1976 e in Italia da Raiuno nel 1980.\nTrama.\nHuck Finn \u00e8 un ragazzo senza una casa perch\u00e9 abbandonato dal padre, che ha lasciato il villaggio da oltre un anno. Nonostante viva in una botte e la madre del suo piccolo amico Tom Sawyer non voglia che i ragazzi giochino con lui, \u00e8 sempre circondato da tanti amici. Ed \u00e8 durante uno di questi giochi, mentre sta esplorando una grotta alla ricerca del \"tesoro dei pirati\" che Huck scopre due ladri che avevano appena depredato il villaggio.\nUsando l'astuzia riesce a farli catturare e a recuperare la refurtiva e questo spinge la vedova Douglas a proporre alla comunit\u00e0 di adottarlo. Huck all'inizio \u00e8 contrario: andare a scuola e vestirsi bene \u00e8 al di sopra delle sue capacit\u00e0 di resistenza, ma poi si rende conto della fortuna che ha avuto ed acconsente.\nMa il padre di Huck, attratto dai soldi del figlio, un giorno si fa vivo e lo rapisce. Huck riesce a fuggire fingendo di essere morto e durante la sua fuga, si imbatte casualmente in Jim, uno schiavo di miss Watson, sorella della vedova Douglas, che sta scappando perch\u00e9 ha scoperto che la sua padrona vuole venderlo per 800 dollari.\nI due amici costruiscono una zattera con la quale inizieranno un viaggio sul fiume Mississippi, Jim per sperare di affrancarsi dalla schiavit\u00f9, e Huck per trovare finalmente la sua libert\u00e0 dal padre alcolizzato.\nEdizioni italiane.\n\u00c8 stato trasmesso per la prima volta in Italia da Rai 1 nel 1980. Italia 1 ha ritrasmesso la serie animata nel 1999 in una edizione ridoppiata per l'occasione con il nuovo titolo \"Un fiume di avventure con Huck\".\nElenco degli episodi.\nPrima edizione.\n\"Trasmessi su 32 episodi\"\n1) Caccia al tesoro\n2) L'adozione \n3) Il ritorno del padre\n4) Vita nella baracca\n5) Finalmente libero\n6) Temporale nell'isola\n7) Il viaggio verso il Kent\n8) Un rottame in mezzo al fiume\n9) La zattera alla deriva\n10) La cattura di Jim\n11) Operazione salvataggio\n12) Un tuffo pericoloso\n13) Un'accoglienza famigliare\n14) Il Karma\n15) Lo scambio di ostaggi\n16) Una drammatica scadenza\n17) Missione compiuta\n18) Huck trova un fratello\n19) Una questione di traghetti\n20) In cerca della madre \n21) Un bufalo da salvare\n22) La magia\n23) Spettri al cimitero\n24) Una medicina per riscatto\n25) Un portamonete smarrito\n26) Il re e il duca\n27) Gli imbroglioni vendono fumo\n28) Una sporca truffa\n29) La verit\u00e0 nel tatuaggio\n30) Lo schiavo venduto\n31) Fuga dalla segheria\n32) Ritorno a casa"}
{"id": "2177814", "revid": "1718976", "url": "https://it.wikipedia.org/wiki?curid=2177814", "title": "Alla ricerca del Cristallo Arcobaleno", "text": " \u00e8 una serie anime giapponese prodotta da E&amp;G Films e Enoki Films liberamente ispirato al romanzo Il meraviglioso mago di Oz di Lyman Frank Baum. La serie \u00e8 stata trasmessa in Giappone dal network TV Tokyo a partire da ottobre 1992; in Italia \u00e8 stata trasmessa a partire da luglio 1995 da Italia 1 e non \u00e8 mai pi\u00f9 stata replicata.\nTrama.\nLa storia ricalca quella originale del romanzo Il meraviglioso mago di Oz rivisitata in chiave fantascientifica ed ambientata nell'anno 2060. Il mondo magico di Oz \u00e8 in realt\u00e0 una galassia che Dorothy e il suo inseparabile cagnolino raggiungono con un'astronave. La galassia di Oz era un tempo soggiogata dalla terribile strega Glumilda, ma il dottor Oz era riuscito a scacciarla. La perfida strega alla testa di un grande esercito adesso vuole riprendere il potere, ma il suo piano viene sventato dall'arrivo di Dorothy. Il pericolo \u00e8 temporaneamente passato, ma il dottor Oz sa che la strega ritorner\u00e0 presto; Dorothy e i suoi amici, lo spaventapasseri, l'uomo di latta ed il leone, dovranno quindi iniziare la ricerca del mitico \"Cristallo Arcobaleno\", una pietra dai magici poteri che riuscir\u00e0 ad allontanare per sempre la malvagia Glumilda dalla galassia.\nEdizione italiana.\nSigla.\nLa sigla iniziale e finale, dal titolo \"Alla ricerca del Cristallo Arcobaleno\", musica di Carmelo Carucci, testo di Alessandra Valeri Manera \u00e8 cantata da Cristina D'Avena."}
{"id": "2177816", "revid": "15756", "url": "https://it.wikipedia.org/wiki?curid=2177816", "title": "Teknoman", "text": " \u00e8 un anime giapponese, prodotto congiuntamente sia dalla Tatsunoko sia dalla Saban sotto la regia di Hiroshi Negishi e concepito come ideale seguito dell'anime di produzione Tatsunoko del 1975 \"Tekkaman\".\nL'anime di Negishi, mandato inizialmente in onda nel Sol Levante dal 1992 al 1993 su TV Tokyo con il nome di Tekkaman Blade, \u00e8 successivamente adattato per il mercato statunitense e ivi trasmesso nel 1995 da United Paramount Network con il nome di \"Teknoman\". Quest'ultima denominazione \u00e8 quindi mantenuta nell'edizione italiana, diffusa per la prima volta nell'etere radiotelevisivo durante il settembre del 1997 da Italia 1. Sebbene la versione giapponese consti di 49 episodi, solamente 42 di questi sono giunti in Italia.\nLa serie \u00e8 ambientata nell'anno 2300 allorquando la Terra viene invasa dagli alieni parassiti Radam guidati da guerrieri corazzati chiamati Tekkamen. Le forze di difesa terrestri si rivelano inefficaci contro gli invasori. In aiuto dei difensori della Terra compare improvvisamente Brando, un ragazzo dotato della capacit\u00e0 di trasformarsi attraverso un'energia sconosciuta in un misterioso cavaliere protetto da un'armatura potenziata e chiamato Teknoman (Tekkaman Blade nella versione nipponica).\nNel picchiaduro per la console Wii intitolato \"\", Teknoman \u00e8 incluso tra i personaggi selezionabili.\nTrama.\nLa storia ruota attorno all'attacco alieno contro la Terra da parte di una specie di strani esseri chiamati 'Tecno-Granchi' (come suggerisce il nome, si tratta di giganteschi granchi meccanizzati) comandati da un certo \"Tenebra\", loro signore supremo. A difesa del pianeta si schierano i Cavalieri dello Spazio, un gruppo di giovani e coraggiosi umani che con tutte le loro forze si oppongono ai mostri.\nDurante l'anno 2300 d.C. (2087 nella versione inglese, altrimenti noto come Regno terrestre 192) il mondo aveva iniziato a subire l'attacco di forme viventi extraterrestri le quali, in forma di baccelli vegetali, avevano ben presto attecchito e colonizzato l'intera superficie del pianeta. Contemporaneamente dallo spazio esterno giungono periodici assalti da parte degli esseri alieni detti Tecno-granchi, la cui base si sapr\u00e0 presto \u00e8 situata nel lato oscuro del satellite lunare.\nPoco tempo dopo una specie di meteorite precipita dal cielo: si tratta in realt\u00e0 di quello che pare a prima vista essere un giovane uomo dall'apparente et\u00e0 di circa 20 anni; egli \u00e8 dotato di particolarissime caratteristiche che lo rendono capace di trasformarsi in un Teknoman, un guerriero corazzato che \u00e8 un miscuglio tra un essere umano ed un robot meccanico. Ha con s\u00e9 un 'cristallo di smeraldo' a forma di stella, ed \u00e8 proprio utilizzando quest'oggetto che gli vien permesso di trasmutare il suo corpo; col suo aiuto i Cavalieri dello Spazio riescono a distruggere le forze principali dell'esercito d'invasione 'Venomoide' (la specie che comanda glii Aracno-granchi e che ha gettato sulla terra i baccelli vegetali parassitari) ritardandone cos\u00ec temporaneamente l'offensiva.\nI Venomoidi, forti e di grandi dimensioni ma senza un cervello autonomo individuale, non conoscono la paura e non si preoccupano quindi affatto del proprio destino, pensando solo a guidare e pilotare i moduli-ragno. Attraverso le piante aliene essi possono trasformare dei semplici esseri umani in Teknoman, robot umanoidi privati dell'anima che dovrebbero, secondo le intenzioni di \"Tenebra\", facilitare la completa distruzione dell'intera razza umana.\nIl ragazzo precipitato misteriosamente dal cielo viene trovato da Ringo e Star durante una loro missione di pattugliamento; trasportato immediatamente alla base dei Cavalieri viene prima medicato e poi interrogato dal comandante Memo, nel tentativo di carpirgli notizie utili per opporsi alla massiccia opera distruttiva aliena. La base dei Cavalieri, situata sulla cima di un'alta montagna, \u00e8 abitata dal gruppo militare e da quello scientifico; assieme cercano di studiare gli esseri extraterrestri per trovarne i punti deboli.\nDopo esser stato accettato da Memo, Brando (cos\u00ec si fa chiamare il giovane) comincia subito a combattere a fianco dei Cavalieri, seppur la sua autentica identit\u00e0 rimanga avvolta nel mistero. Ma anche l'esercito, comandato da uno spregiudicato generale, viene presto a conoscenza dei sovrumani poteri di cui dispone il ragazzo; cerca pertanto di catturarlo per impossessarsi del segreto della tecno-Energia, quella che permette a Brando di diventare Teknoman e che \u00e8 assorbita e conservata all'interno del cristallo di smeraldo che porta con s\u00e9.\nUna delle principali preoccupazioni all'inizio della vicenda \u00e8 costituita dall'enorme struttura artificiale denominata Anello spaziale che orbita attorno al pianeta, ex base terrestre convertita dai Venomoidi appena l'ebbero conquistata in luogo d'incubazione dei baccelli vegetali e rampa di lancio per i periodici attacchi da parte dei Tecno-granchi. Essendo la stazione terrestre che un tempo serviva come punto di lancio nello spazio (costruito ben prima dell'invasione) \u00e8 stata anche la prima struttura umana attaccata ed occupata dal primo gruppo d'invasione alieno e tutti i suoi occupanti umani sono stati sterminati. Attualmente \u00e8 un campo di battaglia tra le forze militari e i tecno-granchi.\nBrando non dispone dei poteri completi di un Teknoman: il suo tempo limite di combattimento \u00e8 di 30 minuti, passati i quali il potere che ha attivato dentro s\u00e9 inizia a prender il sopravvento sulla sua umanit\u00e0, rischiano cos\u00ec di trasformarlo ogni volta in un mostro. La causa di tale \"difetto\" \u00e8 che \u00e8 stato fatto uscire dal baccello prima del tempo utile; ma \u00e8 anche il motivo per cui \u00e8 riuscito a mantenere la sua coscienza e a decidere di difendere la Terra..\nAll'inizio Brando ha del tutto perduto la memoria, la sua mente \u00e8 avvolta infatti da una cupa nebbia che gli impedisce qualsivoglia ricordo della sua vita precedente, motivo questo per cui Ringo a differenza delle ragazze del gruppo diffida di questo sconosciuto mezzo umano e mezzo alieno; ci metter\u00e0 difatti un po' pi\u00f9 di tempo rispetto agli altri per accoglierlo ufficialmente nel gruppo dei Cavalieri.\nPi\u00f9 avanti, a seguito della distruzione del cristallo, viene approntata una tecno-armatura artificiale che sostituisce perfettamente quella perduta e permette a Brando di continuar la sua lotta contro i perfidi Teknoman inviati da Tenebra. Si verr\u00e0 infine a conoscere la verit\u00e0 riguardante l'autentica personalit\u00e0 di Brando e il destino della sua famiglia\nLa famiglia di Brando e il segreto dei Teknoman.\nL'esercito dei tecno-granchi sono comandati dai Teknoman. Una volta che degli esseri umani sono stati catturati, vengono trasformati per contribuire al piano di conquista alieno; privati completamente dell'anima divengono puri e semplici strumenti di distruzione di massa. Dotati di corazza impenetrabile, forza sovrumana ed armi ad energia quantistica; si ottiene la trasformazione in Teknoman utilizzando la potenza assorbita dai cristalli di smeraldo in dotazione ad ognuno. Brando per\u00f2, a differenza degli altri Teknoman, si batte in difesa della razza umana e per salvare la Terra dalla distruzione.\nDurante un viaggio esplorativo dello spazio, la navicella Argo guidata dal padre di Brando-Nick e a bordo della quale sta la sua intera famiglia incappa in una sonda venomoide che vaga apparentemente senza direzione abbandonata a s\u00e9 stessa. Ci\u00f2 \u00e8 accaduto mentre stavano esplorando gli anelli esterni di Saturno: il radar dell'Argo capta una perturbazione gravitazionale del tutto insolita. Avvicinatisi per indagare l'equipaggio scopre che il disturbo \u00e8 provocato dalla presenza di un'astronave aliena; man mano che si avvicinano essi vengono catturati da un raggio traente.\nEccitati dalla prospettiva d'incontrare per la prima volta nella storia forme di vita aliena, l'equipaggio dell'Argo decide di entrare nella strana sonda, dove per\u00f2 vengono presto ingoiati ed assorbiti dai baccelli vegetali parassitari che vi si trovano all'interno. Nel corso del tempo il padre di Brando viene espulso dal proprio baccello in quanto troppo anziano e non adatto a diventare un perfetto Teknoman: ci\u00f2 permette all'uomo di liberare il figlio pi\u00f9 giovane dalle piante maligne e farlo fuggire. Allo stremo delle forze lo introduce nella capsula di salvataggio dell'Argo (assorbita anch'essa interamente nella nave aliena) prima di attivarne la sequenza d'autodistruzione.\nA seguito dell'esplosione il veicolo spaziale venomoide si schianta sul lato oscuro della Luna. Brando intanto viaggia in direzione della Terra per 6 lunghi mesi, rinchiuso all'interno della capsula e solo coi suoi pensieri; ma giunto a destinazione scopre purtroppo che il pianeta \u00e8 gi\u00e0 sotto un pesante attacco delle forze nemiche: alimentato dal suo odio verso gli alieni Brando si trasforma in Teknoman e comincia ad attaccare. Combatte contro un temibile avversario, il Teknoman denominato Creso; i 2 lottano fino a quando Brando precipita sulla Terra. Fortunatamente la sua armatura lo protegge ed egli si schianta senza subir gravi danni.\nQuella strana luce nel cielo attira per\u00f2 l'attenzione di 2 Cavalieri dello spazio in avanscoperta, Ringo e Star, i quali trovano Brando nudo e sanguinante ai piedi di un cratere e lo portano immediatamente al loro quartier generale: qui ha inizio la storia.\nSigla italiana.\n\"Teknoman\", la sigla di testa e di coda interpretata da Marco Destro nel 1997, \u00e8 la canzone utilizzata per la prima visione su Italia 1. Di tale sigla si conosce solo la versione \"TV size\", in quanto non \u00e8 mai editata nelle raccolte della R.T.I. (quali \"Fivelandia\" o \"Cristina D'Avena e i tuoi amici in TV\").\nTekkaman Blade II.\nNel 1994 la Tatsunoko ha prodotto una miniserie sequel, costituita da sei OVA in cui sono raccontate le avventure dei Cavalieri dello Spazio dieci anni dopo la sconfitta di Tenebra. Brando, qui soprannominato D-Boy, \u00e8 riuscito a riprendersi dallo scontro sulla Luna e gli scienziati terrestri hanno finalmente scoperto il segreto della tecnologia dei Teknoman. Ora i Cavalieri dello Spazio difendono il mondo grazie a una squadra di Teknoman comandati da Aki/Star e da D-Boy. La prima adesso \u00e8 il comandante dei Cavalieri dello Spazio e potente Teknoman, mentre il secondo ha recuperato i suoi poteri e ora aiuta le nuove leve nella lotta contro i Venomoidi. La protagonista della storia \u00e8 una recluta, Yumi Francois, che \u00e8 diventata da poco una Teknoman e che quindi deve ancora imparare a controllare perfettamente le sue nuove abilit\u00e0.\nIn Italia la serie \u00e8 inedita."}
{"id": "2177817", "revid": "339392", "url": "https://it.wikipedia.org/wiki?curid=2177817", "title": "Distretto di Novoselovo", "text": ""}
{"id": "2177818", "revid": "339392", "url": "https://it.wikipedia.org/wiki?curid=2177818", "title": "Novoselovsky rayon", "text": ""}
{"id": "2177819", "revid": "322321", "url": "https://it.wikipedia.org/wiki?curid=2177819", "title": "Succivo", "text": "Succivo \u00e8 un comune italiano di abitanti della provincia di Caserta in Campania. Era in origine un sobborgo dell'agro atellano, fucina della commedia latina, \u00e8 sede del museo archeologico dell'agro Atellano.\nGeografia fisica e antropica.\nSituato nell'agro atellano, a sud-est dell'agro aversano, a due passi dall'antica citt\u00e0 di Atella.\nIl comune, come si pu\u00f2 leggere nello statuto, \u00e8 composto dal solo capoluogo, del cui territorio \u00e8 per\u00f2 parte integrante anche il borgo medievale di Teverolaccio. Si tratta di un piccolo borgo antico, gi\u00e0 casale di Aversa in epoca pre-borbonica e che ha fatto parte, durante il Fascismo, del comune di Atella di Napoli.\nOrigini del nome.\nIl suo nome proviene dal latino \"sub se civus ager\" (da cui Succivo) che indicava il terreno non buono in quanto rimanenza di terreni non centuriati e non assegnabili perci\u00f2 incolti.\nStoria.\nI documenti pi\u00f9 antichi rinvenuti in cui si fa menzione di Teverolaccio risalgono al 1522 In quest'epoca suo proprietario era il barone Giovan Battista Palumbo.\nNoto anche come \"Castello di Teverolaccio\", \"Piano di Teverolaccio\", \"Borgo di Teverolaccio\"' e \"Casale di Teverolaccio\", \u00e8 situato a circa 500 metri dal centro di Succivo. Si compone di una torre, un castello, una chiesetta dedicata a San Sossio e un agglomerato di case, il tutto racchiuso da mura, il cui perimetro \u00e8 tuttora ben visibile e sulle quali si aprono tre porte di accesso. La torre aragonese costituisce il primitivo nucleo di Teverolaccio, cui successivamente \u00e8 stato accostato il palazzo ora visibile.\nPrima dell'istituzione del comune di Atella di Napoli, avvenuta sotto il Fascismo, comprendeva anche la frazione Casapuzzano.\nDopo lo scioglimento del comune, Casapuzzano pass\u00f2 a Orta di Atella.\nAttualmente fa parte dell'Unione dei Comuni chiamata \"Atella\".\nEconomia.\nA vocazione quasi esclusivamente agricola nel primo dopoguerra, viene poi investito negli anni settanta/ottanta dal boom economico e speculativo consentendo la nascita di imprese edili che assorbono e formano operai e tecnici. Negli stessi anni lo sviluppo della provincia viene caratterizzato da insediamenti industriali ex novo.\nUna parte del territorio \u00e8 entrata a far parte del Pit del Distretto Industriale n\u00ba 5 e diventer\u00e0 un centro di ricerca della moda.\nInfrastrutture e trasporti.\nIl comune \u00e8 servito dalle linee della CTP Napoli."}
{"id": "2177820", "revid": "80339", "url": "https://it.wikipedia.org/wiki?curid=2177820", "title": "Distretto di Kansk", "text": ""}
{"id": "2177821", "revid": "80339", "url": "https://it.wikipedia.org/wiki?curid=2177821", "title": "Kansky rayon", "text": ""}
{"id": "2177823", "revid": "1318658", "url": "https://it.wikipedia.org/wiki?curid=2177823", "title": "Mark Keller", "text": "Biografia.\nDi origini croate, nacque a \u00dcberlingen am Bodensee; da bambino, a causa della prematura morte della madre, crebbe coi nonni assieme alla sorella maggiore Silvette. Durante l'adolescenza, fece apprendistato come meccanico. In seguito, studi\u00f2 alla scuola di recitazione di Friburgo dal 1985 al 1987.\nLa svolta arriv\u00f2 nel 1989, quando partecip\u00f2 al Rudi Carrell Show imitando Dean Martin. In seguito, dal 1991 al 1996 ha interpretato l'animatore Christoph nella serie \"Sterne des S\u00fcdens\", di cui ha cantato la sigla iniziale, \"Bel Ami\". \nTre suoi album sono usciti tra il 1992 e il 1993.\nIl ruolo che gli ha permesso di essere conosciuto al grande pubblico in Germania (e anche in Italia, sebbene in misura minore) \u00e8 quello del poliziotto Andr\u00e9 Fux nella serie \"Squadra Speciale Cobra 11\". Mark \u00e8 stato nel cast dal 1997 al 1999, per poi uscire di scena con la presunta morte di Fux nell'ultimo episodio della 3\u00aa stagione. Torner\u00e0 dopo 14 anni all'inizio della 18\u00aa stagione per un episodio.\nInoltre ha recitato nella serie poliziesca \"Tatort\", per la regia di Manfred Krug, e in diverse altre produzioni televisive, come \"Die Wache\" o \"Hinter Gittern\u00a0\u2013 Der Frauenknast\".\nVita privata.\nMark vive con la moglie Tulin e i figli, Joshua ed Aaron, nati rispettivamente nel 1996 e nel 1993, sul Lago di Costanza.\nJoshua ed Aaron hanno partecipato ad alcuni film col padre. Possiamo vedere Joshua in \"Andersrum\", \"Kopf oder Zahl\" e \"Dekker &amp; Adi - Wer bremst verliert\". Aaron ha ruoli minori in \"1 1/2 Ritter - Auf der Suche nach der hinrei\u00dfenden Herzelinde\" e \"Kopf oder Zahl\".\nMark ama molto praticare vari sport, tra i quali tennis, immersioni, arti marziali, competizioni di go-kart e rally automobilistici. In Germania ha partecipato a vari \"Spiel des Herzen\" (i nostri \"derby del cuore\"). Da bambino ha praticato karate e taekwondo. La sua familiarit\u00e0 con le arti marziali gli ha permesso di girare senza controfigura le scene di combattimento di \"Squadra Speciale Cobra 11\"."}
{"id": "2177824", "revid": "80339", "url": "https://it.wikipedia.org/wiki?curid=2177824", "title": "Partizansky rayon", "text": ""}
{"id": "2177825", "revid": "80339", "url": "https://it.wikipedia.org/wiki?curid=2177825", "title": "Partizansky", "text": ""}
{"id": "2177826", "revid": "80339", "url": "https://it.wikipedia.org/wiki?curid=2177826", "title": "Partizanskij", "text": ""}
{"id": "2177827", "revid": "80339", "url": "https://it.wikipedia.org/wiki?curid=2177827", "title": "Distretto di Partizanskoe", "text": ""}
{"id": "2177828", "revid": "80339", "url": "https://it.wikipedia.org/wiki?curid=2177828", "title": "Distretto di Partizanskoye", "text": ""}
{"id": "2177829", "revid": "80339", "url": "https://it.wikipedia.org/wiki?curid=2177829", "title": "Pirovskij", "text": ""}
{"id": "2177830", "revid": "80339", "url": "https://it.wikipedia.org/wiki?curid=2177830", "title": "Pirovsky", "text": ""}
{"id": "2177831", "revid": "80339", "url": "https://it.wikipedia.org/wiki?curid=2177831", "title": "Pirovsky rayon", "text": ""}
{"id": "2177832", "revid": "80339", "url": "https://it.wikipedia.org/wiki?curid=2177832", "title": "Distretto di Pirovskoe", "text": ""}
{"id": "2177833", "revid": "80339", "url": "https://it.wikipedia.org/wiki?curid=2177833", "title": "Distretto di Pirovskoye", "text": ""}
{"id": "2177834", "revid": "80339", "url": "https://it.wikipedia.org/wiki?curid=2177834", "title": "Distretto di Pirovskoje", "text": ""}
{"id": "2177839", "revid": "1573940", "url": "https://it.wikipedia.org/wiki?curid=2177839", "title": "Keroplatidae", "text": "Keroplatidae , \u00e8 una famiglia cosmopolita di insetti dell'ordine dei Ditteri (Nematocera: Bibionomorpha), comprendente specie di interesse forestale associate ai funghi ma che, per il ricorrente regime alimentare zoofago o misto, sono note fra gli anglosassoni con il nome comune di \"predatory fungus gnats\" (\"moscerini dei funghi predatori\").\nDescrizione.\nL'adulto \u00e8 un moscerino di dimensioni talvolta rilevanti rispetto alla generalit\u00e0 degli Sciaroidei, con corpo lungo da 3 a 15 mm. In alcune specie ricorre l'aposematismo, con l'imitazione della livrea e della forma di Imenotteri Vespoidei. Il capo \u00e8 provvisto di occhi ben sviluppati, generalmente provvisto di 3 ocelli (assenti in \"Sciarokeroplatus\") e antenne di 16 articoli, talvolta molto lunghe per la forma allungata degli antennomeri (\"Macrocera\"). Il torace \u00e8 gibboso, le zampe sono particolarmente lunghe, con coxe allungate e tibie munite di speroni all'apice. L'addome \u00e8 solitamente stretto e allungato.\nLe ali sono a volte macchiate da bande scure e rivestite o meno da setole. La costa si estende fino al margine laterale, prolungandosi poco oltre la confluenza di R5. La subcosta \u00e8 breve ma completamente formata e confluisce sulla costa. La radio origina tre ramificazioni: il settore radiale (Rs), infatti, si prolunga in R4+5, da cui si originano i rami posteriori R4 e R5; il primo \u00e8 piuttosto breve e confluisce sulla costa poco distante dalla fine di R1, il secondo, pi\u00f9 lungo, termina sulla costa in corrispondenza dell'apice dell'ala.\nUn carattere particolare della nervatura alare, in questa famiglia, con l'eccezione degli Arachnocampinae, \u00e8 la fusione della radio con la base della media media per un brevissimo tratto; si forma perci\u00f2 un incrocio in cui confluiscono il settore radiale e la medio-cubitale (interpretata da come tratto basale della media) dal lato prossimale, mentre dal lato distale traggono origine i tratti iniziali di R4+5 e M1+2. La vena trasversa radio-mediale \u00e8 perci\u00f2 assente. Anche nella maggior parte dei Keroplatidae, il tratto iniziale della media \u00e8 assente e le suddette vene trasversali, compresa Rs, delimitano una cellula basale chiusa. Fanno eccezione pochi generi, fra cui \"Arachnocampa\", nei quali \u00e8 presente il tratto basale della media (bM). Le vene posteriori presentano la tipica conformazione della generalit\u00e0 dei Bibionomorpha: la cubito si divide in due rami, CuA1 (o m-cu secondo l'interpretazione alternativa di Amorim % Rindal) e CuA2 (o CuA). Posteriormente a quest'ultima decorre una piega o falsa vena, denominata CuP, che in letteratura \u00e8 ritenuta il residuo del ramo posteriore della cubito. Delle vene anali \u00e8 ben sviluppata A1, ma si distingue anche la seconda anale, molto pi\u00f9 breve della prima.\nBiologia.\nL'habitat di questi insetti \u00e8 in genere di tipo forestale. Le larve vivono in microambienti umidi e poco illuminati, spesso sotto i corpi fruttiferi dei funghi delle Polyporaceae, ma sono frequenti anche le specie insediate nelle grotte o in altre cavit\u00e0 naturali. La loro etologia \u00e8 eterogenea in quanto nella famiglia vi si annoverano specie le cui larve hanno regime alimentare micetofago, zoofago o misto, tuttavia vi sono marcate analogie nel modo di approvvigionamento del cibo: queste larve stendono una ragnatela igroscopica che cattura spore fungine e piccoli invertebrati. La predazione avviene grazie all'effetto letale del secreto emesso dalle ghiandole labiali, contenente soprattutto acido ossalico, lasciato sulla ragnatela. Occasionalmente possono essere predate anche pupe della stessa specie. Nella specie \"Planarivora insignis\", la larva si comporta come parassitoide endofago a spese di platelminti terricoli del genere \"Planaria\".\nUna propriet\u00e0 delle larve di alcune specie, ricorrente anche in altri Sciaroidea associati ai funghi, \u00e8 la bioluminescenza, ovvero l'emissione di luce.\nGli adulti hanno il tipico comportamento dei moscerini dei funghi: frequentano luoghi ombrosi e umidi, nel sottobosco e presso corsi d'acqua, hanno un volo lento e abitudini per lo pi\u00f9 crepuscolari o notturne.\nDistribuzione.\nLa famiglia ha una larga distribuzione, con un areale che si estende anche alle regioni subartiche e subantartiche. Specie dei Keroplatidae sono infatti segnalate anche in Groenlandia e nelle Isole Crozet, nel sud dell'Oceano Indiano, a 45\u00b0 di latitudine Sud. La maggiore concentrazione di specie si ha nell'emisfero australe e nella regione orientale.\nSistematica.\nCome altre famiglie degli Sciaroidea costituite di recente, i Keroplatidae sono stati inseriti in un raggruppamento distinto scorporandoli dalla famiglia dei Mycetophilidae \"sensu lato\". Secondo le segnalazioni pi\u00f9 recenti, comprende circa 950 specie descritte, ripartite fra 86 generi, ma molte specie delle regioni tropicali sono ancora sconosciute. L'albero tassonomico suddivide i Keroplatidae in quattro sottofamiglie, due delle quali, a loro volta, suddivise in trib\u00f9:\nIn Europa sono presenti oltre un centinaio di specie, ripartite fra tre sottofamiglie in 16 generi:\nIn Italia \u00e8 segnalata la presenza di 15 specie appartenenti a 8 generi, di cui i pi\u00f9 rappresentati sono rispettivamente \"Orfelia\" e \"Keroplatus\"."}
{"id": "2177845", "revid": "767487", "url": "https://it.wikipedia.org/wiki?curid=2177845", "title": "Planet Earth (Prince)", "text": "Planet Earth \u00e8 il ventinovesimo album da studio del cantante e musicista statunitense Prince, uscito nel 2007 nel Regno Unito come inserto del giornale The Mail on Sunday, ed in seguito pubblicato nel resto del mondo.\nDescrizione.\nIl primo singolo dell'album, \"Guitar\", \u00e8 stato distribuito in associazione con Verizion Wireless il 9 luglio 2007.\nNell'album vi sono collaborazioni di diversi membri di band di supporto di Prince. Marva King, Sonny T e Michael Bland vengono dai New Power Generation; mentre Wendy and Lisa dai The Revolution.\nIl 27 luglio 2007 una canzone dell'album, \"Future Baby Mama\", trapela su internet tramite una stazione radio online americana.\nInizialmente Prince ebbe la collaborazione della Columbia Records per la distribuzione mondiale dell'album. Come per il precedente album Musicology del 2004."}
{"id": "2177849", "revid": "132266", "url": "https://it.wikipedia.org/wiki?curid=2177849", "title": "Progetto VENONA", "text": ""}
{"id": "2177861", "revid": "767487", "url": "https://it.wikipedia.org/wiki?curid=2177861", "title": "Caerphilly (formaggio)", "text": "Il Caerphilly cheese \u00e8 un tipo di formaggio a pasta dura, bianca, originario dell'area attorno alla citt\u00e0 di Caerphilly nel Galles, sebbene oggi sia prodotto anche nel sud-ovest dell'Inghilterra e ai confini con il Galles.\n\u00c8 un formaggio friabile leggermente colorato, prodotto da latte di vacca, ha un contenuto di grasso attorno al 48%.\nHa un sapore di media intensit\u00e0, per\u00f2 forse la sua caratteristica rilevante \u00e8 la sua salinit\u00e0. Si dice che il formaggio fu creato per i minatori di carbone della zona per rifornirli del sale perso durante il loro turno di 10 ore di lavoro nel sottosuolo, cos\u00ec fu nutrimento principale nella dieta dei minatori. \nIl Caerphilly \u00e8 stato uno dei molti formaggi menzionati nello sketch \u201cCheese Shop\u201d dal film Monty Python negli anni '70.\nLa produzione di Caerphilly cess\u00f2 nel corso della II guerra mondiale poich\u00e9 tutto il latte doveva andare alle fabbriche del formaggio Cheddar. Dopo la guerra queste industrie iniziarono a produrre la loro versione di Caerphilly, che \u00e8 quella maggiormente conosciuta oggi, secca e friabile. Comunque ci sono ancora due o tre aziende che producono l'originale Caerphilly, che \u00e8 sodo nel mezzo e cremoso alle estremit\u00e0.\nNella citt\u00e0 di Caerphilly si svolge annualmente un festival di tre giorni per festeggiare il formaggio, chiamato \"The Big Cheese/Y Caws Mawr\"."}
{"id": "2177865", "revid": "1776051", "url": "https://it.wikipedia.org/wiki?curid=2177865", "title": "When Angels &amp; Serpents Dance", "text": "When Angels &amp; Serpents Dance \u00e8 il settimo album in studio del gruppo musicale statunitense P.O.D., pubblicato nel 2008.\nIl disco.\n\u00c8 il primo album al quale partecipa Marcos Curiel da quando lasci\u00f2 il gruppo nel 2003, ed \u00e8 anche il primo realizzato per la INO/Columbia. Vi hanno partecipato anche Mike Muir dei Suicidal Tendencies, il chitarrista degli Helmet Page Hamilton e le sorelle Marley. L'album ha venduto oltre 133.000 copie, ed \u00e8 l'album rock pi\u00f9 venduto su iTunes."}
{"id": "2177870", "revid": "110157", "url": "https://it.wikipedia.org/wiki?curid=2177870", "title": "Sabanilla (Messico)", "text": "La citt\u00e0 di Sabanilla \u00e8 a capo dell'omonimo comune, nello Stato del Chiapas, Messico. Conta 2.769 abitanti secondo le stime del censimento del 2005 e le sue coordinate sono 17\u00b016'N 92\u00b023'W.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica VI: SELVA."}
{"id": "2177875", "revid": "1543377", "url": "https://it.wikipedia.org/wiki?curid=2177875", "title": "Salto de Agua", "text": "La citt\u00e0 di Sabanilla \u00e8 a capo dell'omonimo comune, nello stato del Chiapas, Messico. Conta 4.891 abitanti secondo le stime del censimento del 2005 e le sue coordinate sono 17\u00b033'N 92\u00b020'W.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica VI: SELVA."}
{"id": "2177877", "revid": "110157", "url": "https://it.wikipedia.org/wiki?curid=2177877", "title": "San Fernando (Chiapas)", "text": "La citt\u00e0 di San Fernando \u00e8 a capo dell'omonimo comune, nello stato del Chiapas, Messico. Conta 9.581 abitanti secondo le stime del censimento del 2005 e le sue coordinate sono 17\u00b016'N 92\u00b023'W.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica I: CENTRO."}
{"id": "2177878", "revid": "196390", "url": "https://it.wikipedia.org/wiki?curid=2177878", "title": "Centro Francia", "text": ""}
{"id": "2177879", "revid": "144796", "url": "https://it.wikipedia.org/wiki?curid=2177879", "title": "Cripplegate", "text": "Cripplegate era una delle porte del London Wall e prese il nome della zona esterna su di cui si affacciava. Essa venne quasi completamente distrutta dai bombardamenti della seconda guerra mondiale ed oggi \u00e8 il sito in cui si trova il Barbican Estate ed il Barbican Centre. Il nome \u00e8 ricordato dalla chiesa di \"St Giles Cripplegate\" e dalla strada omonima che si trova leggermente a nord delle mura.\nStoria.\nCripplegate si trovava ai limiti settentrionali di quella che \u00e8 oggi \"Wood Street\" all'intersezione con \"St Alphage Gardens\". Essa esisteva gi\u00e0 quando venne costruito il London Wall, in quanto faceva parte del forte costruito dai romani nel 120. La porta fece poi parte delle nuove mura come porta di accesso settentrionale al forte romano sede della guarnigione a difesa della citt\u00e0 di Londinium. Le mura settentrionali ed occidentali del forte divennero parte integrante del London Wall e vennero poi completamente rifatte durante il periodo medioevale. Come altre porte delle mura di Londra, per un lungo periodo venne utilizzata come prigione essendo utilizzata come locanda in altri periodi.\nLa porta dava accesso ad un sobborgo, in epoca medioevale, e al villaggio di Islington. Lavori di miglioramento delle difese delle mura, realizzati all'esterno della porta nord, diedero origine al nome \"barbican\" (o fortificazione esterna), che venne poi dato al luogo nel corso della riedificazione della zona dopo le distruzioni della seconda guerra mondiale. La porta, originariamente, conduceva soltanto dentro il forte romano e divenne una porta della citt\u00e0 quando questo venne demolito.\nNel 1244 venne ricostruita dalla \"Brewers Company\" e poi nuovamente nel 1491, mentre modifiche vi vennero apportate nel 1663 e venne definitivamente demolita nel 1760 per allargare la strada di accesso.\nDurante la seconda guerra mondiale, la zona venne quasi rasa al suolo e nel 1951 i residenti della zona erano soltanto 5.324 di cui soltanto 48 residenti a Cripplegate. Nel 1952 si cominci\u00f2 a discutere sul futuro della zona, e nel settembre del 1957 si decise di costruirvi un quartiere residenziale. L'area venne nuovamente abitata nel 1969 con il nome di Barbican Estate."}
{"id": "2177880", "revid": "237545", "url": "https://it.wikipedia.org/wiki?curid=2177880", "title": "Poitou Charentes", "text": ""}
{"id": "2177884", "revid": "1363894", "url": "https://it.wikipedia.org/wiki?curid=2177884", "title": "Vonta Leach", "text": "Carriera professionistica.\nGreen Bay Packers.\nAl draft NFL 2004 Leach non venne selezionato ma successivamente firm\u00f2 coi Packers. Debutt\u00f2 nella NFL il 29 novembre 2004 contro i St. Louis Rams. Il 13 settembre 2006 fu svincolato.\nNew Orleans Saints.\nIl 14 settembre 2006 firma con i Saints, ma non trova spazio e viene svincolato.\nHouston Texans.\nIl 9 ottobre 2006, Leach firm\u00f2 con gli Houston Texans un contratto annuale.\nIl 19 marzo 2007 da \"restricted free agent\" i Texans pareggiano l'offerta proponendogli un contratto di 4 anni per un totale di 8 milioni di dollari.\nNella stagione 2010 Leach si mise in luce, ottenendo la prima convocazione per il Pro Bowl in carriera.\nBaltimore Ravens.\nTerminato il contratto con i Texans, il 31 luglio 2011 Leach firm\u00f2 un contratto di 3 anni per un totale di 11 milioni di dollari coi Baltimore Ravens, rendendolo il fullback pi\u00f9 pagato della NFL. Al termine della prima annata coi Ravens fu convocato per il secondo Pro Bowl consecutivo e votato al 45\u00ba posto nella NFL Top 100, l'annuale classifica dei migliori cento giocatori della stagione.\nIl 26 dicembre 2012, Leach fu convocato per il terzo Pro Bowl in carriera e per il terzo anno consecutivo fu inserito nel First-team All-Pro. Il 3 febbraio 2013, Leach part\u00ec come titolare nel Super Bowl XLVII contribuendo alla vittoria dei Ravens sui San Francisco 49ers per 34-31, laureandosi per la prima volta campione NFL.\nIl 10 giugno 2013, Leach annunci\u00f2 tramite il suo account su Twitter di essere stato svincolato dai Ravens dopo che le parti non erano riuscite a raggiungere un accordo per la ristrutturazione del contratto del giocatore. Il 29 luglio 2013 rifirm\u00f2 coi Ravens. Nella prima gara della stagione 2013, Leach segn\u00f2 un touchdown su ricezione, ma i Ravens furono sconfitti nettamente dai Broncos.\nIl 27 febbraio 2014, i Ravens svincolarono Leach."}
{"id": "2177885", "revid": "1186766", "url": "https://it.wikipedia.org/wiki?curid=2177885", "title": "Oratorio di Sant'Antonio Abate (Finale Ligure)", "text": "L'oratorio di Sant'Antonio abate \u00e8 un edificio religioso sito lungo la strada statale 1 Via Aurelia nel rione di Varigotti a Finale Ligure, in provincia di Savona. L'oratorio sorge a fianco alla chiesa parrocchiale di San Lorenzo, a pochi metri dalla spiaggia.\nL'edificio \u00e8 a navata unica con volta a botte. La facciata, alleggerita da tre finestroni, ha linee semplici come del resto quelle della chiesa parrocchiale, e presentava un dipinto sopra l'ingresso, ormai completamente cancellato. L'oratorio \u00e8 sede della omonima confraternita."}
{"id": "2177886", "revid": "110157", "url": "https://it.wikipedia.org/wiki?curid=2177886", "title": "Siltepec", "text": "La citt\u00e0 di Siltepec \u00e8 a capo dell'omonimo comune, nello stato del Chiapas, Messico. Conta 3.181 abitanti secondo le stime del censimento del 2005 e le sue coordinate sono 15\u00b033'N 92\u00b019'W.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica VII: SIERRA."}
{"id": "2177893", "revid": "834", "url": "https://it.wikipedia.org/wiki?curid=2177893", "title": "Smif-n-Wessun", "text": ""}
{"id": "2177895", "revid": "125630178", "url": "https://it.wikipedia.org/wiki?curid=2177895", "title": "Cricco", "text": "Un cricco o cricchetto \u00e8 un dispositivo meccanico costituito da una ruota dentata e un becco o dente complanare che consente il movimento in un solo senso, a meno di un certo gioco legato alla distanza fra i denti.\nRealizzazione.\nI denti della ruota sono asimmetrici e angolati in modo che nella direzione di scorrimento ci sia poco attrito con il becco, e viceversa, nella direzione di blocco, il dente si accoppia con il becco per creare una superficie ampia di opposizione al movimento della ruota.\nIl becco pu\u00f2 ruotare su un perno, o essere costituito da materiale elastico.\nNelle realizzazioni pi\u00f9 semplici di questo meccanismo, in cui l'orientamento delle parti \u00e8 fissato a priori, un becco rigido e imperniato pu\u00f2 sfruttare la forza di gravit\u00e0 per portarsi nella posizione di blocco. Oltre al vincolo sull'orientamento, questa soluzione pu\u00f2 avere dei limiti in termini di velocit\u00e0 di intervento del becco, dettati dalla massa del becco e dall'ampiezza dell'angolo di rotazione libera.\nSolitamente il becco striscia sulla ruota dentata grazie ad una forza elastica, che pu\u00f2 essere esterna al becco (una molla) o intrinseca nella sua costruzione, come nel caso di una lamella di materiale elastico.\nApplicazioni.\nQuesto meccanismo viene applicato nello scappamento degli orologi, nella chiave e cacciavite a cricchetto, nei tornelli, nel tenditore a cricchetto, nella fascetta stringicavo, in alcuni verricelli e argani."}
{"id": "2177896", "revid": "1784492", "url": "https://it.wikipedia.org/wiki?curid=2177896", "title": "Ivo Trumbi\u0107", "text": ""}
{"id": "2177897", "revid": "1784492", "url": "https://it.wikipedia.org/wiki?curid=2177897", "title": "Karlo Stipani\u0107", "text": ""}
{"id": "2177898", "revid": "1784492", "url": "https://it.wikipedia.org/wiki?curid=2177898", "title": "Ozren Bona\u010di\u0107", "text": "Carriera.\nAllenatore.\nNel 2000 prende contemporaneamente le redini del e della nazionale slovena firmando un contratto annuale. \nNel marzo 2008 sostituisce Milorad Damjani\u0107 sulla panchina del ."}
{"id": "2177899", "revid": "1784492", "url": "https://it.wikipedia.org/wiki?curid=2177899", "title": "Zoran Jankovi\u0107 (pallanuotista)", "text": ""}
{"id": "2177903", "revid": "767487", "url": "https://it.wikipedia.org/wiki?curid=2177903", "title": "HP 95LX", "text": "HP 95LX \u00e8 stato il primo pocket computer MS-DOS introdotto dalla Hewlett-Packard nel 1991.\nHa una CPU NEC V20 (un clone dell'Intel 8088) e non si pu\u00f2 considerare completamente PC compatibile, per il suo schermo LCD con risoluzione di un quarto MDA.\nHa come sistema operativo MS-DOS versione 3.22 e Lotus 1-2-3 preinstallato. Altri software nella ROM comprendono una calcolatrice,una rubrica telefonica, un'agenda, un programma di comunicazione, un semplice editore di testo e un videogioco: Tiger fox, consistente nel guidare in una serie di labirinti un omino, evitando una tigre e una volpe (da qui il nome). Include una pila a bottone per il backup se le due pile stilo principali si scaricano. \u00c8 anche possibile usare il 95 LX tramite un trasformatore per la presa a muro.\nCome memoria di massa il HP95LX ha uno slot PCMCIA, che pu\u00f2 contenere una RAM card statica. \u00c8 fornito di porta seriale compatibile RS-232, ed anche di una porta ad infrarossi per la stampa con stampanti compatibili HP. In modalit\u00e0 caratteri il display mostra 16 linee di 40 caratteri e non \u00e8 retro-illuminato."}
{"id": "2177904", "revid": "118186426", "url": "https://it.wikipedia.org/wiki?curid=2177904", "title": "Uro\u0161 Marovi\u0107", "text": ""}
{"id": "2177905", "revid": "1784492", "url": "https://it.wikipedia.org/wiki?curid=2177905", "title": "Ronald Lopatni", "text": ""}
{"id": "2177907", "revid": "102337449", "url": "https://it.wikipedia.org/wiki?curid=2177907", "title": "Miroslav Poljak", "text": ""}
{"id": "2177911", "revid": "767487", "url": "https://it.wikipedia.org/wiki?curid=2177911", "title": "Simojovel de Allende", "text": "La citt\u00e0 di Simojovel de Allende \u00e8 a capo del comune di Simojovel, nello stato del Chiapas, Messico. Conta 10.762 abitanti secondo le stime del censimento del 2010 e le sue coordinate sono 17\u00b008'N 92\u00b042'W."}
{"id": "2177912", "revid": "307923", "url": "https://it.wikipedia.org/wiki?curid=2177912", "title": "Batuan", "text": ""}
{"id": "2177913", "revid": "1784492", "url": "https://it.wikipedia.org/wiki?curid=2177913", "title": "Dejan Dabovi\u0107", "text": ""}
{"id": "2177914", "revid": "1573940", "url": "https://it.wikipedia.org/wiki?curid=2177914", "title": "\u0110or\u0111e Peri\u0161i\u0107", "text": ""}
{"id": "2177916", "revid": "1784492", "url": "https://it.wikipedia.org/wiki?curid=2177916", "title": "Mirko Sandi\u0107", "text": ""}
{"id": "2177917", "revid": "599013", "url": "https://it.wikipedia.org/wiki?curid=2177917", "title": "Kris Brown", "text": "Nella NFL.\nStagione 1999\nPreso come 228 scelta dai Pittsburgh Steelers ha giocato 16 partite realizzando 25 su 29 field goal di cui uno bloccato con il pi\u00f9 lungo di 51 yard, ha fatto 30 su 31 extra point di cui uno bloccato, 73 kickoff per 4088 yard di cui 2 terminati fuori dal campo di gioco, 3 in touchback, 63 ritornati e 6 onside kick di cui 2 recuperati.\nStagione 2000\nHa giocato 16 partite realizzando 25 su 30 field goal con il pi\u00f9 lungo di 52 yard, ha fatto 32 su 33 extra point, 77 kick off per 4431 yard di cui 2 terminati fuori dal campo di gioco 4 in touchback, 69 ritornati e 2 \"onside kick\" di cui uno recuperato.\nStagione 2001\nHa giocato 16 partite realizzando 30 su 44 field goal\"record personale\" con il pi\u00f9 lungo di 55 yard, ha fatto 34 su 37 extra point, 3 punt per 106 yard di cui uno \"downed\" e 2 ritornati, 84 kick off per 5058 yard di cui 2 terminati fuori dal campo di gioco, 9 in touchback, 72 ritornati con un touchdown e un \"onside kick\" recuperato, ha fatto un tackle da solo, un fumble poi recuperato per nessuna iarda e infine una corsa per 6 yard.\nStagione 2002\nPassa agli Houston Texans dove gioca 16 partite realizzando 17 su 24 field goal con il pi\u00f9 lungo di 51 yard, ha fatto 20 su 20 extra point, 56 kick off per 3402 yard di cui uno terminato fuori dal campo di gioco, 2 in touchback, 51 ritornati con un touchdown e 2 \"onside kick\".\nStagione 2003\nHa giocato 16 partite realizzando 18 su 22 field goal con il pi\u00f9 lungo di 50 yard, ha fatto 27 su 27 extra point, 61 kick off per 3891 yard di cui 8 in touchback, 52 ritornati e un \"onside kick\". Infine 4 tackle da solo\"record personale\"\nStagione 2004\nHa giocato 16 partite realizzando 17 su 24 field goal con il pi\u00f9 lungo di 50 yard, ha fatto 34 su 34 extra point, 69 kick off per 4402 yard di cui uno terminato fuori dal campo di gioco, 9 in touchback, 58 ritornati con un touchdown e un \"onside kick\". Infine 3 tackle da solo.\nStagione 2005\nHa giocato 16 partite realizzando 26 su 34 field goal con il pi\u00f9 lungo di 53 yard, ha fatto 24 su 24 extra point, 68 kick off per 4389 yard di cui 11 in touchback, 54 ritornati e un \"onside kick\", una corsa per 4 yard e infine un tackle da solo.\nStagione 2006\nHa giocato 16 partite realizzando 19 su 25 field goal con il pi\u00f9 lungo di 49 yard, ha fatto 26 su 27 extra point di cui uno bloccato, 64 kick off per 4153 yard di cui uno terminato fuori dal campo di gioco, 10 in touchback, 52 ritornati con un touchdown e 2 \"onside kick\".\nStagione 2007\nHa giocato 16 partite realizzando 25 su 39 field goal con il pi\u00f9 lungo di 57 yard\"record personale\", ha fatto 40 su 40 extra point, 84 kick off per 5295 yard di cui 11 in touchback, 69 ritornati e 4 \"onside kick\" di cui uno recuperato. Infine un tackle da solo.\nStagione 2008\nHa giocato 16 partite realizzando 29 su 33 field goal con il pi\u00f9 lungo di 53 yard, ha fatto 37 su 37 extra point, 84 kick off per 5398 yard di cui 9 in touchback, 72 ritornati e 2 \"onside kick\", un tackle da solo e un fumble recuperato per nessuna iarda.\nStagione 2009\nHa giocato 16 partite realizzando 21 su 32 field goal con il pi\u00f9 lungo di 56 yard, ha fatto 43 su 44 extra point\"record personale\", 82 kick off per 5432 yard\"record personale\" di cui uno terminato fuori dal campo di gioco, 10 in touchback, 71 ritornati e un \"onside kick\". Infine ha fatto un tackle da solo."}
{"id": "2177920", "revid": "1745361", "url": "https://it.wikipedia.org/wiki?curid=2177920", "title": "Zdravko Hebel", "text": "Carriera.\nGiocatore.\n\u00c8 cresciuto nel VK Medve\u0161\u010dak fino al 1962, anno in cui pass\u00f2 al HAVK Mladost.\nNel Mladost vinse diversi trofei tra cui quattro campionati jugoslavi, quattro Euroleghe, una Coppa delle Coppe e una Supercoppa LEN. \nDal 1965 al 1969 ha giocato 68 partite con la nazionale jugoslava vincendo un oro alle Olimpiadi di Citt\u00e0 del Messico 1968 e ai Giochi del Mediterraneo di Tunisi 1967.\nPost-ritiro.\nDal 1991 al 2000 fu vicepresidente del Comitato Olimpico Croato per poi diventarne presidente dal 2000 al 2002.\nNel 1995 e dal 1999 al 2000 fu presidente del HVS."}
{"id": "2177921", "revid": "39884", "url": "https://it.wikipedia.org/wiki?curid=2177921", "title": "Boris Gri\u0161in", "text": "\u00c8 il padre di Evgenij e marito di Valentina Rastvorova."}
{"id": "2177922", "revid": "1573940", "url": "https://it.wikipedia.org/wiki?curid=2177922", "title": "Givi \u010cikvanaja", "text": ""}
{"id": "2177925", "revid": "729019", "url": "https://it.wikipedia.org/wiki?curid=2177925", "title": "Batuan (Bohol)", "text": "Batuan \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale.\nBatuan \u00e8 formata da 15 baranggay:"}
{"id": "2177927", "revid": "39884", "url": "https://it.wikipedia.org/wiki?curid=2177927", "title": "Jurij Grigorovskij", "text": ""}
{"id": "2177928", "revid": "767487", "url": "https://it.wikipedia.org/wiki?curid=2177928", "title": "Vladimir Sem\u00ebnov", "text": ""}
{"id": "2177929", "revid": "125349264", "url": "https://it.wikipedia.org/wiki?curid=2177929", "title": "Cheb Hasni", "text": "Biografia.\nPrima di intraprendere la carriera da cantante Cheb Hasni ha sempre avuto una passione per lo sport, specialmente il calcio, inizi\u00f2 a giocare dall'et\u00e0 di 9 anni con l'ASMO. Arrivato all'et\u00e0 di 15 anni si fece male in campo e rest\u00f2 in ospedale per parecchie settimane. Dopo il ritorno in campo le condizioni del piede non migliorarono e nonostante gli incoraggiamenti del suo allenatore Hasni ferm\u00f2 la sua carriera come calciatore.\nHasni ebbe la sua prima esibizione come cantante al matrimonio del fratello di Kada Naoui, dove interpret\u00f2 la canzone \"El-Marsem\". Visto il successo della canzone Kada gli chiese se fosse stato interessato a cantare nella sua discoteca \"La Cinguette\", insieme al gruppo Jawhara diretto da Mustapha Cherchar. Hasni accett\u00f2 la proposta sia per la sua passione che per le difficolt\u00e0 economiche che la sua famiglia viveva, egli abbandon\u00f2 la scuola in tenera et\u00e0. Il produttore discografico Mohamed Saint-Cr\u00e9pain dopo aver assistito a vari spettacoli dell'artista, propose a Hasni di firmare un contratto. Nel 1986, Hasni registr\u00f2 la sua prima cassetta con la casa discografica Saint-Cr\u00e9pain e nella quale interpret\u00f2 tre canzoni in duo con la cantante ra\u00ef Chaba Zahouania.\nCheb Hasni cantante adulato dalla giovent\u00f9 algerina, amante delle canzoni sentimentali, \u00e8 stato l'autore di pi\u00f9 di 150 album in soli 8 anni.\nGli autori di Hasni sono stati: Aziz Kourbali, La\u00e0redj (fratello di Hasni), Hasni (lui stesso), Khaled Bendouda (1\u00ba autore di Hasni), Mohamed Nouna, Mekki Nouna, Ahmed Hamadi, Kader Jidar (Kader Sonacome), Houari Damache, Bousekrine Baby, etc.\nI musicisti sono stati: Ali Bouabdellah, Noureddine Tiger, Hocine Cheriet, Hocine Nahal, Kouider Berkane , Mohamed Meghni, etc.\nNel 1992, firm\u00f2 un contratto con il manager Nourredine Gafa\u00efti (Manager di Chaba Zahouania, Cheb Sahraoui e Chaba Fadela) e dopodich\u00e9 part\u00ec in tourn\u00e9.\nNel 1990, Hasni registr\u00f2 10 clip con una societ\u00e0 francese : \"Dawrou El'auto\" V3 \u2013 \"Katba\" V1 \u2013 \"Bayda mon amour\" V1 \u2013 \"Hetta nssit'ha w rahet men bali\" - \"Ma nssit'ha ma rahet men bali\" - \"Mazel souvenir aandi\" - \"Tebaatek sahti rchet\" V1 - \"C'est fini Alik Ya Mehanti\" V1 - \"Hada Mektoubi\" - \"Dayek Dayek\".\nLe clip prodotte da ENTV furono: \"F\u00e8rketi El-Echra\", \"Dawini b dw\u00e8ek\", \"Mazal galbi m elkiyya ma bra\", \"Guaa ennssa\".\nIl 29 settembre 1994, Hasni fu assassinato nel suo quartiere (Gambetta, Orano) all'et\u00e0 di 26 anni. Il suo assassinio rimane ancora ai giorni d'oggi un mistero, i sospetti restano su un gruppo di islamisti radicali che minacciarono Hasni di morte.\nCheb Hasni rimane un idolo e un punto di riferimento per le giovani generazioni.\nSi spos\u00f2 nel 1987, all'et\u00e0 di 19 anni, ed ebbe un figlio di nome Abdellah, nato nel 1989."}
{"id": "2177935", "revid": "1573940", "url": "https://it.wikipedia.org/wiki?curid=2177935", "title": "Vja\u010deslav Skok", "text": ""}
{"id": "2177937", "revid": "1573940", "url": "https://it.wikipedia.org/wiki?curid=2177937", "title": "Oleg Bovin", "text": ""}
{"id": "2177939", "revid": "741864", "url": "https://it.wikipedia.org/wiki?curid=2177939", "title": "Zolt\u00e1n D\u00f6m\u00f6t\u00f6r", "text": ""}
{"id": "2177941", "revid": "729019", "url": "https://it.wikipedia.org/wiki?curid=2177941", "title": "Bien Unido", "text": "Bien Unido \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale.\nBien Unido \u00e8 formata da 15 baranggay:"}
{"id": "2177942", "revid": "149485", "url": "https://it.wikipedia.org/wiki?curid=2177942", "title": "L\u00e1szl\u00f3 Felkai", "text": ""}
{"id": "2177943", "revid": "99752975", "url": "https://it.wikipedia.org/wiki?curid=2177943", "title": "J\u00e1nos Konr\u00e1d", "text": ""}
{"id": "2177944", "revid": "1573940", "url": "https://it.wikipedia.org/wiki?curid=2177944", "title": "Syngnathus abaster", "text": "Il pesce ago di rio (Syngnathus abaster ) \u00e8 un pesce di acqua dolce e marina della famiglia Syngnathidae.\nDistribuzione e habitat.\n\u00c8 diffuso in tutto il mar Mediterraneo, nel mar Nero (dove vive una forma pi\u00f9 grande, che comunque non \u00e8 una sottospecie) e nell'Oceano Atlantico tra il golfo di Guascogna e il Marocco. Risale i fiumi anche per lunghissimi tratti: nel Danubio arriva fino in Ungheria, nel Dniepr si trova fino a Kiev. \u00c8 stato introdotto nel Don dove \u00e8 risultato invasivo soprattutto nei laghi artificiali. \u00c8 molto comune in tutti i mari, le lagune e le foci d'Italia.\n\u00c8 questa una specie strettamente costiera che non si trova mai a profondit\u00e0 superiore a qualche metro, in mare si rinviene su fondi mobili coperti da vegetazione, soprattutto fanerogame come \"Posidonia oceanica\" o \"Zostera\" spp.. \u00c8 un pesce notevolmente eurialino e penetra volentieri nelle foci e nelle lagune stabilendovi popolazioni; si adatta facilmente anche alle acque completamente dolci.\nDescrizione.\nIl suo aspetto \u00e8 caratteristico e molto simile a quello degli altri pesci ago, con corpo cos\u00ec sottile ed allungato da apparire filiforme, bocca molto piccola su di un muso corto e diritto con una carena superiore. Le uniche pinne presenti sono le pinne pettorali, la pinna dorsale, bassa e di altezza costante e posta a met\u00e0 del corpo e le pinna caudale, piccola. La pinna anale \u00e8 ridottissima. Appare pi\u00f9 tozzo rispetto agli altri pesci ago.\nLa colorazione \u00e8 bruna o verde vivo, le femmine adulte presentano strie verticali sull'addome.\nMisura fino a 15 cm (20 cm la razza del mar Nero), in acque salmastre le dimensioni restano inferiori.\nBiologia.\n\u00c8 un buon nuotatore, a differenza degli altri pesci ago, per lo pi\u00f9 striscianti. Staziona spesso con la coda appoggiata al fondo ed il corpo rialzato.\nRiproduzione.\nLa riproduzione dei pesci ago \u00e8 particolarmente interessante: dopo un corteggiamento che comporta reciproci avvolgimenti delle code con un movimento tremolante, le uova sono deposte dalla femmina in una tasca ventrale del maschio, grazie ad una papilla genitale molto sviluppata. Qui le uova vengono trattenute nel cosiddetto marsupio fino alla schiusa e gli embrioni vengono nutriti dai capillari che avvolgono le uova. Alla fine sono liberati dei giovanili molto simili agli adulti.\nNota tassonomica.\nQuesta specie tende a formare popolazioni in svariati ambienti, anche di minime dimensioni, e queste popolazioni tendono a manifestare una notevole variabilit\u00e0 fenotipica. Questa disomogeneit\u00e0 ha portato gli ittiologi a costituire sottospecie o anche specie (come la supposta \"S. nigrolineatus\" del mar Nero) ma la variabilit\u00e0 all'interno delle varie popolazioni non ha mai permesso di convalidare questi taxa."}
{"id": "2177945", "revid": "838137", "url": "https://it.wikipedia.org/wiki?curid=2177945", "title": "Mih\u00e1ly Mayer", "text": ""}
{"id": "2177946", "revid": "102550529", "url": "https://it.wikipedia.org/wiki?curid=2177946", "title": "J\u00e1nos Steinmetz", "text": ""}
{"id": "2177947", "revid": "438678", "url": "https://it.wikipedia.org/wiki?curid=2177947", "title": "Luigi Rusca (architetto)", "text": "Esponente del Neoclassicismo, lavor\u00f2 a lungo a San Pietroburgo, in particolare durante il regno di Caterina II (1762-1796)."}
{"id": "2177953", "revid": "264902", "url": "https://it.wikipedia.org/wiki?curid=2177953", "title": "Trattato di Dardano", "text": "Il trattato di Dardano fu stipulato nell'omonima citt\u00e0 della Troade, durante l'estate dell'85 a.C., tra Silla e Mitridate VI, per sancire le condizioni di pace al termine della prima guerra mitridatica.\nContesto storico.\nCon l'arrivo di Lucio Cornelio Silla in Grecia nell'87 a.C. le sorti della guerra contro Mitridate cambiarono a favore dei Romani. Silla ottenne infatti numerosi ed importanti successi, prima ad Atene nel marzo dell'86 a.C., poi al Pireo, a Cheronea, dove secondo Tito Livio caddero ben 100.000 armati del regno del Ponto, ed infine ad Orcomeno.\nContemporaneamente, agli inizi dell'85 a.C., il prefetto della cavalleria, Flavio Fimbria, dopo aver ucciso il proprio proconsole, Lucio Valerio Flacco, a Nicomedia prese il comando di un secondo esercito romano. Quest'ultimo si diresse anch'egli contro le armate di Mitridate, in Asia, uscendone pi\u00f9 volte vincitore, riuscendo a conquistare la nuova capitale di Mitridate, Pergamo, e poco manc\u00f2 che non riuscisse a far prigioniero lo stesso re. Intanto Silla avanzava dalla Macedonia, massacrando i Traci che sulla sua strada gli si erano opposti.\nPoich\u00e9 Silla non disponeva ancora di alcuna nave, poich\u00e9 da Roma non era arrivato denaro o qualsiasi altra forma di aiuto, ma al contrario era stato dichiarato fuorilegge; poich\u00e9 Silla aveva gi\u00e0 speso i soldi che aveva preso dai templi della Pizia, di Olimpia e di Epidauro, in cambio dei quali egli aveva loro assegnato la met\u00e0 del territorio di Tebe, a causa delle sue frequenti defezioni, ma soprattutto poich\u00e9 aveva la necessit\u00e0 di far ritorno a Roma con il suo esercito contro la fazione a lui ostile, acconsent\u00ec alla proposta del re del Ponto e dett\u00f2 le sue condizioni di pace:\nQueste furono le condizioni che Silla offr\u00ec. Archelao si ritir\u00f2 velocemente da quei luoghi e sottopose tutte le condizioni della resa a Mitridate. Poco dopo gli ambasciatori di Mitridate tornarono da Silla con la risposta: il re del Ponto accettava tutte le condizioni del trattato di pace ad eccezione di quelle relative alla Paflagonia. Gli emissari del re aggiungevano che Mitridate avrebbe ottenuto condizioni migliori se avesse negoziato con il console Lucio Valerio Flacco. La cosa offese non poco Silla, il quale disse agli emissari del re che avrebbe raggiunto Mitridate in Asia per capire se voleva veramente la pace o la guerra. Secondo Plutarco fu lo stesso Mitridate a richiedere l'incontro a causa dell'attivit\u00e0 bellica di Fimbria in Asia. Cercava in Silla un alleato.\nIl comandante romano marci\u00f2 attraverso la Tracia, via \"Cypsella\", dopo aver inviato Lucio Licinio Lucullo ad Abido, giunto da poco, dopo aver rischiato pi\u00f9 volte di essere catturato da parte dei pirati. Quest'ultimo era riuscito a raccogliere una flotta composta da navi provenienti da Cipro, Fenicia, Rodi e Panfilia. Aveva devastato gran parte delle coste nemiche scontrandosi con le navi pontiche. E mentre Silla avanzava da \"Cypsella\", Mitridate marciava da Pergamo.\nL'incontro di Dardano tra Silla e Mitridate.\nA circa met\u00e0 strada, a Dardano, si incontrarono per una conferenza di pace. Ognuno di loro aveva con s\u00e9 una piccola forza militare: Mitridate 200 navi ad un solo ordine di remi, 20.000 opliti, 6.000 cavalieri ed un grosso nucleo di carri falcati; Silla invece, 4 coorti e 200 cavalieri. Mitridate cominci\u00f2 a parlare, raccontando di suo padre, della sua amicizia ed alleanza con i Romani. Poi accus\u00f2 ambasciatori e generali romani di averlo provocato, procurandogli un danno, avendo messo sul trono di Cappadocia Ariobarzane I, privandolo poi della Frigia, e dando ragione al re Nicomede IV di Bitinia. Egli giustific\u00f2 cos\u00ec il suo attacco alle province romane come legittima difesa, dovuto pi\u00f9 ad una necessit\u00e0 che ad una sua reale volont\u00e0.\nSilla replic\u00f2 in modo assai duro:\nSilla continu\u00f2 rinfacciando a Mitridate il fatto di aver scelto il tempo giusto per tradire l'alleanza con Roma, impegnata nella guerra sociale in Italia e occupare, quindi, i regni clienti di Ariobarzane, Nicomede e della Galazia, la Paflagonia ed infine la stessa provincia romana d'Asia. Ramment\u00f2 a Mitridate di aver compiuto anche tutta una serie di soprusi sulle citt\u00e0 occupate.\nE mentre Silla stava ancora parlando con veemenza, il re cedette alle sue paure e acconsent\u00ec ai termini della resa che gli erano stati mostrati da Archelao. \nDecise quindi di consegnare le navi e tutto ci\u00f2 che era stato richiesto, e torn\u00f2 nel suo regno paterno del Ponto, come suo possesso esclusivo. E cos\u00ec la prima guerra tra i Romani e Mitridate ebbe fine.\nCondizioni del trattato.\nTale trattato di pace consent\u00ec a Mitridate di evitare una totale disfatta e, probabilmente, anche la perdita della vita. Silla, infatti, fremeva dalla voglia di tornare a Roma per riaffermare il proprio potere.\nSi chiedeva inoltre la consegna di:\nPlutarco aggiunge alle condizioni riportate poco sopra da Appiano e Livio, il versamento ai Romani di 2.000 talenti, la consegna di 70 navi con le prore di bronzo, complete di equipaggiamento e 500 arcieri.\nConseguenze.\nLa pace vide cos\u00ec l'antico rivale ora trasformato in \"amico del popolo romano\". Un espediente per poter tornare nella capitale a risolvere i problemi interni."}
{"id": "2177954", "revid": "281901", "url": "https://it.wikipedia.org/wiki?curid=2177954", "title": "Pesce ago di rio", "text": ""}
{"id": "2177955", "revid": "116944", "url": "https://it.wikipedia.org/wiki?curid=2177955", "title": "Maiale calabrese", "text": ""}
{"id": "2177957", "revid": "287204", "url": "https://it.wikipedia.org/wiki?curid=2177957", "title": "Bilar (Bohol)", "text": "Bilar \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale.\nBilar \u00e8 formata da 19 baranggay:"}
{"id": "2177958", "revid": "1305772", "url": "https://it.wikipedia.org/wiki?curid=2177958", "title": "Patrignone", "text": "Patrignone \u00e8 il nome di pi\u00f9 localit\u00e0:"}
{"id": "2177959", "revid": "767487", "url": "https://it.wikipedia.org/wiki?curid=2177959", "title": "Make Your Own Damn Movie! Secrets of a Renegade Director", "text": "Make Your Own Damn Movie! Secrets of a Renegade Director \u00e8 un libro scritto da Lloyd Kaufman in collaborazione con Adam Jahnke e Trent Haaga nel 2003, nonch\u00e9 un documentario uscito direttamente in DVD, diretto da Lloyd Kaufman e prodotto dalla Troma nel 2005.\nContenuto.\nScritto dal regista e fondatore della celebre casa di produzione indipendente Troma, il libro \u00e8 una sorta di manuale per realizzare un perfetto film indipendente, in cui vengono spiegati in maniera ironica tutti i segreti della realizzazione di un film a basso budget, dalla pre-produzione alla distribuzione nelle sale cinematografiche.\nLa prefazione del libro \u00e8 stata scritta da Trey Parker, regista di \"Cannibal! The Musical\" e \"South Park\", mentre l'introduzione \u00e8 stata scritta da James Gunn, regista di \"Tromeo and Juliet\" e \"Slither\", che aveva scritto insieme a Kaufman l'autobiografia \"All I Needed to Know About Filmmaking I Learned From The Toxic Avenger\".\nIl documentario.\nNel 2005 Kaufman diresse un documentario tratto dal libro, intitolato Make Your Own Damn Movie!, che usc\u00ec direttamente in DVD, in un box contenente cinque dischi. Il documentario contiene interviste a registi e attori appartenenti alla Troma, ma anche a celebri registi di film horror quali George A. Romero, Herschell Gordon Lewis e Eli Roth."}
{"id": "2177960", "revid": "116774", "url": "https://it.wikipedia.org/wiki?curid=2177960", "title": "Spruce goose", "text": ""}
{"id": "2177962", "revid": "827882", "url": "https://it.wikipedia.org/wiki?curid=2177962", "title": "Barbican Estate", "text": "Il Barbican Estate \u00e8 un complesso residenziale della City of London, sito in un'area densamente popolata da negozi e banche.\nStoria.\nDurante la seconda guerra mondiale, la citt\u00e0 di Londra sub\u00ec severi danneggiamenti e perdite di vite umane. L'area di Cripplegate venne completamente rasa al suolo e nel 1951 la popolazione residente era ridotta a sole 5.324 persone di cui soltanto 48 vivevano a Cripplegate. Nel 1952 si cominci\u00f2 a discutere sul futuro della zona e nel 1957 si prese la decisione di costruire un nuovo centro residenziale.\nGli immobili vennero costruiti fra il 1965 ed il 1976, su di una superficie di 140.000 m\u00b2 bombardata durante la guerra. Il complesso venne progettato dagli architetti Chamberlin, Powell e Bon. La costruzione riflette lo stile in voga in Gran Bretagna negli anni sessanta e settanta, con finitura esterna in cemento armato faccia vista.\nIl complesso.\nIl complesso \u00e8 costituito da 13 palazzine residenziali raggruppate intorno al lago e a spazi verdi. L'edificio principale \u00e8 alto sette piani e d\u00e0 su un terrapieno che collega tutti i servizi del centro e tre strade pedonali su livelli diversi. Non esistono accessi veicolari al complesso e le auto dei residenti debbono essere lasciate in appositi parcheggi siti all'esterno. Un parcheggio pubblico si trova nei sotterranei del Barbican Centre.\nIl complesso contiene anche tre dei pi\u00f9 alti grattacieli di Londra, costituiti da 42 piani e alti 123 metri. Le torri, da est ad ovest sono:\nBarbican complex.\nIl Barbican Estate comprende anche il Barbican Centre (un centro dedicato agli spettacoli musicali, al balletto e al teatro di prosa), la \"Barbican public library\", la \"City of London School for Girls\", il Museum of London e la \"Guildhall School of Music and Drama\". Un ostello YMCA venne costruito fra il 1965 ed il 1971, per collegare Barbican con il \"Golden Lane Estate\"."}
{"id": "2177963", "revid": "125185430", "url": "https://it.wikipedia.org/wiki?curid=2177963", "title": "All I Ever Wanted (album Kelly Clarkson)", "text": "All I Ever Wanted \u00e8 il quarto album in studio della cantante statunitense Kelly Clarkson, pubblicato il 6 marzo 2009 dalla RCA Records.\nPer la produzione dell'album la Clarkson ha collaborato con Ryan Tedder, frontman degli OneRepublic.\nSingoli.\nIl primo singolo estratto \u00e8 \"My Life Would Suck Without You\", pubblicato il 16 gennaio 2009 come download digitale. La \"premi\u00e8re\" in radio negli Stati Uniti \u00e8 stata fatta marted\u00ec 13 gennaio 2009 e la canzone \u00e8 stata ufficialmente aggiunta alle playlist radiofoniche statunitensi il 19 gennaio 2009. Il secondo singolo \u00e8 stato \"I Do Not Hook Up\", seconda traccia del disco, la quale \u00e8 stata diffusa nelle radio statunitensi il 30 marzo 2009, anche se \u00e8 era gi\u00e0 precedentemente trasmessa da quelle australiane. Negli Stati Uniti ha avuto discreti risultati in classifica. Il terzo singolo estratto \u00e8 \"Already Gone\", la prima ballata che vede la collaborazione di Ryan Tedder."}
{"id": "2177964", "revid": "111212432", "url": "https://it.wikipedia.org/wiki?curid=2177964", "title": "Elegast", "text": "Elegast (spirito elfo o ospite elfo) \u00e8 l'eroe e ladro gentiluomo di \"Karel ende Elegast\" (\"Carlo ed Elegast\"), un poema epico medievale olandese. Nel poema Elegast forse rappresenta il re degli elfi. Si presenta come un cavaliere su un cavallo nero, un vassallo vagabondo di Carlo Magno che vive nella foresta. Nel poema originale olandese si trova il nome Elegast, mentre nelle versioni tradotte del poema di solito si trova il nome \"Elbegast\" (in tedesco e in inglese) o \"Alegast\" (nella ballata scandinava).\nKarel ende Elegast.\nSecondo gli esperti il poema originale in olandese \"Karel ende Elegast\" probabilmente fu scritto alla fine del XII secolo, o nel XIII secolo. Il poema \u00e8 ambientato nella regione del castello di Carlo Magno a Ingelheim. \u00c8 un romanzo cavalleresco in lingua francone, dove Charlemagne (\"Karel\") \u00e8 rappresentato come un re cristiano esemplare che diventa ladro nel corso di una strana avventura.\nIl poema non presenta la storia di Elegast, ma racconta che Elegast era un vecchio amico di Carlo Magno, poi caduto in disgrazia e messo al bando, che viveva nella foresta. Il bando e la foresta lo connotano come elfo. Elegast aveva il potere magico di far addormentare le persone, poteva aprire le serrature senza usare le chiavi e aveva un'erba magica che se messa in bocca gli permetteva di parlare con gli animali. Viveva nella foresta, rubava ai ricchi e dava ai poveri. \nRiassumendo la trama, Carlo Magno ha una visione divina, si traveste da ladro e incontra Elegast di notte nella foresta. Elegast non riconosce il re a causa del suo travestimento. Carlo propone di svaligiare il castello del re, ma Elegast gli si dimostra fedele rifiutando di derubare proprio lui. Elegast porta invece Carlo con s\u00e9 nel castello del di lui cognato, Eggeric van Eggermonde. Una volta penetrati nel castello, Elegast sente per caso Eggeric che progetta di uccidere Carlo, nonostante la sorella di Eggeric sia la moglie di Carlo. In questo modo Carlo scopre che nella sua corte c'\u00e8 un traditore. Il giorno dopo, quando Eggeric arriva alla corte di Carlo, questi lo fa perquisire e trova le sue armi. Elegast duella con Eggeric e lo smaschera come traditore. Eggeric quindi viene ucciso e sua moglie viene data in moglie a Elegast. Elegast \u00e8 riammesso alla corte di Carlo.\nOrigini di Elegast.\nI nomi Elegast e Alegast sono varianti del nome teutonico \"Elbegast\". \nIl nome \u00e8 composto dalle due parole proto-germaniche \"Alb\" o \"elbe\" che significano rispettivamente \"elfo\" e \"elfi\". La parola \"gast\" significa o \"ospite\", \"spirito\" o \"straniero\" e si trova nell'antico sassone, tedesco antico, basso tedesco medio, alto tedesco antico, alto tedesco medio e olandese medio.\nNei testi dell'Edda si trova un nano chiamato \"Elbegast\". Secondo le leggende del basso tedesco, Elbegast era un nano che rubava le uova dai nidi degli uccelli. Nel folclore e nelle leggende dell'Europa settentrionale Elbegast veniva chiamato re degli elfi e dei nani.\nSecondo alcuni studiosi, Elegast \u00e8 il personaggio Alberich, il cui nome significa \"re degli elfi\". Alberich era uno stregone nei testi dell'epica merovingia del V e dell'VIII secolo.\nAdattamenti.\nAdattamenti e traduzioni:"}
{"id": "2177965", "revid": "1573940", "url": "https://it.wikipedia.org/wiki?curid=2177965", "title": "Syngnathus phlegon", "text": "Il pesce ago pelagico (Syngnathus phlegon ) \u00e8 un pesce di mare della famiglia Syngnathidae.\nDistribuzione e habitat.\n\u00c8 diffuso nel mar Mediterraneo e sconfina nella porzione pi\u00f9 contigua dell'Oceano Atlantico.\nHa un habitat molto diverso dalle specie congeneri, vive infatti in acque libere lontano dalle rive e dal fondo, ha uno stile di vita pelagico o, per meglio dire, planctonico.\nDescrizione.\nHa forma generale del corpo molto simile a quella dei congeneri come il pesce ago di rio alla cui descrizione si rimanda; si pu\u00f2 distinguere facilmente, oltre che per l'ambiente completamente diverso, per la presenza di spine lungo gli anelli ossei che circondano il corpo, caratteristica assolutamente unica.\nIl colore \u00e8 azzurro con ventre bianco, su ogni anello \u00e8 presente una macchia scura.\nMisura fino a 20 cm.\nRiproduzione.\nSimile a quella del pesce ago di rio, a cui si rimanda. Dopo la schiusa dei giovani il maschio incubatore muore.\nPredatori.\n\u00c8 spesso preda del pesce luna.\nSpecie simili.\n\"Syngnathus schmidti\" \u00e8 molto simile ed ha abitudini identiche, sostituisce questa specie nei mari Nero e d'Azov."}
{"id": "2177971", "revid": "28592", "url": "https://it.wikipedia.org/wiki?curid=2177971", "title": "Reggia di Gat\u010dina", "text": ""}
{"id": "2177974", "revid": "1305772", "url": "https://it.wikipedia.org/wiki?curid=2177974", "title": "Gearheads", "text": "Gearheads \u00e8 un videogioco del 1996 pubblicato per PC, Macintosh, CD-i e SNES. \u00c8 stato progettato da Frank Lantz, Eric Zimmerman e Christopher Erhardt, della Philips Media.\nModalit\u00e0 di gioco.\nI giocatori devono scegliere i giocattoli per loro adatti all'arena. Lo scopo \u00e8 portare i giocattoli attraverso l'area di gioco, e impedire all'avversario di raggiungere lo stesso obiettivo. I giocattoli sono differenti per tipi di movimenti e armi. Una volta schierati, camminano e interagiscono con ogni giocattolo che trovano sulla loro strada. "}
{"id": "2177977", "revid": "122917051", "url": "https://it.wikipedia.org/wiki?curid=2177977", "title": "Brainsworking", "text": "Il brainsworking \u00e8 una strategia di business development, che si basa sulla capacit\u00e0 di trasferire sapere da campi diversi e distinti di esperienza umana, e di creare risultati completamente nuovi e innovativi, che favoriscono sviluppi di business in modo sostenibile (e cos\u00ec, allo stesso tempo, la creativit\u00e0 e l'innovazione). Il nome \u00e8 un gioco linguistico dall'inglese, dalle parole \"brains\" e \"networking\", creato dalla imprenditrice austriaca e direttrice di reti, Selma Prodanovic.\nIl concetto si riferisce all'uso dell'intelligenza connessa, cio\u00e8 la capacit\u00e0 di pensare oltre le frontiere dell'abituale, e cos\u00ec di creare e condividere sapere ed esperienze. Le reti sociali utilizzate oltrepassano la collezione di nuovi contatti; si tratta piuttosto di interazioni con benefici mutui tra visioni e idee. \nIl brainsworking si pu\u00f2 utilizzare anche come strategia di sviluppo internazionale sostenibile, in quanto si basa sul fatto che ogni essere umano \u00e8 unico, e ha un vantaggio competitivo unico che, messo in reti di scambio, pu\u00f2 permettere e accelerare uno sviluppo giusto e sostenibile."}
{"id": "2177979", "revid": "729019", "url": "https://it.wikipedia.org/wiki?curid=2177979", "title": "Romeo Rodriguez Pereira", "text": "Biografia.\nNato a Napoli il 29 novembre 1918 da Romeo e da Elena Masi.\nEx-allievo della Scuola militare Nunziatella di Napoli, nel 1938 entr\u00f2 all'Accademia militare di fanteria e cavalleria di Modena, dalla quale usc\u00ec nel 1940 con il grado di sottotenente dei Carabinieri. Il 15 settembre dello stesso anno, si spos\u00f2 con Marcella Duce.\nCarriera militare.\nNel 1941 fu nominato comandante di plotone nel Gruppo Squadroni territoriali di Roma. Poco dopo gli fu affidato il comando della 660\u00aa Sezione Carabinieri motorizzata in Africa Settentrionale. Rimase sul fronte per pochi mesi, dal 15 novembre del 1941 al 25 gennaio del 1942, partecipando a numerose azioni in prima linea e guadagnando sul campo una medaglia di bronzo al valor militare. Si ammal\u00f2 e dovette tornare in Italia, dove assunse il comando della Tenenza di Roma-Ostia e poi a quella di Roma-Appia. L'8 settembre del 1943 si oppose all'ingresso dei tedeschi nella capitale, catturando alcuni prigionieri.\nLa cattura.\nIl 7 ottobre fu arrestato dai tedeschi e deportato in Germania, ma durante il viaggio, a Pordenone, riusc\u00ec a fuggire. Rientrato a Roma, costitu\u00ec una banda di Carabinieri che agiva nell'ambito della formazione partigiana comandata dal generale Filippo Caruso. Il 10 dicembre fu catturato dai tedeschi, durante una riunione clandestina con il tenente Genserico Fontana, il brigadiere Candido Manca e il colonnello Giuseppe De Sanctis. Condotto prima nel carcere di via Tasso e poi al III braccio di Regina Coeli, fu pi\u00f9 volte torturato. Per farlo parlare, fu arrestata anche la moglie Marcella, che con la consorte di Fontana aveva cercato di organizzare la fuga dei due militari, cercando di corrompere un sottufficiale tedesco, ma che poi l'aveva tradita. Fu ucciso il 24 marzo alle Fosse Ardeatine.\nOnorificenze.\nRiconoscimenti.\nA lui \u00e8 dedicata a Roma una delle vie principali della Balduina, nel quartiere Q.XIV Trionfale, ove trovano menzione le pi\u00f9 importanti medaglie d'oro al valor militare della prima e seconda guerra mondiale."}
{"id": "2177981", "revid": "281901", "url": "https://it.wikipedia.org/wiki?curid=2177981", "title": "Pesce ago pelagico", "text": ""}
{"id": "2177986", "revid": "216401", "url": "https://it.wikipedia.org/wiki?curid=2177986", "title": "VIVA World Cup 2006", "text": ""}
{"id": "2177993", "revid": "84604", "url": "https://it.wikipedia.org/wiki?curid=2177993", "title": "Stallatico", "text": ""}
{"id": "2178003", "revid": "138365", "url": "https://it.wikipedia.org/wiki?curid=2178003", "title": "Make Your Own Damn Movie!", "text": ""}
{"id": "2178008", "revid": "125102755", "url": "https://it.wikipedia.org/wiki?curid=2178008", "title": "Juventus Cisitalia 1944", "text": "Questa voce raccoglie le informazioni riguardanti la Juventus Cisitalia nelle competizioni ufficiali della stagione 1944.\nStagione.\nA causa della difficile situazione in cui versava il Paese, spaccato in due dagli eventi del secondo conflitto mondiale, la Federazione decise per la sospensione dell'attivit\u00e0 calcistica a livello nazionale, rimpiazzata quindi da vari tornei a carattere regionale e non sempre riconosciuti ufficialmente.\nSempre a causa degli eventi bellici, per far s\u00ec che i calciatori venissero esentati dal servizio militare, anche la Juventus, come altri club, ricorse all'espediente di associarsi a un'azienda. Per quest'unica stagione la squadra prese quindi il nome di Juventus Cisitalia \u2014 talvolta semplicemente appellata come \"Cisitalia\" dagli organi d'informazione \u2014, dall'omonima casa automobilistica il cui titolare, Piero Dusio, era anche l'allora presidente del club: i giocatori bianconeri vennero cos\u00ec fatti passare per operai necessari al fabbisogno nazionale.\nCuriosamente la FIAT, storicamente legata alla Juventus e all'epoca concorrente della Cisitalia, nello stesso periodo si abbin\u00f2 similarmente ai concittadini del , squadra che assunse pertanto la denominazione di Torino FIAT; decenni dopo Gianni Agnelli ricorder\u00e0 quel periodo, in cui la sua famiglia si era momentaneamente distaccata dal club bianconero, con il fatto che \u00abio stavo nell'esercito, in guerra, davvero avevo altri pensieri e problemi, altro da fare, da patire, da superare\u00bb.\nLa Juventus Cisitalia, ritrovatasi geograficamente sotto l'egida della neonata Repubblica Sociale Italiana, prese cos\u00ec parte al cosiddetto campionato di guerra disputatosi nei territori dell'Alta Italia: dopo aver chiuso al secondo posto della classifica nel gruppo eliminatorio ligure-piemontese, alle spalle del Torino FIAT, i bianconeri terminarono alla medesima posizione anche il successivo girone di semifinale lombardo-piemontese, sempre dietro ai granata, risultato che per\u00f2 stavolta non bast\u00f2 agli juventini per proseguire l'avventura nel torneo."}
{"id": "2178010", "revid": "287204", "url": "https://it.wikipedia.org/wiki?curid=2178010", "title": "Campionato africano maschile di pallacanestro 1985", "text": "Il 13\u00ba Campionato Africano Maschile di Pallacanestro FIBA si \u00e8 svolto dal 20 al 28 dicembre 1985 ad Abidjan in Costa d'Avorio. Il torneo \u00e8 stato vinto dalla nazionale padrona di casa.\nI Campionati africani maschili di pallacanestro sono una manifestazione biennale tra le squadre nazionali del continente, organizzata dalla FIBA Africa, all'epoca AFABA."}
{"id": "2178011", "revid": "1850460", "url": "https://it.wikipedia.org/wiki?curid=2178011", "title": "Barbican Centre", "text": "Il Barbican Centre \u00e8 il pi\u00f9 grande centro teatrale d'Europa. Situato a nord della City of London, nel cuore del Barbican Estate, il complesso ospita concerti di musica classica e contemporanea, spettacoli teatrali, mostre d'arte e sale cinematografiche. Vi hanno sede anche una biblioteca pubblica e tre ristoranti. La London Symphony Orchestra e la BBC Symphony Orchestra hanno la loro sede presso l'auditorium del Barbican Centre.\nIl Barbican Centre \u00e8 stato fondato ed \u00e8 di propriet\u00e0 della \"City of London Corporation\", la terza fondazione artistica pi\u00f9 grande della Gran Bretagna. Esso venne costruito come omaggio della citt\u00e0 di Londra a tutta la Nazione e venne inaugurato nel 1982 dalla Regina Elisabetta II.\nDal 2001 al 2006, dal 2011 al 2019 e dal 2021 \u00e8 sede dello UK Championship, torneo della Tripla corona dello snooker."}
{"id": "2178016", "revid": "7336", "url": "https://it.wikipedia.org/wiki?curid=2178016", "title": "La statua del cane Tago", "text": ""}
{"id": "2178021", "revid": "6923", "url": "https://it.wikipedia.org/wiki?curid=2178021", "title": "Pedana (meccanica)", "text": "Le pedane sono una parte della motocicletta, che permette il controllo del mezzo.\nFunzione.\nLe pedane possono avere come funzione il \"Sostegno &amp; Postura\", dove possono anche permettere di stare in piedi, come nel caso tipico dei sport da fuoristrada e in particolar modo nel trial\nDescrizione.\nPu\u00f2 avere forme diverse a seconda del tipo di bmoto, ma in genere si tratta di un supporto perpendicolare al telaio, collegato allo stesso mediante l'attacco o pipa.\nMateriali.\nPer la realizzazione si possono utilizzare vari materiali:\nAccorgimenti.\nPer migliorare la funzionalit\u00e0 o comodit\u00e0 si ha:"}
{"id": "2178023", "revid": "287204", "url": "https://it.wikipedia.org/wiki?curid=2178023", "title": "Campionato africano maschile di pallacanestro 1987", "text": "Il 14\u00ba Campionato Africano Maschile di Pallacanestro FIBA si \u00e8 svolto dal 17 al 27 dicembre 1987 a Tunisi in Tunisia. Il torneo \u00e8 stato vinto dalla .\nI Campionati africani maschili di pallacanestro sono una manifestazione biennale tra le squadre nazionali del continente, organizzata dalla FIBA Africa, all'epoca AFABA."}
{"id": "2178025", "revid": "62748", "url": "https://it.wikipedia.org/wiki?curid=2178025", "title": "Barbican Arts Centre", "text": ""}
{"id": "2178036", "revid": "729019", "url": "https://it.wikipedia.org/wiki?curid=2178036", "title": "Volo Aeroflot 593", "text": "Il volo Aeroflot 593 era un volo internazionale della compagnia aerea Aeroflot, in servizio fra l'aeroporto \u0160eremet'evo di Mosca e l'aeroporto Kai Tak di Hong Kong. Il 23 marzo 1994, l'Airbus A310 che effettuava il volo precipit\u00f2 nella Siberia sud-occidentale, nei pressi della citt\u00e0 di Me\u017edure\u010densk, nell'Oblast' di Kemerovo. Tutte le 75 persone a bordo morirono nello schianto.\nDal successivo esame della scatola nera del velivolo si scopr\u00ec che l'incidente si origin\u00f2 mentre ai comandi del velivolo sedeva il quindicenne Eldar Kudrinskij, figlio del comandante Jaroslav Kudrinskij. Il ragazzo aveva infatti inavvertitamente causato una parziale disconnessione del pilota automatico sconosciuta ai due piloti e non dotata di un sistema di segnalazione acustico.\nL'incidente.\nIl velivolo era un Airbus A310-304 con marche F-OGQS e faceva parte delle nuove recenti acquisizioni della compagnia aerea.\nJaroslav Kudrinskij era uno degli ufficiali della Aeroflot mandati ad un corso tenuto proprio dalla Airbus e destinato ad istruire i piloti sui sistemi di volo dei propri aeromobili, che erano di nuova generazione e dotati di complicati sistemi computerizzati ancora poco conosciuti. Kudrinskij, insieme ad altri piloti russi, era stato selezionato per partecipare a tale corso grazie all'ottimo stato di servizio e all'ottima conoscenza della lingua inglese. Con questa mossa la compagnia di bandiera russa cercava di rilanciare la propria immagine nel mondo: l'acquisto di aerei nuovi e moderni in sostituzione dell'obsoleta flotta risalente all'Unione Sovietica e un miglior addestramento dei piloti erano l'inizio di un profondo rinnovamento societario.\nAll'epoca i piloti di linea in Russia, cos\u00ec come in precedenza nell'URSS, godevano di grandi privilegi: uno dei tanti era la possibilit\u00e0, una volta all'anno, di poter portare in viaggio le proprie famiglie a met\u00e0 prezzo sui voli a loro affidati. Kudrinskij aveva pi\u00f9 volte sfruttato questa possibilit\u00e0, conducendo con s\u00e9 i suoi due figli in svariati viaggi, ma sempre entro i confini nazionali: questo per Jana ed Eldar Kudrinskij era il primo viaggio internazionale, ed il padre li aveva invitati a visitare la cabina di pilotaggio.\nKudrinskij, trasgredendo ogni regolamento, durante il volo 593 consent\u00ec ai figli di sedersi ai comandi. La prima a sedersi fu la figlia Jana, sul seggiolino di sinistra. Il comandante impost\u00f2 il pilota automatico in modo da dare alla ragazzina l'impressione di essere lei a provocare la virata dell'aeromobile, che in realt\u00e0 era ancora sotto il controllo dei sistemi automatici.\nDopo di lei, al medesimo posto, si sedette l'altro figlio, Eldar. A differenza della sorella, egli applic\u00f2 alla barra di comando una forza sufficiente a far s\u00ec che il pilota automatico si disattivasse parzialmente e gli alettoni passassero sotto il controllo dei comandi manuali, mantenendo in controllo automatico gli altri sistemi di volo. Non era presente nessun segnale acustico che indicasse quanto avvenuto, l'unico avvertimento era l'accensione di un piccolo indicatore luminoso, che non fu notato dai piloti.\nIl primo ad accorgersi di uno strano comportamento dell'aereo fu lo stesso ragazzo, che osserv\u00f2 come l'aeromobile stesse inclinandosi verso destra. Pochi attimi dopo, la strumentazione di bordo indic\u00f2 che si trovavano in un \"holding pattern\" (\"rotta di attesa\"), termine che descrive una rotta circolare o ellittica, percorsa solitamente dai velivoli che devono attendere in volo l'autorizzazione all'atterraggio. Siccome quella non era la condizione in cui si trovavano, i piloti rimasero brevemente confusi.\nIl velivolo, intanto, assunse un angolo di inclinazione superiore a 45\u00b0, maggiore di quello per il quale era stato progettato, e l'aumento delle forze gravitazionali fece s\u00ec che il ragazzo ed i piloti avvertissero i loro corpi come molto pi\u00f9 pesanti, rendendo impossibile al comandante il movimento necessario a sostituire il figlio al controllo del velivolo. L'aereo continu\u00f2 ad inclinarsi, superando i 90\u00b0, ed a quel punto il sistema automatico, ancora parzialmente attivo, tent\u00f2 di imporre un aumento di quota, facendo cabrare l'aereo quasi verticalmente e sfiorando cos\u00ec lo stallo.\nEldar e il co-pilota, rimasto fino ad allora sul seggiolino di destra, tentarono di controllare l'aereo facendogli puntare il muso verso il basso per ridurre le forze gravitazionali, in modo da consentire al comandante di riprendere il suo posto; pur riuscendoci, il velivolo era ormai troppo basso affinch\u00e9 qualsiasi manovra avesse effetto in tempo utile. Dopo pochi attimi l'A310 del volo SU 593 si schiant\u00f2 al suolo.\nI familiari delle vittime europee portarono fiori sul luogo dello schianto, mentre le famiglie di etnia orientale lasciarono messaggi scritti su fogli di carta di riso.\nIl numero del volo.\nNonostante sia abitudine comune delle compagnie aeree quella di non impiegare pi\u00f9 i numeri identificativi dei voli coinvolti in incidenti mortali, la Aeroflot continua ad usare il numero SU 593 sulla sua tratta Mosca-Hong Kong. La linea \u00e8 stata potenziata, con il passaggio da due a quattro voli settimanali, ed i voli aggiuntivi hanno come identificativo il numero SU 595.\nIl volo Aeroflot 593 nei media.\nL'incidente del volo 593 della Aeroflot \u00e8 stato analizzato nell'episodio \"Un bambino ai comandi\" della terza stagione del documentario \"Indagini ad alta quota\" trasmesso da National Geographic Channel."}
{"id": "2178040", "revid": "287204", "url": "https://it.wikipedia.org/wiki?curid=2178040", "title": "Campionato africano maschile di pallacanestro 1989", "text": "Il 15\u00ba Campionato Africano Maschile di Pallacanestro FIBA si \u00e8 svolto dal 16 al 27 dicembre 1989 a Luanda in Angola. Il torneo \u00e8 stato vinto dai padroni di casa.\nI Campionati africani maschili di pallacanestro sono una manifestazione biennale tra le squadre nazionali del continente, organizzata dalla FIBA Africa, all'epoca AFABA."}
{"id": "2178044", "revid": "1318658", "url": "https://it.wikipedia.org/wiki?curid=2178044", "title": "Carcinoma del colon-retto", "text": "Il carcinoma del colon-retto (CRC) \u00e8 il tumore maligno pi\u00f9 frequente originato nel colon, nel retto e nell'appendice. Con 610\u00a0000 morti all'anno nel mondo, \u00e8 la terza forma pi\u00f9 comune di cancro.\n\u00c8 causato dall'abnorme crescita di cellule con la capacit\u00e0 di invadere i tessuti e di diffondersi in altre parti del corpo. I segni e i sintomi possono comprendere: sangue occulto nelle feci, cambiamento dei movimenti intestinali, perdita di peso e sensazione di stanchezza. La maggior parte dei tumori colorettali sono dovuti allo stile di vita e all'et\u00e0 avanzata e solo pochi casi sono riconducibili a malattie genetiche ereditarie. I fattori di rischio includono: la dieta, l'obesit\u00e0, il fumo, l'alcool e una scarsa attivit\u00e0 fisica. Un altro fattore di rischio \u00e8 rappresentato dalle malattie infiammatorie croniche intestinali che comprendono la malattia di Crohn e la colite ulcerosa.\nAlcune delle condizioni ereditarie che possono causare un tumore del colon-retto includono la poliposi adenomatosa familiare e il cancro colorettale ereditario non poliposico; tuttavia, queste condizioni rappresentano meno del 5% dei casi. Il tumore al colon-retto pu\u00f2 essere diagnosticato tramite biopsia ottenuta durante una sigmoidoscopia o una colonscopia. Ci\u00f2 \u00e8 poi solitamente seguito da esami di diagnostica per immagini per determinare se la malattia si \u00e8 diffusa. Lo \"screening\" \u00e8 efficace nel diminuire la probabilit\u00e0 di morte per questo tumore ed \u00e8 consigliabile tra i 50 e i 75 anni.\nIl trattamento per i casi di tumore colorettale pu\u00f2 includere una combinazione di chirurgia, radioterapia, chemioterapia e terapia mirata. I tumori che sono confinati all'interno della parete del colon possono essere curabili con un intervento chirurgico, mentre se si \u00e8 diffuso solitamente non \u00e8 curabile e quindi si sceglie di perseguire un tentativo di miglioramento della qualit\u00e0 della vita e dei sintomi. Negli Stati Uniti i tassi di sopravvivenza a 5 anni sono di circa il 65%. Ci\u00f2, tuttavia, dipende dalla stadiazione del tumore e dalla salute generale della persona. A livello mondiale, il tumore del colon-retto \u00e8 il terzo tipo pi\u00f9 comune di tumore e costituisce circa il 10% di tutti i casi neoplastici. Nel 2012 sono stati registrati 1,4 milioni di nuovi casi e 694\u00a0000 decessi. \u00c8 pi\u00f9 frequente nei Paesi sviluppati, dove si trovano oltre il 65% dei casi, ed \u00e8 meno comune nelle donne rispetto agli uomini.\nEpidemiologia.\nIl cancro al colon occupa il secondo posto per mortalit\u00e0 tumorale nell'uomo e il terzo nella donna.\n\u00c8 pi\u00f9 frequente in Nordamerica, Europa occidentale e Nuova Zelanda.\nIn Italia si osservano 40 nuovi casi ogni 100\u00a0000 abitanti, di cui la maggior incidenza si colloca tra la quinta e la settima decade. Mentre il cancro del colon colpisce indifferentemente entrambi i sessi, per il cancro del retto si ha un rapporto maschi:femmine di circa 2:1. Nelle ultime due decadi si \u00e8 assistito a un progressivo aumento dell'insorgenza di CRC; tuttavia, grazie alla diagnosi precoce e all'evoluzione delle terapie, la sopravvivenza a cinque anni \u00e8 notevolmente aumentata. Le sedi maggiormente colpite sono il retto (39%) e il sigma (25%), senza per\u00f2 risparmiare nessun distretto colo-rettale.\nCause.\nGenetica.\nLe cellule di questo tumore, solitamente, possiedono mutazioni ereditate o acquisite nel corso della vita a carico di geni coinvolti nella via di trasduzione del segnale Wnt, e/o nella replicazione del DNA o e/o nella riparazione del DNA.\nFattori e condizioni di rischio.\nAlcuni fattori che influenzano il rischio di contrarre questa malattia sono:\nAnatomia patologica.\nAspetto macroscopico.\nI tumori del colon retto possono presentarsi in forma vegetante (protrudono nel canale intestinale, come i polipi), ulcerati (frequente), infiltranti la mucosa (margini netti e poco rilevati, rari) e anulare stenosante (come un anello intorno alla mucosa intestinale). Generalmente i tumori del colon destro hanno pi\u00f9 spesso una morfologia vegetante; a causa del pi\u00f9 ampio calibro del viscere a questo livello, stenotizzano il lume provocando occlusione intestinale solo nelle fasi pi\u00f9 tardive (a meno che non siano localizzati a livello della valvola ileo-cecale); tuttavia, a dispetto dell'insorgenza pi\u00f9 tardiva dei sintomi, tendono a infiltrare la parete pi\u00f9 precocemente rispetto al colon sinistro. Le neoplasie del colon sinistro invece danno pi\u00f9 precocemente segno di s\u00e9 (generalmente occlusione intestinale), ma tendono a infiltrare la parete del viscere con minore velocit\u00e0.\nAspetto microscopico.\nLa classificazione dell'Organizzazione mondiale della sanit\u00e0 (OMS) suggerisce la suddivisione in tumori epiteliali, carcinoidi, non epiteliali e del sistema emopoietico. Il tipo pi\u00f9 diffuso \u00e8 l'adenocarcinoma (95%), ma si riconoscono anche:\nFormazioni polipoidi.\nUn polipo pu\u00f2 svilupparsi dalla mucosa sana in circa cinque anni; tuttavia, affinch\u00e9 la lesione polipoide possa trasformarsi in carcinoma in situ occorrono circa due anni. Sono necessari altri tre anni per sviluppare un carcinoma invasivo. Esistono diversi istotipi: adenoma tubulare (75%), adenoma tubulo-villoso (5%) e adenoma villoso (20%).\nL'importanza dei polipi \u00e8 giustificata dalla capacit\u00e0 di trasformazione neoplastica in relazione ad alcune loro propriet\u00e0:\nPatogenesi.\nIl cancro del colon-retto mostra un classico esempio di patogenesi \"multistep\"; questo significa che affinch\u00e9 si possano accumulare le mutazioni necessarie alla genesi del carcinoma invasivo occorrono diversi passaggi, intesi come momenti patologici caratterizzati dalla acquisizione di funzione di un proto-oncogene o dalla perdita di funzione di un gene oncosoppressore. Le mutazioni genetiche responsabili del cancro sporadico (non legate a mutazioni geneticamente acquisite) del colon-retto, sono le stesse che caratterizzano le forme ereditarie; possono essere prese in considerazione due grandi vie patogenetiche:\nVia dell'APC/\u03b2-catenina.\nResponsabile dell'85% di CRC sporadico. Il paradigma \u00e8 rappresentato dalla sindrome genetica \"poliposi adenomatosa familiare\", che rappresenta una particolare malattia nella quale il soggetto eredita una copia gi\u00e0 mutata del gene APC; tale condizione configura uno stato di \"rischio\" molto elevato per la genesi di cancro di colon-retto nei soggetti giovani. Tale fenomeno \u00e8 in accordo con il concetto di \"primo colpo\" formulata da Knudson nel 1970, il quale afferma che un soggetto che eredita un allele mutato di un gene oncosoppressore \u00e8 maggiormente predisposto allo sviluppo di un tumore, essendo necessaria una sola mutazione e non due (come accade nel casi sporadici) affinch\u00e9 il prodotto genico cessi la sua attivit\u00e0.\nNel caso in cui il CRC non sia correlabile a un precedente complesso sindromico genetico (CRC sporadico), APC \u00e8 mutato nell'80% dei casi; non solo, tumori sporadici senza coinvolgimento di APC, presentano mutazioni della \u03b2-catenina, proteina facente parte dei complessi di trasduzione e di adesione e strettamente modulata da APC.\nAPC \u00e8 una \"shuttle protein\" (proteina navetta), ovvero, una proteina in grado di attraversare la membrana nucleare attraverso segmenti proteici di localizzazione cellulare; quando APC si trova nel citoplasma lega una serie di proteine tra cui la axina, la GSK-3\u03b2 e la \u03b2-catenina; attraverso tale complesso la \u03b2-catenina viene fosforilata, ubiquitinata e destinata alla degrazione attraverso il proteasoma.\nQualora il complesso APC non fosse funzionante, si avrebbe un accumulo di \u03b2-catenina, in grado di aggregarsi e traslocare nel nucleo, attivando la trascrizione del gene Myc e della ciclina D1 e promuovendo la proliferazione cellulare. Non solo; la \u03b2-catenina gioca un ruolo importante nella stabilizzazione delle giunzioni intercellulari e della inibizione da contatto. L'attivazione o inibizione della via APC/\u03b2-catenina dipende principalmente dal legame di Wnt con il suo recettore Frizzled sulla membrana plasmatica. Quando Wnt \u00e8 presente la \u03b2-catenina si stacca dal complesso APC-axina, trasloca nel nucleo e trascrive specifici geni che promuovono la proliferazione, se invece Wnt non \u00e8 presente lo stesso complesso induce la degradazione di \u03b2-catenina da parte del proteasoma.\nStato OFF.\nNello stato spento, cio\u00e8 in assenza di Wnt, la segnalazione a valle da parte del recettore \"Frizzled\" \u00e8 inibita da una SFRP (\"Secreted frizzled-related protein\") facente parte di una classe di proteine antagoniste di Wnt e da WIF1 (\"Wnt inhibitor factor 1\"), mentre un secondo recettore fondamentale per la segnalazione di questa via, LRP (\"Lipoprotein receptor-related protein\") \u00e8 inibito da una delle quattro DKK (\"dickkopf\") note nell'uomo.\nAssociata a \"Frizzled\" si trova sempre la fosfoproteina Dvl (Dishevelled). \u03b2-catenina si trova o legata ai complessi di adesione di membrana costituiti da E-caderina, dove \u00e8 adesa a \u03b1-catenina e p120 oppure libera nel citoplasma e associata a un complesso proteico formato axina (cui \u00e8 associata PP2A), APC, GSK3\u03b2 e WTX. La proteina chinasi GSK3\u03b2 e CK1 fosforilano ripetutamente \u03b2-catenina che perde affinit\u00e0 per il complesso proteico a cui si trovava legata, viene quindi poliubiquitinata da TrCP e inviata alla degradazione nel proteasoma.\nStato ON.\nSe Wnt \u00e8 presente si lega al suo recettore Frizzled, associato ancora una volta a Dishevelled. Wnt attiva anche LRP cui si associa il complesso proteico formato da APC, axina, GSK3\u03b2, CK1 e dalla \u03b2-catenina che viene inibito dal legame di Wnt con Frizzled, cos\u00ec \u03b2-catenina si distacca e migra nel nucleo dove si associa ai fattori di trascrizione TCF e Prop1 nonch\u00e9 ad altri cofattori (CBP, Pygo, BCL9 e Cdk8) trascrivendo geni che codificano per proteine che favoriscono la proliferazione cellulare come Myc e la ciclina D nonch\u00e9 per proteine di adesione come CD44.\nDunque una mutazione di APC o della \u03b2-catenina comporta un'eccessiva proliferazione dell'epitelio e un'aberrante interazione cellula-cellula.\nIl secondo gradino della via APC/\u03b2-catenina \u00e8 rappresentato da una serie di \"processi multistep\" mutageni catalizzati dall'intensa proliferazione epiteliale. Ogni mutazione comporta un'ulteriore perdita del controllo genico (instabilit\u00e0 cromosomica), correlando con maggiore possibilit\u00e0 di mutazioni e evoluzione verso il fenotipo maligno.\nIl primo gene da prendere in considerazione \u00e8 K-Ras, oncogene mutato in oltre il 50% dei carcinomi del colon e responsabile della trasduzione dei segnali di proliferazione. In passato \u00e8 stata posta particolare attenzione nel ruolo del gene DCC (\"deleted in colon cancer\"); tuttavia, esperimenti su topi mutanti con delezione di entrambi i geni DCC, hanno dimostrato l'assenza di conseguenti anomalie oncologiche.\nLa perdita di SMAD2 e in particolare SMAD4, geni codificanti per proteine coinvolte nella via di segnalazione del TGF-\u03b2, sembra avere un effetto oncogeno particolarmente importante del carcinoma del colon-retto e in altri tumori del tratto gastro-intestinale. Il 70-80% dei CRC presenta perdita del braccio corto del cromosoma 17, evento che comporta l'assenza del gene P53, nodo fondamentale dell'oncosoppressione; tale fenomeno sembra sia fondamentale per l'invasivit\u00e0 e la capacit\u00e0 metastatizzante del CRC, correlando con una prognosi maggiormente negativa.\nIn seguito alla perdita di APC possono accumularsi una serie di mutazioni che possono riguardare numerosi geni; tali eventi configurano un \"processo multistep\", a pi\u00f9 gradini, nel quale a ogni modificazione molecolare si correla a un'entit\u00e0 anatomo-patologica e clinica differente (vedi immagine).\nVia dell'instabilit\u00e0 dei \"microsatelliti\", MIN.\nResponsabile del 15% di CRC. Il paradigma \u00e8 rappresentato dalla sindrome genetica \"cancro colorettale ereditario non poliposico\". I cromosomi risultano integri. La mutazione avviene a carico dei \"mismatch repair\", geni che codificano per proteine riparatrici del DNA. Questo si traduce in un accumulo di mutazioni durante i processi mitotici, soprattutto a carico del DNA microsatellite (sequenze ripetute di DNA non codificante, ma importantissimo sito di modulazione dei processi di induzione o arresto della trascrizione).\nClinica.\nI siti maggiormente colpiti da CRC sono rispettivamente il retto e il colon sigma. Inizialmente, i sintomi possono essere sfumati e vaghi; pu\u00f2 invece comparire precocemente l'anemia sideropenica, dovuta al sanguinamento cronico. Le localizzazioni a destra, portano alla perdita occulta di sangue \"a stillicidio\", con astenia e calo ponderale; le localizzazioni a sinistra possono invece manifestarsi con sanguinamento visibile che raramente porta verso anemia. In questo caso, il cilindro fecale pu\u00f2 presentarsi \"verniciato\" di sangue (ematochezia), elemento che pone problematiche in diagnosi differenziale con il sanguinamento da emorroidi.Analogamente, le alterazioni dell'alvo sono relative alla localizzazione del CRC; infatti, mentre per le localizzazioni a destra l'alvo tende a essere tendenzialmente diarroico (deficit di assorbimento), nelle localizzazioni a sinistra si ha spesso stipsi. La stipsi pu\u00f2 essere conseguenza sia di una ostruzione meccanica, sia del danno alle strutture nervose dovuto all'infiltrazione del tumore. Nelle forme localizzate al retto pu\u00f2 esserci tenesmo e restringimento del calibro delle feci. Va sempre tenuto in considerazione che il dolore \u00e8 un sintomo \"tardivo\" che testimonia l'invasione dei plessi nervosi da parte del tumore.\nLa propagazione infiltrativa per contiguit\u00e0 pu\u00f2 portare all'alterazione morfologica e funzionale di organi vicini, quali la vescica, la vagina, la prostata, le vescicole seminali, l'intestino tenue e lo stomaco.\nLa disseminazione per via linfatica \u00e8 frequente, con interessamento dei linfonodi epicolici e paracolici. Negli stadi pi\u00f9 avanzati della malattia possono essere interessati tali distretti linfonodali:\nA livello del retto esistono tre vie principali di deflusso linfatico:\nLa disseminazione per via ematica assume un ruolo di rilievo in quanto, negli stadi avanzati di malattia, \u00e8 spesso possibile rintracciare metastasi epatiche in virt\u00f9 della stretta connessione portale tra intestino e fegato. In alcuni casi \u00e8 possibile ritrovare metastasi nei corpi vertebrali; tale reperto si associa alla presenza di anastomosi porto-cavali in grado di convogliare il sangue verso le strutture dello scheletro assiale.Sintomi sistemici, possono essere febbre, perdita di peso, palpitazioni, pallore, cachessia e astenia.\nComplicanze.\nNausea, vomito e alvo chiuso a feci e gas possono essere manifestazioni di un'occlusione intestinale acuta (soprattutto per le localizzazioni prossimali) primaria o secondaria a intussuscezione. La distensione addominale e gli effetti lesivi diretti del tumore possono essere causa di perforazione ed emorragia acuta, con anemia acuta e collasso cardio-circolatorio. La peritonite \u00e8 una complicazione tardiva dovuta all'invasione del peritoneo; analogamente, l'invasione delle strutture pelviche pu\u00f2 portare alla formazioni di ascessi. L'invasione batterica del torrente ematico \u00e8 secondaria a lesione della mucosa. La batteriemia conseguente pu\u00f2 essere responsabile di shock settico e rapidissimo peggioramento del quadro clinico. L'invasione della pelvi renale pu\u00f2 portare a insufficienza renale e uremia pi\u00f9 o meno grave.\nStadiazione.\nLa prognosi nei soggetti con cancro del colon-retto dipende strettamente dal grado di invasione tissutale locale, dall'infiltrazione degli organi vicini e dalla presenza di metastasi linfonodali o ad altri organi.Si possono utilizzare diversi sistemi di stadiazione, che correlano strettamente con il profilo prognostico e la sopravvivenza a cinque anni. La classificazione di Dukes, proposta dal dottor Cuthbert E. Dukes nel 1932, pone l'accento sulla infiltrazione tissutale, sul coinvolgimento linfonodale e sulla presenza di metastasi a distanza. La classificazione TNM, pi\u00f9 attuale, pone maggiore attenzione al grado di infiltrazione tissutale, discriminando tra l'invasione della sola mucosa, dello strato muscolare o della sierosa. Bench\u00e9 i reperti strumentali siano molto importanti per diagnosticare le lesioni neoplastiche a distanza e il coinvolgimento linfonodale, per una corretta valutazione della stadiazione, e quindi della prognosi, si rende necessaria la valutazione istologica post-operatoria.\nDi seguito \u00e8 riportato un confronto grafico tra la stadiazione T e la classificazione di Dukes.\nDiagnosi e screening.\nL'evoluzione del cancro del colon-retto \u00e8 lenta; per questo motivo, lo screening \u00e8 uno strumento importante per la diagnosi precoce e per organizzare una migliore strategia terapeutica. Ci\u00f2 nonostante, lo screening per il cancro del colon-retto \u00e8 una procedura ancora poco diffusa.\nIn Italia lo screening consiste nella ricerca del sangue occulto nelle feci (vedi oltre). I soggetti, maschi e femmine, di et\u00e0 compresa tra i 50 e i 69 anni sono invitati dalla propria azienda sanitaria locale a eseguire ogni due anni, con unico campione e senza restrizioni dietetiche, il test per la ricerca del sangue occulto. Se il test risulta positivo, si consiglia di eseguire ulteriori indagini (colonscopia o clisma opaco) per identificare la natura nel sanguinamento.\nUna possibile alternativa pu\u00f2 essere rappresentata dalla colonscopia virtuale, per offrire al paziente un esame con minore invasivit\u00e0; tuttavia con questo esame, a differenza della colonscopia tradizionale, non \u00e8 possibile effettuare biopsia o rimozione di polipi e il paziente viene esposto a radiazioni ionizzanti.\nAnalisi ematochimiche.\nOltre alla possibile anemizzazione (Hb minore di 12 g/dL) \u00e8 utile il dosaggio sierico di alcuni marcatori tumorali il CA-19.9 e il CEA (vedi oltre); tali reperti possono essere utili soprattutto per il \"follow-up\" dopo resezione chirurgica della neoplasia.\nL'antigene carcino-embrionario (CEA) \u00e8 un marcatore tumorale che pu\u00f2 essere indagato in corso di cancro del colon retto. I livelli standard di CEA sono inferiori a 5\u00a0\u00b5g/mL; livelli superiori possono essere riscontrati in corso di epatite, polmonite e gastroenterite. Inoltre, possono essere riscontrati soggetti con alti livelli di CEA senza che vi sia una patologia sottostante. Questi elementi rendono il test poco specifico per lo \"screening\" e la diagnosi di CRC; la valutazioni del CEA assumono un particolare significato nel \"follow-up\" post-operatorio: riscontrare alti livelli nei soggetti colostomizzati correla con recidiva o malattia metastatica.\nTuttavia, essendo tuttavia il CEA e il CA19.9, marcatori \"aspecifici\" e incostanti, negli ultimi anni \u00e8 in corso la ricerca di nuovi biomarcatori che possano assumere una specificit\u00e0 predittiva e prognostica della malattia, nell'ottica di attuare il concetto di \"medicina su misura\" del paziente.\nA livello italiano, ad esempio, nell'ambito della ricerca traslazionale molecolare sul tumore del retto, lo studio TiMiSNAR-mirna, attivo dal 2019, ha lo scopo di analizzare e valutare i micro-RNA, come biomarcatori, che il tumore rilascia nel sangue fin dalle fasi iniziali della malattia.\nSigmoidoscopia e colonscopia.\nCon questi esami vengono valutate le lesioni del colon, siano esse infiammatorie, polipoidi o neoplastiche maligne. Queste indagini, oltre a fornire informazioni sullo stato delle mucose e sulla morfologia delle lesioni, possono essere utili per prelevare frammenti di tessuto sospetto.\nImaging biomedico.\nLe indagini radiologiche del colon (clisma opaco a doppio contrasto) sono utili per indagare la sede e le dimensioni delle lesioni (difficile evidenziare formazioni inferiori al centimetro). Il clisma \u00e8 inoltre in grado di dare informazioni sullo stato del colon a monte e a valle della lesione (\u00e8 comunque una metodica poco usata in quanto le altre tecniche, specie TC e colonscopia hanno un'efficacia diagnostica superiore e la seconda ha anche il vantaggio di essere terapeutica nei casi limitati alla mucosa).\nLa tomografia computerizzata e l'angioTAC possono essere utili come guida per l'intervento chirurgico; l'esame \u00e8 in grado di fornire informazioni sull'invasione degli organi vicinori, sull'interessamento linfonodale e sulla presenza di metastasi epatiche. In alternativa pu\u00f2 essere usata la risonanza magnetica nucleare (RNM), pi\u00f9 sensibile per l'indagine delle metastasi epatiche.\nLa PET \u00e8 usata per lo studio delle piccole metastasi. L'uso combinato di PET e TAC \u00e8 in grado di aumentare specificit\u00e0 e sensibilit\u00e0.\nL'esame ecografico \u00e8 particolarmente utile per lo studio delle metastasi epatiche e per le procedure ecoguidate di biopsia delle stesse.\nTest di RAS.\nIl test di RAS \u00e8 il primo test genetico che permette di determinare, al momento della diagnosi del tumore del colon retto metastatico, lo stato normale (\u201cwild-type\u201d) o mutato, di due geni che codificano proteine appartenenti alla famiglia RAS (KRAS e NRAS). Il test, quindi, individua i biomarcatori oncologici che possono predire la risposta del tumore del colon retto metastatico terapia anti-tumorale con farmaci mirati anti-EGFR. Si parla di \u201cterapia personalizzata\u201d.\n\"Screening\": ricerca del sangue occulto nelle feci.\nIl test consiste nel ricercare sangue nelle feci del paziente (Hemoccult). Si possono avere falsi positivi se il soggetto presenta lesioni sanguinanti del colon (ulcerazioni, colite, diverticolite) o falsi negativi per errori tecnici del laboratorio, sanguinamento intermittente o dieta ricca di vitamina C. Vengono utilizzati due tipi di test: il test chimico e immuno-chimico. La sensibilit\u00e0 di quest'ultimo \u00e8 molto maggiore rispetto al test chimico senza che vi sia tuttavia una riduzione critica della specificit\u00e0.\nUna delle novit\u00e0 pi\u00f9 promettenti in questo campo sembra essere quella della quantificazione del DNA presente nelle feci. In questo caso non si rileva la presenza del sangue, ma si riesce a \"pesare\" il quantitativo di DNA che \u00e8 dipendente dalla maggiore esfoliazione che avviene nel cancro del colon-retto. In questo modo sembra si riducano sensibilmente i falsi negativi.\nDiagnosi differenziale.\nPer le analoghe manifestazioni cliniche, occorre porre diagnosi differenziale con\nTrattamento.\nIl trattamento del tumore del colon-retto pu\u00f2 essere indirizzato verso la cura o la palliazione. La decisione sull'obiettivo da perseguire dipende da vari fattori, tra cui la salute del paziente, le sue aspettative e la stadiazione della malattia. Quando il tumore del colon-retto viene diagnosticato in tempo, la chirurgia pu\u00f2 essere curativa. Tuttavia, quando viene rilevato in fasi successive (nelle quali sono gi\u00e0 presenti delle metastasi), il trattamento si prefigge lo scopo di alleviare i sintomi causati dal tumore e mantenere la condizione del paziente pi\u00f9 confortevole possibile.\nChirurgia.\nIl trattamento chirurgico differisce in alcuni aspetti per il tumore del colon e per quello del retto. Se per le persone con un tumore localizzato del colon, il trattamento preferito \u00e8 la rimozione chirurgica completa della massa con margini adeguati, al fine di perseguire una guarigione, per il tumore localmente avanzato del retto il percorso di trattamento standard prevede inizialmente una chemioradioterapia definita \"neoadiuvante\", ossia che va \"in aiuto\" al successivo trattamento chirurgico. Attualmente l'intervallo di tempo di \"attesa\" tra il termine della chemioterapia neoadiuvante e l'intervento chirurgico non \u00e8 ancora standardizzato, per cui sono stati eseguiti e sono ancora in corso alcuni studi per valutare quale e se ci sia la tempistica migliore. In Italia, \u00e8 tuttora in corso lo studio TiMiSNAR, che ha l'obiettivo di confrontare due intervalli di \"attesa\", 8 o 12 settimane, per eseguire l'intervento chirurgico. Negli ultimi 20-30 anni si \u00e8 sviluppato e affermato il trattamento chirurgico mininvasivo del tumore del colon-retto, dapprima con la tecnica laparoscopica, che prevede l'accesso in addome mediante piccole incisioni sulla parete e l'utilizzo di strumentario specifico adeguato e, successivamente, con la tecnologia robotica, mediante la quale il chirurgo opera per mezzo di un \"robot chirurgico\". I due siti pi\u00f9 comuni di metastasi per il tumore del colon-retto sono il fegato e i polmoni. \nIn caso di malattia metastatica non diffusa, la cosiddetta \"oligometastatica\", \u00e8 possibile intervenire in contemporanea, se le metastasi sono presenti nel fegato, su ambo gli organi (fegato e colon-retto), o prima o successivamente sul fegato. Tuttavia, la valutazione di intervento deve sempre essere eseguita da un tumor board, ossia un'\u00e9quipe multidisciplinare composta da chirurghi specializzati nella patologia, oncologi, radioterapisti (nel caso del tumore del retto), radiologi, e gastroenterologi. In caso di metastasi polmonari \u00e8 possibile eseguire un trattamento chemioterapico dopo la chirurgia sul tumore colorettale oppure una chemioterapia \"adiuvante\", ossia postoperatoria.\nIn caso di malattia metastatica diffusa o non operabile, il caso \u00e8 subordinato al tumor board per le cure adeguate e specifiche.\nChemioterapia.\nSia nel tumore del colon sia nel tumore del retto la chemioterapia pu\u00f2 essere utilizzata in aggiunta alla chirurgia in alcuni casi; la decisione dipende dallo stadio della malattia.\nSe il tumore \u00e8 nello stadio I, viene consigliata la sola chirurgia come trattamento definitivo senza chemioterapia. Nello stadio II il ruolo della chemioterapia \u00e8 controverso e solitamente non viene proposta a meno che non vi siano dei fattori di rischio come una stadiazione T4 o un inadeguato campionamento linfonodale. \u00c8 noto, inoltre, che i pazienti che presentano anomalie genetiche che comportano una mancata capacit\u00e0 di riparazione cellulare non beneficiano di chemioterapia. Per lo stadio III e IV, invece, la chemioterapia \u00e8 parte integrante del trattamento.\nSe il tumore si \u00e8 diffuso ai linfonodi o a organi distanti, il trattamento con agenti chemioterapici quali il fluorouracile, la capecitabina e l'oxaliplatino aumenta l'aspettativa di vita. Se i linfonodi non sono stati colpiti, i benefici della chemioterapia appaiono dubbi. Se il tumore si \u00e8 ampiamente diffuso o risulta non resecabile, l'unico trattamento \u00e8 quello palliativo. In questo caso \u00e8 possibile utilizzare diversi farmaci chemioterapici. I farmaci chemioterapici per questa condizione possono includere capecitabina, fluorouracile, irinotecan e oxaliplatino. La capecitabina e il fluorouracile sono intercambiabili, il primo \u00e8 un farmaco somministrato \"per os\" mentre il secondo per via endovenosa. I farmaci antiangiogenici, come il bevacizumab vengono spesso aggiunti nella terapia di prima linea. Un'altra classe di farmaci utilizzati sono gli inibitori del recettore del fattore di crescita dell'epidermide, di cui i due approvati, al 2015, dalla statunitense \"Food and Drug Administration\" sono il cetuximab e il panitumumab.\nRadioterapia.\nMentre la combinazione tra radioterapia e chemioterapia pu\u00f2 essere utile per il tumore al retto, il suo utilizzo nel tumore del colon non \u00e8 di routine per via della sensibilit\u00e0 dei visceri alle radiazioni ionizzanti. Come per la chemioterapia, la radioterapia pu\u00f2 essere utilizzata sia come neoadiuvante sia adiuvante a seconda dello stadio della malattia.\nLe cure palliative.\nPer cure palliative si intendono le cure mediche che si concentrano sul trattamento dei sintomi di una grave malattia, come un tumore, al fine di migliorare la qualit\u00e0 della vita. Esse sono consigliate a qualsiasi persona in un avanzato stadio di tumore al colon o con sintomi significativi.\nIl ricorso alle cure palliative pu\u00f2 essere utile per migliorare la qualit\u00e0 della vita, sia del paziente sia della sua famiglia, per controllare i sintomi, l'ansia e cercare di prevenire i ricoveri ospedalieri.\nNelle persone con tumore colon-rettale inguaribile, le cure palliative hanno lo scopo di alleviare i sintomi o prevenire le complicanze ma non quello di curare la malattia vera e propria, con l'unico fine di migliorare la qualit\u00e0 della vita. Le opzioni possono includere l'approccio chirurgico non curativo per eliminare alcuni dei tessuti del tumore cancro, il \"bypass\" di una parte dell'intestino o l'impianto di uno \"stent\". I metodi non-chirurgici, invece, comprendono la radioterapia con lo scopo di ridurre le dimensioni del tumore e la prescrizione di farmaci antidolorifici.\nLe metastasi epatiche possono essere trattate anche mediante radioembolizzazione intrarteriosa (TARE).\nTerapia adiuvante.\nConsiste nel trattare il paziente per evitare recidive di malattia dopo l'intervento chirurgico (vedi anche terapia adiuvante). Non vi sono candidati i pazienti con stadio di malattia A o B1, \u00e8 indicata nei pazienti in stadio C mentre non esistono indicazioni condivise per lo stadio II o B2-3.\nGli schemi possibili sono:\nSono in studio terapie con farmaci di tipo mirato in associazione ai precedenti (bevacizumab e cetuximab) ma attualmente questi non sono inseriti negli standard terapeutici.\nSpecificatamente nel cancro del retto questi schemi possono essere accompagnati in vario modo alla radioterapia; che pu\u00f2 essere postoperatoria o preoperatoria. In ogni caso si ha una diminuzione delle recidive locali e a distanza; pi\u00f9 marcata col secondo metodo che presenta anche un profilo di tossicit\u00e0 minore (non si hanno per\u00f2 in questo caso dati certi sull'aumento della sopravvivenza).\nChemio-radioterapia neoadiuvante.\nQuesta viene utilizzata solo nel carcinoma del retto, e ha come obiettivi clinici quelli sotto riportati:\nDi conseguenza viene effettuata quando:\nNormalmente \u00e8 effettuata solo la radioterapia; in ambito di studi clinici si possono associare i chemioterapici (di solito il 5-fluorouracile + acido folinico e la capecitabina).\n\"Follow-up\".\nIl paziente deve essere seguito nel tempo (vedi anche follow-up) dopo il trattamento primario per monitorare l'eventuale insorgenza di recidive o metastasi a distanza. Si consiglia:\nNegli stadi II e III:\nPrognosi.\nIn Europa il tasso di sopravvivenza a cinque anni per il carcinoma del colon-retto \u00e8 inferiore al 60%. Nel mondo sviluppato circa un terzo delle persone colpite dalla malattia muoiono a causa di essa.\nLa sopravvivenza \u00e8 direttamente correlata alla precocit\u00e0 della diagnosi e al tipo di tumore, ma in generale \u00e8 scarsa per i casi sintomatici, in quanto generalmente sono in uno stadio gi\u00e0 avanzato. I tassi di sopravvivenza quando vi \u00e8 una diagnosi precoce sono di circa cinque volte maggiori rispetto a quando essa viene formulata durante una fase avanzata. Le persone con un tumore che non ha violato la mucosa muscolare (TNM fase Tis, N0, M0) hanno un tasso di sopravvivenza a cinque anni del 100%, mentre quelli con tumore invasivo T1 (all'interno della sottomucosa) o T2 (all'interno della \"muscularis mucosae\") hanno un tasso medio di sopravvivenza a cinque anni di circa il 90%. Quelli con un tumore ancora pi\u00f9 invasivo ma senza un coinvolgimento linfonidale (T3-4, N0, M0) hanno un tasso medio di sopravvivenza a cinque anni di circa il 70%. I pazienti con linfonodi regionali positivi (ogni T, N1-3, M0) hanno un tasso medio di sopravvivenza a cinque anni di circa il 40%, mentre quelli con metastasi a distanza (ogni T, ogni N, M1) vedono le proprie probabilit\u00e0 di sopravvivenza, sempre a cinque anni, a circa il 5%.\nSecondo statistiche effettuate nel 2006 dall\"'American Cancer Society\", oltre il 20% delle persone con tumore del colon-retto si reca da un medico quando la malattia \u00e8 gi\u00e0 in uno stadio avanzato (stadio IV) e fino al 25% di questo gruppo presenter\u00e0 metastasi isolate al fegato potenzialmente resecabili. In questo gruppo selezionato, coloro che eseguono una resezione curativa hanno dimostrato di sopravvivere a cinque anni in un terzo dei casi.\nBibliografia.\nDiagnostica per immagini e radioterapia.\nRadioembolizzazione.\nLinee Guida dell'European Association of Nuclear Medicine (EAMN) per la radioembolizzazione intrarteriosa delle lesioni primitive e delle metastasi epatiche."}
{"id": "2178046", "revid": "80339", "url": "https://it.wikipedia.org/wiki?curid=2178046", "title": "Resocontazione parlamentare", "text": "Per resocontazione parlamentare si intende una forma di pubblicit\u00e0 scritta delle sedute parlamentari che avviene normalmente con due prodotti: il resoconto stenografico ed il resoconto sommario.\nDiverse tipologie.\nIl resoconto stenografico consiste nella fedele riproduzione dei dibattiti parlamentari, accompagnata dalla descrizione di tutti gli atti compiuti (votazioni e relativi esiti, disegni di legge, emendamenti, mozioni, risoluzioni etc.).\nIl resoconto stenografico parlamentare (ad eccezione di alcuni ambiti, come ad esempio quello delle Commissioni di inchiesta, in cui la fedelt\u00e0 del testo al detto ed all'accaduto pu\u00f2 essere fonte di precise attribuzioni di responsabilit\u00e0) non coincide normalmente con la riproduzione parola per parola (cosiddetto \"verbatim\") dei dibattiti, ma \u00e8 un prodotto maggiormente elaborato in cui, generalmente, oltre agli errori grammaticali, sono eliminati gli anacoluti e corretti i termini ed i riferimenti impropri. Tale elaborazione sfugge per\u00f2 ad una classificazione precisa poich\u00e9 il livello di intervento sul testo dipende molto dal contesto specifico.\nIn merito, resta sempre valida la definizione di Sir Erskine May: \". . . though not strictly verbatim, is substantially the verbatim report, with repetitions and redundancies omitted, and with obvious mistakes corrected, but which... leaves out nothing that adds to the meaning of the speech or illustrates the argument\".\nIl resoconto sommario \u00e8 invece una sintesi completa e fedele dei medesimi dibattiti, redatta in forma imparziale ed in terza persona.\nGenesi anglosassone.\nLa resocontazione parlamentare moderna nasce in Inghilterra nel XVIII secolo dove resoconti non ufficiali, che spesso venivano considerati illegali e quindi distrutti dalle autorit\u00e0, iniziarono ad essere pubblicati dai giornali. In molti manuali di giornalismo si racconta ancora come nel 1711 un cronista inglese di nome William Woodfall riusc\u00ec a far conquistare al suo giornale, il \u201cMorning Chronicle\u201d, il primato tra i giornali londinesi grazie alle sedici colonne giornaliere di resoconti parlamentari, frutto della sua capacit\u00e0 di ricordare a memoria tutti gli interventi in un'epoca in cui ai giornalisti era ancora vietato assistere alle sedute e men che mai prendere appunti nel corso del dibattito. Occorre ricordare che ancora nel 1738 i Comuni votarono contro la pubblicit\u00e0 dei lavori parlamentari.\nNel 1803 venne consentito ai giornalisti di assistere ufficialmente e molti dei migliori scrittori inglesi svolsero la funzione di \"reporter\" dalle tribune della Camera dei comuni .\nWilliam Cobbett inizi\u00f2 a stampare dibattiti ufficiali del Parlamento, ma poi per insolvenza dovette cedere l'attivit\u00e0 a Luke Hansard, lo stampatore ufficiale del Governo britannico, ed ai suoi figli. Hansard appose il suo nome sul frontespizio dei resoconti da lui prodotti e da quel momento il termine \"Hansard\" fu utilizzato per indicare il resoconto.\nEstensione continentale.\nL'esempio inglese fu successivamente seguito dagli altri Parlamenti europei, anche perch\u00e9 i principi alla base della rivoluzione francese avevano spinto altre nazioni europee ad introdurre e valorizzare la resocontazione parlamentare: uno degli elementi per misurare la democraticit\u00e0 di un ordinamento liberale era ed \u00e8 tuttora proprio quello della conoscibilit\u00e0 di quanto viene discusso e deciso nelle Camere.\nContemporaneamente alla resocontazione parlamentare si andava affermando la stenografia manuale, il sistema principale per registrare in modo integrale quanto veniva detto nelle Camere, con l'affermazione di svariati sistemi stenografici, tra cui il Taylor, il Pitman, il Gregg, il Gabelsberger ed il Duploy\u00e9 e, successivamente, la stenografia a macchina o meccanica (all'epoca il termine stenotipia non era stato ancora coniato).\nIn Italia.\nPer quanto riguarda l'Italia, con le prime sedute del Parlamento subalpino si riconobbe - oltre al processo verbale, che aveva funzione di certificazione e non di pubblicit\u00e0 - l'importanza di disporre di una resocontazione pronta ed esatta delle sedute e lo stesso Cavour si interess\u00f2 personalmente dell'organizzazione di questo servizio. Come sistema stenografico si inizi\u00f2 ad utilizzare una versione adattata del sistema inglese Taylor e, successivamente, altri sistemi, esteri, come il Gabelsberger, o nostrani, come il Cima.\nAnche al Senato subalpino e successivamente al Senato del Regno si utilizz\u00f2 inizialmente la stenografia manuale, impiegando soprattutto stenografi provenienti dalle scarse fila dei giornalisti parlamentari, fino a quando, nel 1879 fu presentata sia al Senato del Regno che alla Camera dei Deputati una macchina fonostenografica brevettata dal canavesano Antonio Michela Zucco, che consentiva di registrare con la massima celerit\u00e0 i dibattiti svolti in qualsiasi lingua. Le relazioni delle Commissioni appositamente nominate dalle Camere per valutare il nuovo prodotto furono entusiastiche, tanto che il Senato del Regno gi\u00e0 nel 1880 dava inizio alla resocontazione stenografica meccanica con la cosiddetta \"macchina Michela\", attivit\u00e0 che \u00e8 proseguita fino al giorno d'oggi con dipendenti appositamente assunti per concorso.\nLa Camera dei Deputati, anche per la presenza in servizio di un adeguato numero di stenografi manuali, prefer\u00ec invece rinviare la decisione e continu\u00f2 ad utilizzare la stenografia manuale fino al 2000, anno in cui ha avuto luogo una riforma amministrativa che ha soppresso il sistema della stenografia precedentemente in uso e affidato la redazione del resoconto integrale dell'Assemblea ad un'\u00e9quipe di documentaristi (resocontisti) che vi provvedono sia sulla base di uno schema (\u201cscaletta\u201d) elaborato in Aula sia sulla base di registrazioni audio-digitali.\nDal 1879 alla Camera dei deputati e dal 1882 al Senato del Regno fu poi introdotto anche il resoconto sommario, ulteriore prodotto che si andava ad affiancare al resoconto stenografico e che, contenendo una sintesi dei dibattiti, consentiva di disporre in poche pagine del quadro completo della seduta.\nDal 14 aprile 1998 al 13 dicembre 2012 alla Camera e dal 15 settembre 1998 al 28 dicembre 2012 al Senato le Camere hanno pubblicato un unico fascicolo contenente il sommario (notevolmente \"asciugato\") e lo stenografico, redatto direttamente in edizione definitiva. Il fascicolo unico del Senato contiene anche gli allegati A e B (rispettivamente i testi esaminati e gli atti di indirizzo e di controllo presentati) che invece vengono dalla Camera pubblicati in due stampati separati. Attualmente, la resocontazione al Senato consiste nel resoconto stenografico - tuttora redatto attraverso la citata macchina \"Michela\" - e in un \"comunicato di seduta\" di stampo giornalistico, nel quale \u00e8 riassunto in poche righe l'andamento dei lavori; la Camera continua a pubblicare il resoconto stenografico anche a carta, ma il resoconto sommario \u00e8 pubblicato \"on line\" gi\u00e0 nel corso della seduta."}
{"id": "2178048", "revid": "466539", "url": "https://it.wikipedia.org/wiki?curid=2178048", "title": "Floyd Bennett", "text": " Ha pilotato per Richard Evelyn Byrd, nel suo tentativo di raggiungere il Polo nord nel 1926.\nBiografia.\nBennet nacque a Warrensburg, nello stato di New York, nel 1890. Era un meccanico automobilistico prima di arruolarsi nella Marina militare nel 1917. Gli fu assegnato il ruolo di macchinista e incominci\u00f2 a volare. Prest\u00f2 servizio con Richard E. Byrd per una ricognizione della Groenlandia nel 1925, nella quale Byrd riconobbe l'abilit\u00e0 di Bennet come pilota.\nByrd nomin\u00f2 Bennet come suo pilota per un tentativo di raggiungere il Polo nord per via aerea nel 1926. Bennet era ai comandi il 9 maggio quando i due fecero il loro tentativo, con un trimotore Fokker chiamato \"Josephine Ford\", tornando alla loro base nello stesso giorno. Sebbene la stampa europea fosse scettica del risultato, perch\u00e9 sembrava che l'aereo si fosse allontanato da Spitsbergen per un tempo troppo breve per raggiungere il Polo, Byrd e Bennet furono acclamati negli Stati Uniti. Bennet ricevette una medaglia d'onore per l'impresa. La successiva scoperta del registro di volo, con la registrazione della lettura del sestante cancellata ma ancora leggibile, ha dimostrato che essi non avevano effettivamente raggiunto il Polo nord.\nByrd fu un candidato per il premio Orteig nel 1927, come riconoscimento per il primo volo senza fermate tra la Francia e gli Stati Uniti. Ancora una volta, Byrd nomin\u00f2 Bennet come pilota per il tentativo, ma quest'ultimo, a causa del pesante aereo a pieno carico, un trimotore Ford chiamato \"America\", rimase gravemente ferito durante un tentativo di decollo e il velivolo riport\u00f2 ingenti danni dopo essere andato in ground loop. Floyd Bennet \u00e8 morto a Qu\u00e9bec, in Canada, il 25 aprile 1928 per una polmonite, contratta per le conseguenze delle ferite dopo l'incidente.\nRiconoscimenti.\nDue aeroporti a New York sono stati intitolati a Floyd Bennett. Floyd Bennett Field, il primo aeroporto municipale di New York e il Floyd Bennett Memorial Airport vicino alla sua citt\u00e0 di nascita a Queensbury, stato di New York. Anche il cacciatorpediniere USS \"Bennett\" \u00e8 cos\u00ec chiamato in suo onore. Nel suo volo del 1929 per il Polo Sud, Byrd soprannomin\u00f2 l'aeroplano Floyd Bennett, in sua memoria."}
{"id": "2178049", "revid": "2232435", "url": "https://it.wikipedia.org/wiki?curid=2178049", "title": "Mia Martini (VHS)", "text": "Mia Martini \u00e8 una VHS pubblicata nel 1992, contenente il concerto tenuto da Mia Martini nel 1982 per la RTSI (Televisione Svizzera)."}
{"id": "2178050", "revid": "155634", "url": "https://it.wikipedia.org/wiki?curid=2178050", "title": "Christoph Alster", "text": "Biografia.\nAlster, attivo in gare FIS dal dicembre del 1995, esord\u00ec in Coppa Europa il 9 gennaio 1998 in occasione dello slalom speciale di Donnersbachwald, che non complet\u00f2; conquist\u00f2 il primo successo della carriera nel 1999 ai Mondiali juniores di Pra Loup vincendo la medaglia d'oro nello slalom gigante. Nella medesima specialit\u00e0 ottenne il suo primo podio in Coppa Europa, il 14 febbraio 2001 a Ravascletto (3\u00ba), mentre il 7 dicembre 2001 fece il suo esordio in Coppa del Mondo nel supergigante dei Val-d'Is\u00e8re, che non port\u00f2 a termine. Il 26 gennaio successivo raccolse i primi punti nel circuito con il 27\u00ba posto nel supergigante di Garmisch-Partenkirchen.\nIn carriera conquist\u00f2 sette vittorie in Coppa Europa, dalla prima nella discesa libera di Sella Nevea del 19 gennaio 2006 all'ultima nel supergigante di Les Orres del 15 marzo 2008. Il 23 gennaio 2009 colse a Kitzb\u00fchel in supergigante il suo miglior piazzamento in Coppa del Mondo, il 21\u00ba posto; disput\u00f2 la sua ultima gara nel circuito il 7 marzo successivo a Lillehammer Kvitfjell, piazzandosi 40\u00ba in discesa libera, e l'ultima gara in carriera il 23 marzo dello stesso anno, il supergigante di Saalbach-Hinterglemm valido per i Campionati austriaci 2009. In carriera non prese parte n\u00e9 a rassegne olimpiche n\u00e9 iridate.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante"}
{"id": "2178054", "revid": "188323", "url": "https://it.wikipedia.org/wiki?curid=2178054", "title": "Cavalletto (meccanica)", "text": "Il cavalletto \u00e8 una parte dei motocicli, dei ciclomotori e delle biciclette che ne permette un posteggio corretto.\nDescrizione.\nPu\u00f2 avere forme diverse a seconda del tipo di bicicletta/moto, ma in genere si tratta di un supporto perpendicolare al telaio, collegato allo stesso mediante l'attacco o pipa.\nTipologia.\nIl cavalletto pu\u00f2 essere:\nMateriali.\nPer la realizzazione si possono utilizzare vari materiali:\nAccorgimenti.\nPer migliorare la funzionalit\u00e0 o sicurezza si ha:"}
{"id": "2178057", "revid": "599013", "url": "https://it.wikipedia.org/wiki?curid=2178057", "title": "Chiesa di San Lorenzo (Finale Ligure, Punta Crena)", "text": "La chiesa di San Lorenzo sorge a mezza costa sul promontorio tra Punta Crena e dominando la cosiddetta \"Baia dei Saraceni\", porto naturale del rione di Varigotti a Finale Ligure, in provincia di Savona.\nStoria.\nLa chiesa attuale \u00e8 tutto ci\u00f2 che rimane di un'importante e prospero insediamento monastico di origini antichissime da parte dei monaci benedettini di San Colombano (presenti anche nel monastero dell'Isola Gallinara), come si evince dai ritrovamenti nell'area di tombe risalenti all'epoca tardo imperiale o bizantina del IV secolo con rifacimenti successivi con iscrizioni del VII secolo e decorazioni e sculture longobarde dell'VIII secolo.\nUna delle prime citazioni in documenti risale al 1213 per l'acquisto di terreni, ma gi\u00e0 nel 1127 la chiesa \u00e8 interessata nella concessione del vescovo di Albenga ai monaci benedettini dell'Abbazia di Lerino.\nOfficiata dal clero secolare mantenne altres\u00ec il titolo di parrocchiale di Varigotti fino al 1586, anno in cui il titolo fu trasferito nell'attuale e pi\u00f9 centrale chiesa di San Lorenzo.\nStruttura.\nLa chiesa \u00e8 a navata unica con abside quadrato illuminato da monofore e una parte pi\u00f9 recente (la parete verso il mare) su cui si aprono due porte in stile gotico. Anche la volta a crociera in mattoni della sacrestia risale allo stesso periodo (XIV secolo). La parete a monte dovrebbe invece essere antecedente al 1000.\nLa chiesa fu bersaglio di una bomba durante il secondo conflitto mondiale, la quale ne danneggi\u00f2 il tetto che rimase sfondato per molti anni.\nA partire dal 1995 l'edificio \u00e8 stato oggetto di interventi di restauro, Il primo in Liguria in cui fu utilizzato l'elicottero per il sollevamento dei materiali.\nI numerosi reperti di epoca imperiale e dell'alto medioevo, ritrovati nell'area dell'antica chiesa, tra i quali un sarcofago del III o IV secolo, sono oggi conservati presso il museo archeologico del Finale ospitato nelle sale dell'antico complesso conventuale di Santa Caterina a Finalborgo."}
{"id": "2178061", "revid": "400518", "url": "https://it.wikipedia.org/wiki?curid=2178061", "title": "DiSEqC", "text": "DiSEqC (Digital Satellite Equipment Control), pronunciato \"Dai-sec\", \u00e8 uno speciale protocollo di comunicazione tra i decoder per la ricezione dei canali satellitari e i dispositivi come gli switch multi parabola o multi LNB ovvero piccoli rotori per antenne paraboliche. Il DiSEqC \u00e8 stato sviluppato dal provider per trasmissioni satellitari europeo Eutelsat, che attualmente definisce la standardizzazione del protocollo.\nIl DiSEqC ha necessit\u00e0 del solo cavo coassiale per la trasmissione bidirezionale dei segnali-dati e dell'alimentazione elettrica dei dispositivi.\nIl DiSEqC \u00e8 comunemente usato per il controllo degli switch e dei motori utilizzando in modo ingegnoso le tensioni a 13/18 volt e toni a 22kHz.\nVarianti del DiSEqC.\nLe varianti del DiSEqC sono le seguenti:"}
{"id": "2178065", "revid": "767487", "url": "https://it.wikipedia.org/wiki?curid=2178065", "title": "I Samurai", "text": "I Samurai sono stati un gruppo beat nato nel 1959 a Livorno.\nBiografia.\nLa prima formazione dei Samurai nel 1959 era con il cantante (e occasionalmente cantautore) Beppe Cardile alla chitarra, Luciano Lombardi al basso, Giangi Minucci Debolini alla batteria e Gabriele Lorenzi alle tastiere.\nNegli anni seguenti il gruppo conosce numerosi cambiamenti nella propria formazione, principalmente contribuendo alla crescita di gruppi di primo piano della scena musicale italiana. Nel 1961 Paolo Tofani sostituisce alla chitarra Beppe Cardile, che lascia la band per intraprendere la carriera di cantautore, mentre nel 1965 anche Giangi Minucci Debolini lascia i Samurai per andare con i \"Roll's 33\", sostituito da Giovanni Poggio; sempre nello stesso anno Paolo Tofani passa a I Califfi e nel 1968 Giovanni Poggio passa a I Ragazzi della Via Gluck, mentre nel 1969 Gabriele Lorenzi passa alla Formula 3.\nL'attivit\u00e0 del gruppo nei primi anni '60 si \u00e8 concentrata inizialmente nei locali come \"La Bussola\", \"Oliviero ai Ronchi\", il \"Club 84\" di Roma. Durante una loro performance vengono contattati da Teddy Reno che li invita a partecipare al Festival degli sconosciuti di Ariccia, dove vincono il primo premio con i brani \"What'd I say\" e \"Don't play that song\". L'attivit\u00e0 nei locali cresce e ad Alassio vengono contattati da un impresario inglese che nell'Agosto del 1963 li scrittura per una tourn\u00e9e in Inghilterra di tre mesi, prima a Manchester e poi a Londra.\nAl ritorno in Italia la fama de I Samurai \u00e8 notevolmente accresciuta, ma i suoi componenti iniziano a sentire l'esigenza di nuove esperienze professionali, tanto che la formazione inizia a cambiare frequentemente fino allo scioglimento del gruppo nel 1968.\nDiscografia.\nSingoli"}
{"id": "2178067", "revid": "767487", "url": "https://it.wikipedia.org/wiki?curid=2178067", "title": "Antonio Bertola", "text": "In qualit\u00e0 di architetto del SS. Sudario, lavor\u00f2 nella Cappella della Sacra Sindone di Torino, dove realizz\u00f2 l'altare centrale, che nel 1694 accolse la Sindone. Nel 1701 divenne ingegnere del principe di Carignano Vittorio Amedeo I. Durante l'assedio di Torino del 1706 fu nominato capo degli ingegneri per la difesa della citt\u00e0 e, nel 1708, Primo Architetto civile e militare, qualifica mai attribuita in precedenza.\nTra le opere architettoniche realizzate da Bertola, di particolare interesse sono i lavori alla Cittadella di Torino (1702), la Chiesa di Santa Croce a Cuneo, gli ospedali di Savigliano (1703-1710) e di Fossano (1711), la prosecuzione dei lavori al Castello di Rivoli (1713-1714) e la direzione dei lavori di restauro del Duomo di Torino (1713-1715)."}
{"id": "2178071", "revid": "465169", "url": "https://it.wikipedia.org/wiki?curid=2178071", "title": "Rabbia (album)", "text": "Rabbia \u00e8 uno street album del rapper Tormento e del DJ genovese DJ Kamo, reso disponibile in free download dal sito dell'artista il 15 gennaio 2009. Composto di tracce inedite e di alcune vecchie tracce (\"Se non fumassi\", \"Non puoi\" e \"Principi fondamentali della filosofia cronica\"), necessarie per comprendere il percorso che ha portato alla creazione del disco, l'album precede il nuovo lavoro ufficiale a nome Yoshi."}
{"id": "2178073", "revid": "208967", "url": "https://it.wikipedia.org/wiki?curid=2178073", "title": "Per aspera ad astra (Mia Martini)", "text": "Per aspera ad astra \u00e8 una VHS pubblicata nel 1996 contenente il concerto tenuto da Mia Martini il 15 maggio 1992 presso il Teatro Nazionale di Milano. \u00c8 stato ristampato su VHS e DVD nel 2004.\nIl titolo del VHS o DVD, scelto da Mia Martini nel 1992 si riferisce ad una frase latina del significato letterale: \u00abattraverso le asperit\u00e0 alle stelle\u00bb e senso traslato \u00abil successo si ottiene solo con la fatica\u00bb.\nIl concerto inizia con un monologo di Mia Martini che spiega il desiderio e la necessit\u00e0 di ricorrere per la prima volta in assoluto in un concerto registrato dal vivo per volont\u00e0 di Mim\u00ec.\nEsso ha inizio con il brano \"Gli uomini non cambiano\" da poco presentato al Festival di Sanremo 1992 e giunto al 2\u00ba posto tra i Big, per poi ripercorrere tutti i brani pi\u00f9 importanti e famosi degli anni settanta, anni ottanta fino ad \"Ed ora dico sul serio\" e \"Spaccami il cuore\" che segnano il ritiro sulle scene; poi Mim\u00ec si ripresenta sul palco con il brano \"Almeno tu nell'universo\" che segna il suo ritorno al successo e sulle scene musicali nel 1989 per poi giungere attraverso anche, magnifici duetti con Enzo Gragnaniello al brano \"La costruzione di un amore\".\nRingraziamenti.\nMia Martini ringrazia:"}
{"id": "2178080", "revid": "104458", "url": "https://it.wikipedia.org/wiki?curid=2178080", "title": "Mitja Drag\u0161i\u010d", "text": "Biografia.\nStagioni 1995-2002.\nDrag\u0161i\u010d, specialista delle prove tecniche attivo in gare FIS dal gennaio del 1995, esord\u00ec Coppa Europa l'8 marzo 1997 a Kranjska Gora in slalom gigante, senza completare la prova; ai successivi Mondiali juniores di Schladming 1997 conquist\u00f2 la medaglia d'oro nello slalom speciale. Da campione juniores in carica lo sloveno ebbe il diritto di partecipare alle finali di Coppa del Mondo 1997, facendo cos\u00ec il suo esordio nel massimo circuito internazionale il 15 marzo a Vail, senza completare la prima manche dello slalom speciale.\nSempre ai Mondiali juniores conquist\u00f2 la medaglia di bronzo nello slalom gigante a Pra Loup 1999; nella stagione 2000-2001 in Coppa Europa conquist\u00f2 in slalom speciale il primo podio, il 17 febbraio a Bad Wiessee (3\u00ba), e la prima vittoria, il 20 febbraio a Wildsch\u00f6nau. Dopo aver partecipato alla combinata dei XIX Giochi olimpici invernali di (suo esordio olimpico), senza concludere la prova, il 16 marzo dello stesso anno sal\u00ec per l'ultima volta in carriera sul gradino pi\u00f9 alto del podio in Coppa Europa, a Le Grand-Bornand in slalom speciale.\nStagioni 2003-2011.\nEsord\u00ec ai Campionati mondiali a Sankt Moritz 2003, classificandosi 28\u00ba nello slalom gigante, 19\u00ba nello slalom speciale e 13\u00ba nella combinata; il 22 dicembre 2004 ottenne a Flachau in slalom speciale il miglior piazzamento in Coppa del Mondo (4\u00ba) e nella stessa stagione, con l'8\u00ba posto nello slalom speciale dei Mondiali di Bormio/Santa Caterina Valfurva 2005, raggiunse il suo miglior risultato iridato in carriera.\nAi Mondiali di \u00c5re 2007 non termin\u00f2 lo slalom speciale; un anno dopo, il 14 febbraio 2008 a Kranjska Gora, colse il suo ultimo podio in Coppa Europa (2\u00ba in slalom speciale) e un mese pi\u00f9 tardi, il 15 marzo a Bormio, biss\u00f2 nella medesima specialit\u00e0 il suo miglior piazzamento in Coppa del Mondo (4\u00ba). Sempre in slalom speciale non concluse n\u00e9 la prova dei Mondiali di Val-d'Is\u00e8re 2009, n\u00e9 quella dei XXI Giochi olimpici invernali di . Annunci\u00f2 il ritiro dallo sci agonistico il 7 marzo 2011 durante lo slalom speciale di Coppa del Mondo disputato a Kranjska Gora, al quale partecip\u00f2 come apripista. In totale vanta 97 partenze in Coppa del Mondo, l'ultima delle quali in occasione dello slalom speciale di Kitzb\u00fchel del 23 gennaio 2011; la sua ultima gara in carriera fu lo slalom speciale dei Campionati sloveni del 26 marzo, che non port\u00f2 a termine.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "2178082", "revid": "287204", "url": "https://it.wikipedia.org/wiki?curid=2178082", "title": "Mitja Dragsic", "text": ""}
{"id": "2178085", "revid": "6923", "url": "https://it.wikipedia.org/wiki?curid=2178085", "title": "Mia Martini in concerto", "text": "Mia Martini in concerto \u00e8 un DVD pubblicato nel 2004, contenente il concerto tenuto da Mia Martini nel 1982 per la RTSI (Televisione Svizzera) nel programma televisivo musicale \"Musicalmente '82\". Inoltre \u00e8 presente l'aggiunta del brano \"Just the way you are\" non contenuta nella VHS stampata nel 1992 e senza \"Sung song\" eseguita dall'orchestra.\nContiene oltre che un libretto di otto pagine, anche lo special \"Le canzoni di Mia Martini\", con alcune apparizioni alla Tv Svizzera in cui Mia Martini interpreta \"Almeno tu nell'universo\", \"Gli uomini non cambiano\", \"Imagine\" (con Andrea Mingardi e Kenny Moore), \"L'uva fogarina\" (con Renzo Arbore), \"Donna\" e un'intervista di Red Ronnie del 1989."}
{"id": "2178088", "revid": "228587", "url": "https://it.wikipedia.org/wiki?curid=2178088", "title": "Nuoto agli XI Giochi panamericani", "text": "Il nuoto ai Giochi panamericani 1991 ha visto lo svolgimento di 32 gare, 16 maschili e 16 femminili, dal 12 al 18 agosto."}
{"id": "2178090", "revid": "767487", "url": "https://it.wikipedia.org/wiki?curid=2178090", "title": "Set Your Goals", "text": "I Set Your Goals (abbreviato in SYG) sono un gruppo pop punk di San Francisco, California. Il loro nome deriva dal primo album dei CIV, formazione hardcore punk formata da ex-componenti di Gorilla Biscuits e Youth of Today.\nStoria.\nNel maggio 2004 pubblicano con la Straight On Records il loro primo EP che verr\u00e0 poi ripubblicato subito dopo la firma con la Eulogy Records sotto il nome di \"Reset\" (2006).\nNel luglio dello stesso anno ecco il primo album di studio, \"Mutiny!\", album che presenta forti influenze di formazioni hardcore come Lifetime e Kid Dynamite e pop punk di New Found Glory e The Movielife. Assieme a Vinnie Caruana, cantante degli I Am the Avalanche, hanno ricostituito i Movielife per uno speciale show al Bamboozle Festival 2008. Nella primavera dello stesso anno hanno pubblicato su diversi social network \"The Fallen\". Durante il Warped Tour 2008 i SYG hanno suonato sullo Smartpunk Stage assieme a band come A Day to Remember e Four Year Strong. Il 21 luglio 2009 \u00e8 uscito il secondo album della formazione, \"This Will Be the Death of Us\", pubblicato dalla Epitaph Records. Il 27 giugno 2011 pubblicano il loro terzo album, intitolato \"Burning at Both Ends\"."}
{"id": "2178091", "revid": "751106", "url": "https://it.wikipedia.org/wiki?curid=2178091", "title": "Polichetoni", "text": "I polichetoni sono composti chimici in cui sono presenti diversi gruppi chetonici.\nPropriamente il termine identifica dei polimeri sintetici composti da gruppi carbonilici (C=O) distanziati da altri gruppi funzionali (ad esempio alchili).\nI polichetoni sono cristallini ed hanno un punto di fusione elevato (oltre i 260 \u00b0C per quelli aventi minore peso molecolare) ed ottime propriet\u00e0 meccaniche.\nI polichetoni presentano resistenza all'abrasione e propriet\u00e0 meccaniche paragonabili alle poliammidi, ai poliesteri e ai poliacetali. Resistono a molti agenti chimici, e sono impermeabili nei confronti dell'ossigeno e di molti altri gas.\nStoria.\nI primi polichetoni (formati da gruppi C=O alternati a gruppi -CH2-CH2-) furono sintetizzati da Reppe nel 1940, polimerizzando una miscela di etilene ed ossido di carbonio in presenza di un opportuno catalizzatore. I primi catalizzatori non diedero grandi risultati in termini di resa ed i polichetoni lasciarono il mercato a polimeri di pi\u00f9 facile sintesi.\nSintesi.\nDagli anni ottanta in poi, sono stati impiegati catalizzatori a base di palladio (Pd) che agiscono in condizioni blande e forniscono ottime rese (si ottengono circa 12 chilogrammi di polimero per grammo di palladio).\nUsando alcheni superiori, anche in miscela, si possono ottenere un'intera famiglia di polimeri con caratteristiche specifiche.\nUso.\nAttualmente i polichetoni sono poco usati, ma sono in fase di studio applicazioni di massa, tra cui l'imballaggio."}
{"id": "2178095", "revid": "174925", "url": "https://it.wikipedia.org/wiki?curid=2178095", "title": "Prospettiva (matematica)", "text": ""}
{"id": "2178096", "revid": "287204", "url": "https://it.wikipedia.org/wiki?curid=2178096", "title": "Anette Boe", "text": ""}
{"id": "2178098", "revid": "599013", "url": "https://it.wikipedia.org/wiki?curid=2178098", "title": "Jim Jackson (cestista)", "text": ""}
{"id": "2178100", "revid": "287204", "url": "https://it.wikipedia.org/wiki?curid=2178100", "title": "Campionato africano maschile di pallacanestro 1992", "text": "Il 16\u00ba Campionato Africano Maschile di Pallacanestro FIBA si \u00e8 svolto dal 28 dicembre 1992 all'8 gennaio 1993 al Cairo in Egitto. Il torneo \u00e8 stato vinto dall'Angola.\nI Campionati africani maschili di pallacanestro sono una manifestazione biennale tra le squadre nazionali del continente, organizzata dalla FIBA Africa, all'epoca AFABA.\nQuesta edizione si \u00e8 svolta a tre anni di distanza dalla precedente ed \u00e8 terminata nello stesso anno della 17\u00aa iniziata a settembre in Kenya."}
{"id": "2178110", "revid": "1318658", "url": "https://it.wikipedia.org/wiki?curid=2178110", "title": "Tawfiq al-Hakim", "text": " Figlio di un giudice, \u00e8 autore di circa cinquanta tra commedie e drammi, fantastici o realistici, a sfondo politico-sociale.\nBiografia.\nDal 1925, su iniziativa del padre, studia legge a Parigi per tre anni. Lasciati gli studi si dedica alla letteratura contemporanea e al teatro francese.\nDal 1934 si trasferisce al Cairo e assume ruoli istituzionali, prima come direttore del dipartimento investigativo al Ministero dell'Istruzione e pi\u00f9 tardi al Ministero degli Affari sociali 1939.\nNel 1951 assume il ruolo di direttore generale della Biblioteca Nazionale egiziana.\nNel 1956 viene chiamato a far parte del Consiglio Superiore per le Arti e le Lettere e diventa rappresentante permanente dell'UNESCO a Parigi.\nTawf\u012bq al-\u1e24ak\u012bm e la letteratura araba.\nTawf\u012bq al-\u1e24ak\u012bm \u00e8 considerato una delle principali figure della moderna letteratura araba. In particolare nel teatro, dove ha svolto un ruolo globale come responsabile di una importante tradizione letteraria. Le sue lotte, in nome del dramma arabo come genere letterario, le sue tecniche e la sua lingua, coincidono con il raggiungimento di un ruolo di spicco nella vita politica e sociale contemporanea egiziana.\nI trionfi e fallimenti, rappresentati dalla sua enorme produzione letteraria, sono emblematici dei problemi che ha di fronte il dramma egiziano nell'adeguare la sua complessa comunicazione alla societ\u00e0 egiziana."}
{"id": "2178114", "revid": "599013", "url": "https://it.wikipedia.org/wiki?curid=2178114", "title": "Computer Aided Transcription", "text": "Si tratta di una particolare categoria di software che permettono la traduzione in chiaro ed in tempo reale del parlato ripreso da una tastiera stenografica. In particolare, i dati inviati dalla tastiera sono confrontati con quelli contenuti in un dizionario in formato elettronico che associa ad ogni combinazione di tasti o sequenza di combinazioni stenografiche corrispondenti al sistema abbreviativo utilizzato un determinato record, che pu\u00f2 essere una parola, un acronimo, un nome o un comando di formattazione.\nStoria.\nAnche se studi e applicazioni in materia sono stati effettuati in diversi Paesi e su svariate tastiere stenografiche, l'esperienza degli Stati Uniti - forse per la notevole diffusione della tastiera \"Stenotype\" (ideata da Ward Stone Ireland nel 1906 e brevettata nel 1911) nell'ambito delle corti giudiziarie - \u00e8 stata di primaria importanza per l'evoluzione del settore della trascrizione stenografica assistita dal computer. \nLe prime esperienze in materia risalgono ai primi anni Sessanta, quando la pi\u00f9 grande azienda del settore, l'americana \"Stenograph\", fu chiamata dal governo statunitense ad offrire il proprio contributo allo sviluppo di un sistema di traduzione computerizzata delle lingue straniere, proseguendo una ricerca avviata dall'esercito e dall'IBM gi\u00e0 nel corso degli anni Cinquanta. Il progetto includeva lo sviluppo di una tastiera stenografica per la lingua russa e l'addestramento di resocontisti bilingue al fine di copiare documenti in russo. Con tale sistema le note stenografiche impresse su una normale striscia di carta venivano lette da uno scanner ottico, che produceva dati digitali successivamente trattati da un apposito computer. Il computer traduceva le combinazioni steno nei fonemi della lingua russa e poi nei fonemi della lingua inglese; questi ultimi venivano successivamente trascritti in lingua inglese. Il sistema non era impeccabile, ma fu di grande aiuto al Governo ed all'esercito statunitense. Da questa applicazione cominci\u00f2 a svilupparsi l'idea della trascrizione computerizzata delle note stenografiche. A met\u00e0 degli anni Sessanta arrivarono sul mercato i primi computer con memorie magnetiche e la Stenograph decise di avviare insieme all'IBM lo sviluppo del primo sistema di trascrizione assistita, progettando una macchina stenografica che, alla pressione di ciascun tasto, oltre alle usuali note stenografiche impresse anche su una striscia di carta, produceva impulsi elettrici, che venivano registrati in forma digitale da un registratore magnetico su una comune compact cassette. Solo nel 1978 per\u00f2 verranno commercializzati i primi sistemi di computer aided transcription (CAT). Tale innovazione increment\u00f2 enormemente la produttivit\u00e0 degli stenografi giudiziari e la velocit\u00e0 con la quale i testi potevano essere elaborati e consegnati. L'enorme successo di questi sistemi \u00e8 del resto testimoniato dal vertiginoso aumento degli introiti delle ditte del settore (ad esempio, la Stenograph registr\u00f2 per i successivi dieci anni una quadruplicazione del suo fatturato annuale).\nDalla met\u00e0 degli anni Ottanta fanno la loro comparsa i primi personal computer e con essi i primi software per la stenografia in grado di funzionare su tali sistemi; sul finire degli anni Ottanta, si registra l'avvento dei sistemi in grado di produrre trascrizioni realtime. Avvalendosi di questa innovativa funzione, nel corso degli anni Novanta la stenografia computerizzata, uscendo dall'ambito strettamente giudiziario, varcher\u00e0 nuove frontiere; ad esempio, quella della sottotitolazione televisiva per non udenti (cosiddetta \"close captioning\") e, successivamente, dello internet speech writing (invio su Internet in tempo reale di discorsi o interventi particolarmente importanti). Contemporaneamente, alcuni produttori, intuendo le potenzialit\u00e0 del mercato, svilupperanno versioni internazionali dei loro software in grado di interfacciarsi con qualsiasi tastiera stenografica e in qualsiasi lingua. Attualmente i sistemi CAT sono utilizzati da pressoch\u00e9 tutte le tastiere stenografiche esistenti: Stenotype (USA), Grandjean (Francia), Palantype (Francia-Gran Bretagna) e Michela (Italia) (cfr. Macchina Michela.\nPrincipio di funzionamento.\nIl principio di base su cui si basano tutti i software CAT \u00e8 pressoch\u00e9 il medesimo: l'utilizzo di un dizionario, cio\u00e8 di un elenco che associa ad ogni combinazione di tasti o sequenza di combinazioni stenografiche un determinato record, che pu\u00f2 essere una parola, un acronimo, un nome o anche un comando per il computer.\nLe combinazioni sillabiche digitate sulla tastiera stenografica sono trasferite senza elaborazione alcuna al software di trascrizione, che svolge, di fatto, tutto il lavoro di traduzione ed elaborazione. Ogni combinazione, a partire dalla prima pervenuta, viene cio\u00e8 confrontata con i record del dizionario che cominciano con quella medesima combinazione, partendo da quello contenente una sequenza di sillabe pi\u00f9 lunga fino ad arrivare ai singoli monosillabi. Qualora il software identifichi un'equivalenza, la sillaba o la successione di sillabe verr\u00e0 immediatamente tradotta (verr\u00e0 cio\u00e8 sostituita con il record presente nel dizionario); in caso di esito negativo, il programma passer\u00e0 ad analizzare la sillaba successiva.\n \u00c8 piuttosto agevole intuire che un siffatto processo, rigidamente basato sul criterio gerarchico \"della sillaba pi\u00f9 lunga\", sebbene in grado di interpretare correttamente buona parte delle sequenze sillabiche, non \u00e8 esente da possibili ambiguit\u00e0. Tali ambiguit\u00e0 interpretative vengono comunemente definite \"conflitti\".\n I conflitti possibili sono di due categorie: conflitti di interpretazione ('translation conflicts') e conflitti di confine ('boundary conflicts'). I primi derivano dalle modalit\u00e0 abbreviative del sistema stenografico usato; i secondi sono invece una conseguenza dell'applicazione del principio gerarchico.\n I conflitti di interpretazione ricorrono tutte le volte che l'operatore per indicare termini diversi usa la medesima abbreviazione o sequenza di stenogrammi. Ad esempio, per il sistema Stenotype americano: \"MAID = made\\maid\"; DAOE-VAOIS = device\\devise\"; SAOER-YAL = serial\\cereal\".\nI conflitti di confine sono invece maggiormente correlati al principio di funzionamento del programma, quello cio\u00e8 della \"sillaba pi\u00f9 lunga\", che opta sempre per il record che comprende il maggior numero di sillabe, il quale in alcuni casi pu\u00f2 produrre ambiguit\u00e0 circa l'inizio e la fine della sequenza steno. Ad esempio, sempre con riferimento al sistema americano Stenotype: \"A-LONG = along\\a long\"; \"DREKT/OR = director\\direct or\". In alcuni casi, la presenza di una definizione di due o pi\u00f9 sillabe pu\u00f2 portare ad un'inesatta traduzione della sequenza sillabica, nonch\u00e9 delle sillabe successive (ad esempio, la definizione \"LAI-DI = lady\", nel caso si scriva \"lay details...\" produrr\u00e0 la traduzione inesatta \"lady tails\").\n Per eliminare tali problemi - la cui incidenza e tipologia varia notevolmente a seconda della teoria abbreviativa utilizzata - sono possibili due soluzioni: la prima \u00e8 quella di modificare alcuni criteri abbreviativi; la seconda prevede l'utilizzo di algoritmi di risoluzione basati su regole grammaticali. La prima strada \u00e8 stata seguita sul finire degli anni Ottanta, quando, subito dopo l'arrivo sul mercato americano dei sistemi realtime, anche per la limitata potenza elaborativa e la ridotta capacit\u00e0 delle memorie di cui disponevano i computer dell'epoca, diverse scuole di stenografia iniziarono a proporre le cosiddette teorie \"conflict free\" (ad es: StenEd), suggerendo modifiche pi\u00f9 o meno estese delle teorie abbreviative fino ad allora utilizzate al fine di diversificare il pi\u00f9 possibile, anche con sequenze sillabiche pi\u00f9 estese, la scrittura delle parole simili. In diversi casi, le teorie proposte, seppure ineccepibili dal punto di vista del risultato finale (testi perfetti, senza alcuna ambiguit\u00e0), finirono per perdere di vista l'obiettivo fondamentale di qualsiasi forma di stenografia, la scrittura celere, trasformandola in una sorta di dattilografia veloce. Per questo motivo, verso la met\u00e0 degli anni Novanta vi fu un certo ripensamento e tali teorie vennero progressivamente abbandonate. La seconda strada inizi\u00f2 ad affermarsi con l'arrivo sul mercato delle macchine Pentium e dei sistemi operativi di ultima generazione, che consentivano logiche di risoluzione sempre pi\u00f9 raffinate ed evolute. Al giorno d'oggi tale strada sembra oggi quella prevalente, essendo i conflitti in questione gestiti quasi del tutto dal computer piuttosto che all'operatore."}
{"id": "2178116", "revid": "287204", "url": "https://it.wikipedia.org/wiki?curid=2178116", "title": "Campionato africano maschile di pallacanestro 1993", "text": "Il 17\u00ba Campionato Africano Maschile di Pallacanestro FIBA si \u00e8 svolto dal 18 al 28 settembre 1993 a Nairobi in Kenya. Il torneo \u00e8 stato vinto dall'Angola.\nI Campionati africani maschili di pallacanestro sono una manifestazione biennale tra le squadre nazionali del continente, organizzata dalla FIBA Africa, all'epoca AFABA.\nClassifica finale.\nAngola ed Egitto si qualificano per il Campionato mondiale maschile di pallacanestro del 1994 tenutosi in Canada.\nPremi individuali.\nMVP del torneo: | Etienne Preira"}
{"id": "2178119", "revid": "666668", "url": "https://it.wikipedia.org/wiki?curid=2178119", "title": "Raul Plassmann", "text": "Carriera.\nClub.\nRaul inizi\u00f2 la sua carriera da calciatore professionista nell'Atl\u00e9tico-PR, ma poco pi\u00f9 tardi si trasfer\u00ec al San Paolo. Poco utilizzato nel club di San Paolo del Brasile, abbandon\u00f2 il club nel 1965 per trasferirsi al, Cruzeiro.\nNello Stato di Minas Gerais, Raul dimostr\u00f2 il suo potenziale; vestendo le sue famose maglie gialle, divent\u00f2 un idolo per la tifoseria.\nPer tredici anni consecutivi fu il portiere del Cruzeiro; successivamente venne acquistato dal Flamengo, che, con Zico, J\u00fanior, Leandro, Tita e Andrade, era una delle migliori squadre del Brasile.\nSi ritir\u00f2 nel 1983, con la maglia del Flamengo.\nNazionale.\nNonostante fosse stato uno dei portieri migliori in Brasile, gioc\u00f2 solo 8 partite in Nazionale tra il 1975 e 1980.\nAllenatore.\nNel 1987 sembr\u00f2 iniziare una carriera da allenatore guidando il Cruzeiro, ma solo nel 2003 torn\u00f2 ad allenare, prima la Juventude e successivamente nel 2004 il Londrina."}
{"id": "2178122", "revid": "1709645", "url": "https://it.wikipedia.org/wiki?curid=2178122", "title": "Pietro Betti", "text": "Biografia.\nNacque nel 1784 a Mangona, villaggio del Mugello ora frazione di Barberino, da Giuseppe Betti e Apollonia Corsini. Dopo iniziali studi in lettere presso il Seminario vescovile di Firenze, pass\u00f2 allo studio delle scienze fisiche e matematiche unito alla medicina all'Universit\u00e0 di Pisa, dove fu allievo di Francesco Vacc\u00e0. Complet\u00f2 gli studi a Firenze, ottenendo la matricola medica il 14 gennaio 1809..\nNel 1813 fu nominato chirurgo soprannumerario nell'Arcispedale fiorentino di Santa Maria Nuova e nel 1815 chirurgo del Blefarotrofio. Nel 1822 entr\u00f2 a far parte della Ven. Arciconfraternita della Misericordia di Firenze dove venne inserito nel \"Ruolo degli individui atti a fare la carit\u00e0 di soccorrere gli asfissi\" secondo i nuovi dettami del \"Buon Governo granducale\". Nel 1824 gli venne assegnato l'insegnamento delle Istituzioni chirurgiche nella Scuola Medico-Chirurgica fiorentina. Nelle sue lezioni sottoline\u00f2 l'importanza per la chirurgia dell'anatomia patologica, ramo delle scienze mediche che ha origini da Antonio Benivieni nel XVI secolo a Paolo Mascagni.\nIl 31 ottobre 1828 gli fu affidata la cattedra di anatomia comparata, affiancato da Ferdinando Zannetti in qualit\u00e0 di dissettore, cio\u00e8 addetto alle dissezioni anatomiche.\nFu tra gli organizzatori del Museo Patologico di Firenze. Con le sue ricerche dette un notevole contributo allo sviluppo della medicina legale.\nNel 1836 gli fu affidato l'insegnamento di fisiologia e patologia nella Scuola medica fiorentina. Nel 1834, e poi nel 1854, scoppiato il colera in Toscana, fu nominato responsabile di tutti i lazzaretti della regione. Rappresent\u00f2 il Granducato di Toscana alla Conferenza Internazionale di Parigi (1850-1851) Riordin\u00f2 inoltre l'amministrazione sanitaria del granducato, nominato alla direzione della Soprintendenza di sanit\u00e0 medica interna con Motu proprio granducale del 22 febbraio 1841. Tent\u00f2 anche di attuare un riordinamento degli studi medici, dando maggiore importanza al tirocinio pratico, ispirandosi alla realt\u00e0 tedesca.\nTra il 1860 ed il 1862 pubblic\u00f2 un trattato sulla medicina pubblica in 6 volumi.\nNegli ultimi anni della sua vita fu fondatore e presidente della Societ\u00e0 Filoiatrica fiorentina e del Comitato medico dell'Associazione medica italiana.\nLa citt\u00e0 di Firenze gli ha dedicato una strada.\nArchivio personale.\nAlla sua morte, secondo il testamento olografo del 4 gennaio 1854, lasci\u00f2 la sua libreria all'Arcispedale di Santa Maria Nuova e i disegni di anatomia patologica al Museo Patologico, mentre delle carte se ne sarebbe occupato Ferdinando Zannetti. A seguito della morte di quest'ultimo, nel 1881, probabilmente anche l'archivio and\u00f2 all'Arcispedale insieme alla donazione degli eredi Zannetti, confluendo infine nel fondo antico della Biblioteca Biomedica dell'Universit\u00e0 degli studi di Firenze. Il fondo di archivio Pietro Betti consiste in 16 unit\u00e0 archivistiche in cui \u00e8 compresa la corrispondenza con Augusto Michelacci, Ubaldino Peruzzi, Ferdinando Zannetti e Zanobi Pecchioli.\nPresso la Biblioteca Roncioniana \u00e8 conservato un ulteriore fondo intestato a Betti Pietro all'interno della sequenza dei manoscritti roncioniani"}
{"id": "2178131", "revid": "287204", "url": "https://it.wikipedia.org/wiki?curid=2178131", "title": "Campionato africano maschile di pallacanestro 1995", "text": "Il 18\u00ba Campionato Africano Maschile di Pallacanestro FIBA si \u00e8 svolto dall'11 al 18 dicembre 1995 ad Algeri in Algeria. Il torneo \u00e8 stato vinto dall'.\nI Campionati africani maschili di pallacanestro sono una manifestazione biennale tra le squadre nazionali del continente, organizzata dalla FIBA Africa, all'epoca AFABA."}
{"id": "2178133", "revid": "712828", "url": "https://it.wikipedia.org/wiki?curid=2178133", "title": "Hyo (Ken il guerriero)", "text": ""}
{"id": "2178139", "revid": "92723", "url": "https://it.wikipedia.org/wiki?curid=2178139", "title": "Pietro di Tarantasia", "text": "Con Pietro di Tarantasia si pu\u00f2 intendere:"}
{"id": "2178141", "revid": "124482849", "url": "https://it.wikipedia.org/wiki?curid=2178141", "title": "Gazzetta aste ed appalti pubblici", "text": "La Gazzetta Aste ed Appalti Pubblici \u00e8 un quotidiano nazionale di Ancona specializzato in aste, bandi e appalti pubblici.\nSezioni del quotidiano.\nLe susseguenti sezioni sono suddivise per regione:\nIn pi\u00f9 una sezione \u00e8 dedicata ad un esperto che risponde ai lettori:\nfra i \"servizi plus\" vi \u00e8 anche quest'altra sezione:"}
{"id": "2178142", "revid": "2010550", "url": "https://it.wikipedia.org/wiki?curid=2178142", "title": "Filippo Puglisi", "text": "I suoi interessi, dapprima rivolti alla filosofia, si sono estesi in particolare all'estetica e alla critica letteraria.\nLa vita.\nNato a Serradifalco nel 1915, ha vissuto prima a Serradifalco e a Caltanissetta, successivamente a Catania ed infine a Roma. \nOrfano di padre a quindici anni, ebbe un'adolescenza difficile, narrata nel romanzo parzialmente autobiografico \u201cLe fave nere \u201c. Si mantenne agli studi universitari lavorando come maestro elementare. \nInizialmente ha insegnato a Caltanissetta come professore di storia e filosofia. Dal 1950 al 1969 ha vissuto a Catania prestando la sua opera prima come assistente universitario di filosofia teoretica, poi come docente di storia e filosofia nei licei della citt\u00e0.\nTra il 1968 e il 1969 vinto i concorsi di Preside, di Ispettore centrale al Ministero della Pubblica Istruzione e di Provveditore agli Studi ed ha preferito optare per la carriera di Ispettore centrale.\nNel 1969 si \u00e8 trasferito a Roma dove ha vissuto per il resto della sua vita ma ha mantenuto vivo il legame con la sua terra di origine. Ad esempio, ha condotto insieme a Guttuso una trasmissione radiofonica sulla cultura e le tradizioni siciliane, \u00e8 stato studioso profondo e divulgatore instancabile delle opere di Pirandello. \nIn questi anni ha anche insegnato Estetica presso la Facolt\u00e0 di Magistero dell'Universit\u00e0 di Palermo.\nHa scritto opere di filosofia, di critica letteraria, di teatro e di narrativa ottenendo lusinghieri riconoscimenti in tutti gli ambiti in cui ha operato. \nI suoi interessi di studioso si sono rivolti, in modo particolare, alle opere di Pirandello, Manzoni, Leopardi, Hegel, Gentile, Giordano Bruno e Sant'Agostino. \nHa collaborato a riviste di filosofia e di critica letteraria, tra cui: \u201c Otto-Novecento\u201d, \u201cSophia \u201d, \"Idea\", \u201cRivista di Pedagogia\u201d, \u201cCultura e scuola\u201d. \nHa partecipato a numerosi convegni e congressi in Italia ed all'estero (in Spagna, Austria e Portogallo) presentando relazioni su invito. Ha partecipato a trasmissioni televisive di carattere letterario.\n\u00c8 deceduto il 17 maggio 2001, all'et\u00e0 di 86 anni, e riposa nel cimitero di Serradifalco.\nNel 2008 gli \u00e8 stato intitolato l'Istituto Comprensivo di Serradifalco.\nLe opere.\nHa scritto opere di filosofia, di critica letteraria, di teatro e di narrativa.\nTra le opere di filosofia.\n\"La pedagogia di G.Gentile\", Edizioni Camene, Catania, 1953, vol.I\n\"La pedagogia di G.Gentile\", Edizioni Camene, Catania, 1954, vol.II\nI saggi.\nHa collaborato a riviste di filosofia e di critica letteraria scrivendo, tra gli altri, i saggi:\nRecensioni.\nHanno scritto per lui recensioni e pensieri di stima: il critico Luigi Russo, gli ex ministri Ruggiero e Bosco, illustri professori come Carmelo Ottaviano, Ettore Paratore, Armando Plebe, Grisi, Michele Federico Sciacca, Vittorio Frosini, Arnaldo Frateili, M. Giorgianni (dalla Radio Vaticana), Claudio Varese, Mario Sipala, Rosario Assunto e tanti altri.\nPremi.\n1958 Premio nazionale De Gasperi per la saggistica per \"L'arte di Luigi Pirandello\"\n1960 Premio nazionale di giornalismo dall'Istituto del Dramma antico-Siracusa per un articolo sull'Edipo Re (medaglia d'oro)\n1960 Segnalazione al Premio Teatrale Vallecorsi - Pistoia per \"La via di mezzo\" (medaglia d'argento)\n1960 Premio nazionale Lentini per il teatro per \"Il complesso di Giuseppe\"\n1961 Segnalazione al Premio Teatrale Vallecorsi - Pistoia per \"Gli assassini siamo noi\" (medaglia d'argento)\n1979 Premio Teatro Nuovo per \"L'assoluzione di Bruno\"\n1980 Tra i cinque finalisti al Premio Ragusa per \"Il Trapianto\"\n1981 Premio Letterario Nazionale Campofranco per \"Le Fave Nere\"\n1983 Vincitore del concorso bandito dalla RAI per \"La Casa\" (radiodramma trasmesso da RAI 2)\n1984 Premio Nazionale Letterario Tremestieri Etneo per la narrativa per \"La Bussola\"\n1984 Tra i cinque finalisti al Premio Flaiano per il teatro per \"Il Dilemma\"\n1985 Premio della Cultura dalla Presidenza del Consiglio dei ministri\n1987 Diploma di Medaglia d'Oro ai benemeriti della Scuola, della Cultura e dell'Arte conferitogli dal Presidente della Repubblica\n1988 Premio Nazionale per la Critica Letteraria Torre del Lauro per \"L'arte del Manzoni\"\n1988 Premio Internazionale del Mediterraneo per l'insieme della sua produzione, sia artistica che scientifica\n1990 Premio Letterario Nazionale Campofranco per \"Il Cono d'ombra\"\n1991 Premio della Cultura dalla Presidenza del Consiglio dei ministri\n2003 Premio alla memoria \u201cNoi Serradifalchesi\u201d dal Comune di Serradifalco\nOnorificenze.\n1973 Onorificenza dell'Ordine al \u201cMerito della Repubblica Italiana\u201d di Ufficiale, conferitagli dal Presidente della Repubblica\n1976 Onorificenza dell'Ordine al \u201cMerito della Repubblica Italiana\u201d di Commendatore, conferitagli dal Presidente della Repubblica\n1995 Onorificenza dell'Ordine al \u201cMerito della Repubblica Italiana\u201d di Cavaliere, conferitagli dal Presidente della Repubblica\n2008 Intitolazione dell'Istituto Comprensivo di Serradifalco."}
{"id": "2178151", "revid": "216538", "url": "https://it.wikipedia.org/wiki?curid=2178151", "title": "Blu-ray disc", "text": ""}
{"id": "2178153", "revid": "640469", "url": "https://it.wikipedia.org/wiki?curid=2178153", "title": "Ek Balam", "text": "Ek Balam \u00e8 un sito archeologico maya, localizzato nello Yucat\u00e1n, in Messico.\nSi trova a circa 30\u00a0km a nord di Valladolid, a pochi chilometri dall'omonimo villaggio rurale. In linguaggio maya il nome significa \"giaguaro nero\".\nEk Balam fu una capitale Maya molto ricca, chiamata Taloi, che dominava una regione molto popolata.\nSito archeologico.\n1. Mura difensive\n2. Arco\n3. Palazzo Ovale\n4. \"Piramidi Gemelle\"\n5. Cappella\n6. Stele di un re di Ek Balam, probabilmente Ukit Jol Ahkul\n7. Struttura 12\n8. Struttura 10\n9. Struttura 7\n10. Ballcourt\n11. Struttura 2\n12. Bagni\n13. Struttura 3\n14. Acropoli\n15. Tomba di Ukit Kan Le'k Tok'."}
{"id": "2178154", "revid": "228587", "url": "https://it.wikipedia.org/wiki?curid=2178154", "title": "Ludovico Pogliaghi", "text": ""}
{"id": "2178155", "revid": "300067", "url": "https://it.wikipedia.org/wiki?curid=2178155", "title": "Thomas Hill (cestista)", "text": ""}
{"id": "2178157", "revid": "767487", "url": "https://it.wikipedia.org/wiki?curid=2178157", "title": "1 1/2 Ritter - Auf der Suche nach der hinrei\u00dfenden Herzelinde", "text": "1 1/2 Ritter -Auf der Suche nach der hinrei\u00dfenden Herzelinde \u00e8 un film commedia del 2008.\nNel cast figurano molti personaggi di spicco dello scenario cinematografico e televisivo tedesco come Til Schweiger, Rick Kavanian, Tobias Moretti, Mark Keller, Julia Dietze e Udo Kier."}
{"id": "2178158", "revid": "767487", "url": "https://it.wikipedia.org/wiki?curid=2178158", "title": "Rifugiati palestinesi", "text": "I rifugiati palestinesi o profughi palestinesi sono persone, prevalentemente arabi palestinesi, che sono fuggiti o sono stati espulsi nel corso della Guerra arabo-israeliana del 1948 dalle loro case in quella parte del Mandato britannico della Palestina che \u00e8 diventato il territorio dello Stato di Israele. Il termine \u00e8 nato durante il primo esodo palestinese (arabo: \u0627\u0644\u0646\u0643\u0628\u0629, Nakba, \"catastrofe\"), l'inizio del conflitto arabo-israeliano.\nL'organizzazione delle Nazioni Unite per il soccorso e l'occupazione (UNRWA) definisce \"rifugiato palestinese\" una persona \"il cui normale luogo di residenza \u00e8 stata in Palestina tra il giugno 1946 e maggio 1948, che ha perso sia l'abitazione che i mezzi di sussistenza a causa della guerra arabo-israeliana del 1948\".\nLa questione del diritto dei rifugiati palestinesi e dei loro discendenti di fare ritorno nelle loro case \u00e8 uno dei punti pi\u00f9 controversi nei negoziati di pace israelo-palestinesi.\nLa definizione di rifugiato dell'UNRWA copre anche i discendenti delle persone divenute profughi nel 1948 indipendentemente dalla loro residenza nei campi profughi palestinesi o in comunit\u00e0 permanenti. \nSi tratta di una grande eccezione alla normale definizione di rifugiato.\nIn base a questa definizione, il numero di profughi palestinesi per l'ONU \u00e8 passato da 711.000 nel 1950 a oltre cinque milioni di registrati nel 2015."}
{"id": "2178163", "revid": "1892390", "url": "https://it.wikipedia.org/wiki?curid=2178163", "title": "Fleet Street", "text": "Fleet Street \u00e8 una strada di Londra, che ha preso il nome da un fiume di nome \"Fleet\" che un tempo intersecava la strada e che ora scorre sotto di essa. Essa \u00e8 stata la sede dei maggiori quotidiani inglesi fino agli anni ottanta. Anche se l'agenzia Reuters fu l'ultima testata del giornalismo britannico a lasciare questa localit\u00e0 nel 2005, Fleet Street \u00e8 rimasto come sinonimo di giornalismo britannico.\nStoria.\nFleet Street nacque come collegamento fra la commerciale City of London e la zona della politica sita nel quartiere di Westminster. La sua lunghezza misura l'espansione che sub\u00ec la citt\u00e0 nel corso del XIV secolo. Da un lato era attraversata dal \"fiume Fleet\" che lambiva il London Wall e dall'altra la Temple Bar che marcava i nuovi confini della citt\u00e0 stabiliti nel 1329.A sud si trova un complesso di edifici noto come \"The Temple\", costituito da ex propriet\u00e0 dei Cavalieri Templari, che ospitavano due delle quattro Inns of Court, l'Inner Temple ed il Middle Temple. Nella zona erano presenti anche diversi studi legali.\nLa pubblicazione della stampa ebbe inizio a \"Fleet Street\" intorno al 1500 quando un apprendista di William Caxton, Wynkyn de Worde, realizz\u00f2 una stamperia nella vicina \"Shoe Lane\", mentre nelle vicinanze Richard Pynson realizz\u00f2 una stamperia presso la chiesa di \"St Dunstan-in-the-West\". In breve sorsero molti tipografi principalmente per produrre gli atti che venivano realizzati giornalmente nelle quattro \"Law Inns\" esistenti nella zona. Nel marzo 1702, il primo quotidiano di Londra, \"The Daily Courant\", venne pubblicato a Fleet Street.\nA Temple Bar, dove Fleet Street attraversava la periferia della City of London, essa prese il nome di Strand mentre ad est, dopo Ludgate Circus, prese il nome di Ludgate Hill.\nFleet Street oggi.\n\"Fleet Street\" \u00e8 oggi associata principalmente ai tribunali ed agli avvocati, piuttosto che ai giornali che si sono trasferiti nelle nuove sedi di Wapping e Canary Wharf. La vecchia redazione del \"The Daily Telegraph\", descritta da Evelyn Waugh nel suo romanzo satirico \"L'inviato speciale\" (\"Scoop\"), \u00e8 ora la sede centrale della banca Goldman Sachs. C. Hoare &amp; Co, la pi\u00f9 antica banca privata inglese, venne fondata qui nel 1690.\nL'agenzia giornalistica francese France Presse ha ancora la sua sede Fleet Street, cos\u00ec come la sede londinese della D. C. Thomson &amp; Co., creatrice di \"The Beano\". \"The Associated Press\" e \"The Jewish Chronicle\" sono ubicate nelle vicinanze. \"The Daily Telegraph\" and \"Sunday Telegraph\" sono recentemente ritornati nel centro di Londra dopo l'esilio a Canary Wharf, ma nella zona di Victoria Station.\n\"St Bride's Church\", al limite del terminale est di \"Fleet Street\", rimane la chiesa londinese maggiormente associata all'industria della stampa.\nNonostante il trasferimento delle varie sedi dei giornali, ancor oggi Fleet Street \u00e8 soprannominata \"The street of ink\" (tr: \"la strada dell'inchiostro\").\nNella cultura di massa.\nSecondo alcune leggende, proprio in Fleet Street visse Sweeney Todd, fantomatico barbiere assassino che uccideva i suoi clienti per derubarli. Questa leggenda ha dato vita al musical di Stephen Sondheim \"\", trasposto in versione cinematografica dal regista Tim Burton."}
{"id": "2178165", "revid": "767487", "url": "https://it.wikipedia.org/wiki?curid=2178165", "title": "SikTh", "text": "I SikTh sono un gruppo musicale progressive metal/mathcore britannico, originario di Watford, nell'Hertfordshire.\nSono conosciuti come i contributori alla creazione del djent\nStoria del gruppo.\nGli inizi (2000-2005).\nLa band si form\u00f2 nel gennaio 2000, ma una formazione stabile venne raggiunta solo nel marzo dell'anno successivo, stabile tanto da rimanere immutata fino allo scioglimento.\nLa prima pubblicazione ufficiale fu l'EP \"Let the Transmitting Begin\" nel 2002, contenente tre tracce e distribuito anche in una versione limitata con la registrazione live dei brani eseguita su BBC Radio 1.\nLo stesso anno viene pubblicato dalla Gut Records il secondo EP \"How May I Help You?\", contenente ancora tre tracce, due delle quali andranno poi a far parte dell'album di debutto, oltre al video della canzone \"(If You Weren't So) Perfect\". Mikee Goodman scrisse, diresse e produsse un video di animazione per la canzone \"How May I Help You?\" che fu premiato come miglior video dalla rivista The Big Cheese Magazine, raggiunse il primo posto sulla MTV britannica e riscosse un discreto successo anche in Asia.\nIl primo album, \"The Trees Are Dead &amp; Dried Out Wait for Something Wild\" venne pubblicato il 18 agosto 2003 sempre dalla Gut Records. Fu prodotto dalla band stessa in collaborazione con Andrew Scarth e mixato da Colin Richardson, al lavoro anche con Machine Head e Slipknot. Dall'album furono estratti due singoli \"\"Scent of the Obscene\" e \"Peep Show\"\". \"How May I Help You?\" fu pubblicato come EP contenente inoltre la loro prima canzone scritta \"Suffice\" e una versione leggermente diversa di \"Tupelo\".\nIn supporto all'album la band si esib\u00ec al Download Festival nel 2003 e, l'anno successivo, in Giappone: prima insieme ad Anthrax e Killswitch Engage e poi al Fuji Rock Festival insieme a Lou Reed, PJ Harvey e Primus.\nL'album vendette circa 30.000 copie tra Regno Unito, Giappone ed Australia.\nSecondo album e scioglimento (2006-2008).\nIl secondo album venne pubblicato il 6 giugno 2006 negli Stati Uniti e venti giorni dopo nel Regno Unito con il titolo \"Death of a Dead Day\".\nDistribuito dalla nuova etichetta, la Bieler Bros. Records, raggiunse la 55\u00aa posizione della classifica degli album britannica. Venne prodotto ancora dalla band in collaborazione con Matt LePlant.\nNell'ottobre dello stesso anno fu pubblicato, in sole 1.500 copie, il terzo EP intitolato \"Flogging the Horses\" contenente versioni demo delle tracce del secondo album, insieme ad un remix di \"Where Do We Fall?\" e \"Each Other and Ourselves\" bonus track dell'edizione giapponese di \"Death of a Dead Day\".\nL'8 maggio 2007 Mikee Goodman e Justin Hill annunciarono la loro uscita dalla band alla conclusione del tour britannico \"The Black Summer Starts Here\" per dedicarsi ad altri progetti musicali e alla loro carriera di produttori discografici. L'ultimo concerto con la band fu quello alla Carling Academy di Londra il 14 settembre dello stesso anno.\nUn anno dopo la band annunci\u00f2 il proprio scioglimento per numerose ragioni, tra le maggiori l'impossibilit\u00e0 di individuare dei rimpiazzi ideali di Goodman e Hill e gli altri progetti in cui i membri rimasti erano coinvolti.\nLa reunion (2014-presente).\nIl 16 dicembre 2013 la band ha annunciato la reunion con la sua formazione originale per il Download Festival del 2014, a cui \u00e8 seguito un tour nel Regno Unito e partecipazioni ad altri festival europei."}
{"id": "2178173", "revid": "339392", "url": "https://it.wikipedia.org/wiki?curid=2178173", "title": "Compra-vendita", "text": ""}
{"id": "2178179", "revid": "110157", "url": "https://it.wikipedia.org/wiki?curid=2178179", "title": "La nuova vita", "text": "La nuova vita \u00e8 un romanzo dello scrittore turco Orhan Pamuk, premio Nobel per la letteratura nel 2006.\nTrama.\nIl ventiduenne Osman si imbatte in un libro che cambia completamente il suo modo di vivere. Aveva visto per la prima volta il libro nelle mani della bellissima Canan, di cui si innamora immediatamente, e decide di incontrarla. Lei gli presenta il suo ragazzo, Mehmet, anch'egli appassionato del libro. Dalla finestra dell'aula dell'Universit\u00e0 Osman, appoggiato al freddo vetro della finestra, vede fuori sotto una nevicata i due che discutuno e, mentre Canan ritorna indietro all'Universit\u00e0, Mehmet viene colpito da due colpi di pistola sparati da un uomo fermo alla fermata del minibus. Quando Osman si capacita di quanto \u00e8 successo, non trova pi\u00f9 traccia n\u00e9 di Canan n\u00e9 di Mehmet.\nComincia dunque la sua ricerca dei due, unita alla ricerca della nuova vita promessa dal libro. Ci\u00f2 lo spinge a innumerevoli viaggi in pullman tra i pi\u00f9 remoti villaggi della Turchia, finch\u00e9 uno di questi si scontra con un altro pullman. A bordo di quest'ultimo ritrova Canan, solo leggermente ferita. Entrambi riprendono il loro viaggio alla ricerca di Mehmet. Si imbattono in una strana organizzazione facente capo al dottor Narin, e riescono a farsi portare a casa sua. L\u00ec scoprono che il dottor Narin \u00e8 il padre di Mehmet, che lui ha dato ormai per morto da alcuni anni. Il dottore attribuisce la morte del figlio all'esistenza del libro.\nOsman si rimette in viaggio da solo alla ricerca di Mehmet per ucciderlo. Dopo diverse tappe casuali, capita nel villaggio in cui Mehmet si era sistemato da un po'. L\u00ec Mehmet si manteneva copiando a mano il libro e vendendolo a chi glielo chiedeva, essendo ormai scomparso da tempo dalla circolazione ufficiale. Osman rimanda la sua intenzione omicida per avere informazioni sull'origine del libro, ma prima di ripartire verso la casa di Narin lo uccide. Quando \u00e8 finalmente di nuovo dal dottore scopre che Canan se ne \u00e8 andata, e lui non riuscir\u00e0 pi\u00f9 a trovarla."}
{"id": "2178180", "revid": "123567", "url": "https://it.wikipedia.org/wiki?curid=2178180", "title": "Profughi palestinesi", "text": ""}
{"id": "2178181", "revid": "287204", "url": "https://it.wikipedia.org/wiki?curid=2178181", "title": "Campionato africano maschile di pallacanestro 1997", "text": "Il 19\u00ba Campionato Africano Maschile di Pallacanestro FIBA si \u00e8 svolto dal 25 luglio al 3 agosto 1997 a Dakar in Senegal. Il torneo \u00e8 stato vinto dai padroni di casa.\nI Campionati africani maschili di pallacanestro sono una manifestazione biennale tra le squadre nazionali del continente, organizzata dalla FIBA Africa, all'epoca AFABA."}
{"id": "2178185", "revid": "367445", "url": "https://it.wikipedia.org/wiki?curid=2178185", "title": "Filtro gaussiano", "text": "In elaborazione elettronica dei segnali, un filtro gaussiano \u00e8 un filtro la cui risposta impulsiva \u00e8 una funzione gaussiana.\nIl funzionamento di questo filtro \u00e8 simile al filtro mediano, ma si differenzia per i pesi della maschera. I pesi sono distribuiti in maniera significativa verso il centro e in maniera meno significativa verso la periferia.\nDopo diversi esperimenti si \u00e8 visto che il Gaussiano \u00e8 quello che preserva di pi\u00f9 le forme riducendo il rumore."}
{"id": "2178190", "revid": "767487", "url": "https://it.wikipedia.org/wiki?curid=2178190", "title": "Hern\u00e1dszurdok", "text": "Hern\u00e1dszurdok \u00e8 un comune dell'Ungheria di 224 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2178192", "revid": "287204", "url": "https://it.wikipedia.org/wiki?curid=2178192", "title": "Campionato africano maschile di pallacanestro 1999", "text": "Il 20\u00ba Campionato Africano Maschile di Pallacanestro FIBA si \u00e8 svolto dal 29 luglio al 6 agosto 1999 in Angola. Il torneo \u00e8 stato vinto dai padroni di casa.\nI Campionati africani maschili di pallacanestro sono una manifestazione biennale tra le squadre nazionali del continente, organizzata dalla FIBA Africa, all'epoca AFABA."}
{"id": "2178193", "revid": "729019", "url": "https://it.wikipedia.org/wiki?curid=2178193", "title": "Hern\u00e1dv\u00e9cse", "text": "Hern\u00e1dv\u00e9cse \u00e8 un comune dell'Ungheria di 923 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2178197", "revid": "729019", "url": "https://it.wikipedia.org/wiki?curid=2178197", "title": "E ancora canto (DVD)", "text": "E ancora canto \u00e8 un DVD pubblicato da Rai Trade nel 2005, in occasione del decennale dalla scomparsa di Mia Martini. Esso contiene tre speciali realizzati dalla Rai e dedicati tutti e tre a Mia Martini, anche se non del tutto integrali.\nIl primo special \u00e8 \"Mia: spettacolo musicale con Mia Martini\", per la regia di Enzo Trapani e testi di Giorgio Calabrese, con la partecipazione di Gabriella Ferri e Lino Capolicchio, trasmesso il 6 febbraio 1975; \"Che vuoi che sia... se t'ho aspettato tanto\" era dedicato interamente all'album omonimo, uscito nel 1976, accompagnata dai Libra; il terzo special, \"Donna Rock - Io sono Mia\", si articolava originariamente in 6 puntate andate in onda sulla terza rete dal 20 settembre 1981 a domenica 29 novembre 1981.\nInoltre, contiene un libretto interno di otto pagine con foto ed articoli sull'artista Mia Martini.\nContenuto.\nMia: Spettacolo musicale con Mia Martini\nChe vuoi che sia... se t'ho aspettato tanto\nDonna Rock: Io sono Mia"}
{"id": "2178198", "revid": "110157", "url": "https://it.wikipedia.org/wiki?curid=2178198", "title": "H\u00e9t", "text": "H\u00e9t \u00e8 un comune dell'Ungheria di 546 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2178201", "revid": "767487", "url": "https://it.wikipedia.org/wiki?curid=2178201", "title": "Hidasn\u00e9meti", "text": "Hidasn\u00e9meti \u00e8 un comune dell'Ungheria di 1.200 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2178206", "revid": "767487", "url": "https://it.wikipedia.org/wiki?curid=2178206", "title": "Hidv\u00e9gard\u00f3", "text": "Hidv\u00e9gard\u00f3 \u00e8 un comune dell'Ungheria di 683 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2178212", "revid": "729019", "url": "https://it.wikipedia.org/wiki?curid=2178212", "title": "Filippo Caruso", "text": "Biografia.\nNacque a Casole Bruzio, piccola localit\u00e0 della Presila cosentina, il 24 agosto 1884, in seno a una famiglia borghese con tradizioni militari e risorgimentali. \nLa carriera militare.\nInizi\u00f2 la carriera militare nel 1905, arruolandosi nel Regio Esercito come sottotenente di complemento nel 44\u00ba Reggimento fanteria. Dopo aver frequentato i corsi presso la Regia Accademia Militare di Fanteria e Cavalleria di Modena, pass\u00f2 in servizio permanente effettivo nel 1909, in forza al 18\u00ba Reggimento fanteria, con cui combatt\u00e9 in Libia nella guerra italo-turca (1911-12).\nRientrato in patria con la promozione al grado di tenente, nel 1914 fu trasferito nell'Arma dei Carabinieri. Prese parte alla Prima guerra mondiale, combattendo in seno alla 11\u00aa Divisione sul medio corso dell'Isonzo e poi con la 114\u00aa Sezione presso il Comando Supremo. Promosso capitano nel 1917, combatt\u00e9 con la 26\u00aa Divisione, distinguendosi poi nell'avanzata su Trento e Bolzano dell'ottobre-novembre 1918. Al termine della guerra risultava decorato con due Medaglie di bronzo al valor militare e con un Encomio solenne. Tra il dicembre 1918 e il luglio 1919 fu organizzatore del servizio territoriale dei Carabinieri dapprima in Alto Adige e poi in Dalmazia. Smobilitato in quel mese, fu nominato comandante di una Compagnia Carabinieri a Firenze, distinguendosi durante quei tumultuosi mesi in Toscana. Oper\u00f2 a Trieste in occasione della crisi di Fiume, ricevendo un secondo Encomio solenne per il suo comportamento in quel frangente.\nPromosso maggiore nell'aprile del 1925, in forza alla Legione Carabinieri di Livorno, si laure\u00f2 in giurisprudenza. Ritornato a Firenze, assunse il comando della Divisione interna dei Carabinieri, venendo promosso tenente colonnello, ricevendo un terzo Encomio solenne per i servizi resi. Tra l'ottobre 1931 e il settembre 1933 fu comandante del distaccamento Allievi Carabinieri di Torino. Dal settembre 1933 al gennaio 1935 fu al comando dei Carabinieri dell'Ispettorato generale di polizia in Sicilia. Nel luglio 1937 fu promosso colonnello, assumendo il comando della Legione CC di Ancona. Tra il febbraio 1940 e il settembre 1941 fu in servizio presso la III\u00b0 Brigata Carabinieri, di cui fu comandante interinale. Trasferito a Roma nell'agosto 1941, divenne capo del personale e ispettore generale dei consorzi per il razionamento e la distribuzione delle carni alle F.F.A.A. ed alla popolazione civile presso il Ministero dell'agricoltura e delle foreste.\nNel gennaio 1942 fu promosso generale di brigata, in servizio a Roma presso la II\u00b0 Divisione Carabinieri \"Podgora\", e nel marzo del 1943 venne congedato a domanda per limiti di et\u00e0.\nNella Resistenza.\nDopo l'8 settembre 1943, giorno della fuga del re e dei vertici militari e di governo da Roma, bench\u00e9 in pensione, diede vita con i Carabinieri sfuggiti alla cattura dei tedeschi alla cosiddetta \"Banda Caruso\", unificando in novembre nel Fronte Clandestino di Resistenza dei Carabinieri le diverse bande di Carabinieri dell'Italia centrale in reparti per la lotta antifascista nelle localit\u00e0 occupate dai tedeschi. Arrestato dalla polizia tedesca il 25 maggio 1944 e rinchiuso nel carcere delle SS di via Tasso, resistette alle torture senza parlare (rest\u00f2 menomato e dichiarato \"grande invalido di guerra\") e riusc\u00ec a fuggire \"in extremis\" durante l'entrata nella Capitale delle truppe alleate.\nDecorato di Medaglia d'oro al valor militare, dal luglio 1944 riprese nuovamente il servizio con compiti ispettivi nei riorganizzati reparti Carabinieri dell'Italia meridionale e nella 3\u00aa Divisione Carabinieri \"Ogaden\".\nNel dopoguerra.\nFinita la guerra, promosso generale di divisione per meriti di guerra, dal luglio 1946 comand\u00f2 la 2\u00aa Divisione Carabinieri \"Podgora\" e dall'aprile 1949 fu a disposizione del Ministero della difesa per incarichi speciali.\nFu collocato in congedo assoluto nell'aprile 1957 con il riconoscimento di \"Grande invalido di guerra\".\nSi spense a Roma il 12 settembre 1972.\nRiconoscimenti.\nAl generale Filippo Caruso \u00e8 intitolata la caserma del comando provinciale dell'Arma di Cosenza e le sezioni di Roma e Cosenza dell'Associazione nazionale carabinieri, cos\u00ec come una via a Roma ed una a Casole Bruzio."}
{"id": "2178215", "revid": "767487", "url": "https://it.wikipedia.org/wiki?curid=2178215", "title": "Holl\u00f3h\u00e1za", "text": "Holl\u00f3h\u00e1za \u00e8 un comune dell'Ungheria di 1.029 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2178219", "revid": "110157", "url": "https://it.wikipedia.org/wiki?curid=2178219", "title": "In\u00e1ncs", "text": "In\u00e1ncs \u00e8 un comune dell'Ungheria di 1.250 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2178220", "revid": "110157", "url": "https://it.wikipedia.org/wiki?curid=2178220", "title": "Izs\u00f3falva", "text": "Izs\u00f3falva \u00e8 un comune dell'Ungheria di 1.912 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2178224", "revid": "767487", "url": "https://it.wikipedia.org/wiki?curid=2178224", "title": "Black Sheep (gruppo musicale)", "text": "I Black Sheep sono un gruppo musicale alternative hip hop proveniente dal Queens (New York), composto originariamente da Andres \"Dres\" Titus e William \"Mista Lawnge\" McLean. Il duo, nativo di New York, si incontr\u00f2 nella Carolina del Nord, dove entrambe le famiglie si erano trasferite. Il gruppo fa parte della Native Tongues Posse, insieme ai Jungle Brothers, A Tribe Called Quest e De La Soul. Il debutto dei Black Sheep \u00e8 avvenuto nel 1991 con la hit \"Flavor of the Month\" e l'album \"A Wolf in Sheep's Clothing\", che gli valse il rispetto della comunit\u00e0 hip hop per le ritmiche originali e i testi intelligenti.\nBiografia.\nI Black Sheep furono il primo gruppo hip hop a comparire durante il \"The Tonight Show with Jay Leno\" dopo la morte di Johnny Carson. Furono anche tra i primi a parodiare il gangsta rap, con il pezzo \"U Mean I'm Not.\" Nella canzone. Dres descrive nei dettagli l'assassinio della sorella, dei genitori e del postino. Alla fine della canzone si sveglia dal sonno esclamando: \"I dreamed that I was...hard.\"\nTre singoli di \"A Wolf in Sheep's Clothing\" entrarono in classifica nella \"Billboard\" Hot Dance Music/Club Play: \"The Choice Is Yours\" (numero 9) e \"Strobelite Honey\" (numero 1) e il remix di \"Work To Do\", di Vanessa Williams'(numero 8). Le relazioni del gruppo con la Mercury/PolyGram erano tanto buone che l'etichetta permise al duo di creare un'etichetta sorella per mettere sotto contratto artisti di loro gradimento, che prese il nome di One Love. Comunque l'etichetta pubblic\u00f2 solo un disco, dei The Legion, dal titolo \"Theme + Echo = Krill\", uscito nel 1994.\nIl secondo album del gruppo, \" Non-Fiction\", usc\u00ec anch'esso nel 1994. A causa della mancanza di promozione e delle critiche non vendette per\u00f2 molte copie. Titus e McLean si separarono per lavorare a vari progetti indipendenti. Il risultato fu \"Sure Shot Redemption\", album solista di Dres. Nel 2000 il duo si riun\u00ec per registrare la title track del film \"Once in the Life\", in cui recitava Dres. Lo stesso anno il duo realizz\u00f2 un EP in 12 pollici intitolato \"Redlight, Greenlight\". Fu pubblicato solo due anni pi\u00f9 tardi, senza che i media se ne accorgessero minimamente.\nDres compare nel secondo album degli Handsome Boy Modeling School, \"White People\", sulla traccia \"First...and Then.\" Nel 2006, il gruppo pubblic\u00f2 un album online, \"8WM/Novakane\". \"8WM\" \u00e8 un acronimo che sta per \"Women with Women with Weed with Wine with Me\". Poco dopo l'uscita dell'album, Mista Lawnge lasci\u00f2 il gruppo una seconda volta. Secondo AllHipHop.com, ha cambiato la pronuncia del suo nome in Mr. Long e sta lavorando ad un progetto solista. Dres ha partecipato al '90s remix della canzone \"Where Are They Now?\", di Nas, pubblicato a febbraio 2007.\nNel 2008, il loro singolo \"The Choice is Yours\" fu classificato al numero 73 della VH1's 100 Greatest Songs of Hip Hop."}
{"id": "2178226", "revid": "119636955", "url": "https://it.wikipedia.org/wiki?curid=2178226", "title": "Teresa Mo", "text": "Biografia.\nInizi\u00f2 la sua carriera negli anni '70 e si un\u00ec alla TVB IN nel 1981. Divenne famosa quando fu scelta per recitare in \"The Justice of Life\", nel quale recita anche Stephen Chow. Dal 1991 lavor\u00f2 spesso per il cinema diventando molto famosa in patria. Nel 1993 riceve la consacrazione venendo candidata per la prima volta agli Hong Kong Film Awards come miglior attrice non protagonista; una candidatura per \"Now You See Love... Now You Don't\" e l'altra per \"92 Legendary La Rose Noire\". Nel 2001 riceve un'altra candidatura nella medesima categoria per \"And I Hate You So\". Ma \u00e8 solo nel 2006 che riesce a vincerlo, dopo 3 candidature, per \"2 Young\" interpretando la madre di Fu. L'anno successivo ottiene la 5 candidatura per \"Men Suddenly in Black 2\".\nDal 1994 \u00e8 sposata con il regista/direttore artistico Tony Au: la coppia ha due figlie."}
{"id": "2178229", "revid": "1305772", "url": "https://it.wikipedia.org/wiki?curid=2178229", "title": "Liberamente Mia", "text": "Liberamente Mia \u00e8 un DVD edito da Rai Trade e dalla Sony BMG, pubblicato il 21 settembre 2007. Il DVD raccoglie le pi\u00f9 importanti apparizioni televisive di Mia Martini in RAI dal 1964 al 1992, e altri contenuti speciali.\nOltre al DVD, nella confezione \u00e8 presente un CD con una selezione dei brani gi\u00e0 presenti sul DVD."}
{"id": "2178230", "revid": "287204", "url": "https://it.wikipedia.org/wiki?curid=2178230", "title": "Campionato africano maschile di pallacanestro 2001", "text": "Il 21\u00ba Campionato Africano Maschile di Pallacanestro FIBA si \u00e8 svolto dal 4 al 12 agosto 2001 in Marocco. Il torneo \u00e8 stato vinto dall'Angola.\nI Campionati africani maschili di pallacanestro sono una manifestazione biennale tra le squadre nazionali del continente, organizzata dalla FIBA Africa, all'epoca AFABA."}
{"id": "2178234", "revid": "121612816", "url": "https://it.wikipedia.org/wiki?curid=2178234", "title": "\u02bfAq\u012bda", "text": "La \u02bfAq\u012bda (o \u02bfAq\u012bdah, , plurale: \u0639\u0642\u0627\u0626\u062f \u02bfaq\u0101\u02beid) \u00e8 un termine arabo che indica i vari aspetti della fede islamica cos\u00ec come devono esprimerla i buoni musulmani.&lt;br&gt; \nQualsiasi sistema di credenza religiosa, o credo, pu\u00f2 essere considerato un esempio di \"\u02bfaq\u012bda\". Tuttavia, questo termine ha assunto per antonomasia, nella storia e nella teologia islamica, tutto l'insieme delle materie che i musulmani considerano fondamentali alla stregua dei dogmi. Letteralmente, la parola \"\u02bfaq\u012bda\" deriva dalla radice triconsonantica \"\", che significa \"legare\" o \"annodare\".\nI musulmani enumerano il loro credo per includere i sei articoli di fede (chiamati \"ark\u0101n al-\u012am\u0101n\"). Vi \u00e8 un consenso sugli elementi di questo credo in tutti gli aspetti in cui sono chiaramente articolati nel Corano. Mentre alcuni gruppi di musulmani possono avere credenze diverse per quanto riguarda gli attributi di Dio o lo scopo degli angeli, non ci sono controversie relative all'esistenza di Dio, che ha inviato la sua rivelazione attraverso messaggeri, e di cui l'uomo dopo la vita sar\u00e0 tenuto a rendere conto (per essere premiato o punito).\nSei articoli di fede.\nNel \"\u1e25ad\u012bth\" di Gabriele, il profeta islamico Mu\u1e25ammad, spiega: \"La fede \u00e8 affermare la vostra fede in Allah, nei Suoi Angeli, nei Suoi Libri, nei Suoi Messaggeri e nell'Ultimo giorno, e di credere nel destino divino, sia esso buono o cattivo.\"\nI sei articoli di fede sunniti sono i seguenti:\nI primi cinque sono basati su diverse citazioni del Corano:\nIl sesto punto \u00e8 entrato nel credo a causa della prima controversia teologica dell'Islam. Sebbene non collegato con i rapporti tra alidi e non alidi (pi\u00f9 tardi sciiti e sunniti) circa la successione, la maggior parte degli sciiti duodecimani non indica il potere senza limiti di Dio (\"qadar\"), quanto piuttosto la sua giustizia infinita (\"\u02bfadl\") come sesto punto della fede. Questo non significa n\u00e9 che i sunniti negano la sua giustizia n\u00e9 che gli sciiti negano il Suo potere, ma riflette semplicemente una differenza di accento.\nSia per i sunniti che per gli sciiti, con \"\u012am\u0101n\" letteralmente si intende \"avere fede in sei articoli\". Tuttavia l'importanza dell'\u012am\u0101n si basa sulla ragione. L'Islam afferma esplicitamente che la fede deve essere basata su ci\u00f2 che pu\u00f2 essere provato con facolt\u00e0 di intendere e di volere.\nC'\u00e8 una nota breve formula di fede che riassume gli articoli di fede, chiamata \"\u0100mantu\" (\u00abIo credo\u00bb, cfr. Credo). Il testo (in una delle versioni leggermente diverse), seguito dalla \"shah\u0101da\" \u00e8:\nLa formula \"\u0100mantu\" a volte \u00e8 scritta nella forma calligrafica a forma di \"nave di salvezza\" (\"saf\u012bnat al-Najat\") o, in turco, \"\u00c2ment\u00fc gemisi\", la \"nave \u0100mantu\"."}
{"id": "2178235", "revid": "599013", "url": "https://it.wikipedia.org/wiki?curid=2178235", "title": "Nazr Mohammed", "text": "Carriera.\nAl college.\nDal 1995 al 1998 Mohammed frequenta l'Universit\u00e0 del Kentucky, negli anni d'oro dell'ateneo durante il quale i Wildcats (che oltre a Mohammed annoverano fra le loro line giocatori quali Antoine Walker, Walter McCarty, Derek Anderson e Ron Mercer) vincono due finali nazionali NCAA, nel 1996 e 1998. Dopo il secondo titolo, Mohammed passa ai professionisti della NBA partecipando al Draft 1998.\nNella NBA.\nAl draft viene chiamato dagli Utah Jazz con la ventinovesima scelta, ma i suoi diritti vengono subito ceduti ai Philadelphia 76ers. Le sue prime stagioni coi Sixers sono poco brillanti (il roster dei Sixers presenta gi\u00e0 l'All-Star Theo Ratliff e Matt Geiger nella posizione di centro). Nel 2001 \u00e8 proprio Ratliff ad infortunarsi, e la dirigenza dei Sixers, per mantenere alta la competitivit\u00e0 della squadra (che raggiunger\u00e0 quell'anno la finale NBA), porta a Philadelphia il centro Dikembe Mutombo con uno scambio che spedisce Mohammed agli Atlanta Hawks."}
{"id": "2178238", "revid": "1855146", "url": "https://it.wikipedia.org/wiki?curid=2178238", "title": "Inn of court", "text": "Gli Inns of Court sono associazioni professionali con sede a Londra di cui deve essere membro ogni \"barrister\", appartenente ad una delle due categorie nelle quali si divide la professione legale in Inghilterra e Galles; ne fanno parte anche i giudici tratti da questa categoria.\nGli \"inns of court\" curano la formazione e regolano la professione dei propri membri, nei confronti dei quali hanno anche funzioni disciplinari; provvedono, inoltre, a fornire materiale stampato, a mettere a disposizione locali per l'esercizio della professione e alla somministrazione dei pasti ai membri. Ogni \"inn of court\" ha una chiesa o una cappella annessa ed \u00e8 il luogo in cui i \"barristers\" svolgono il loro periodo di formazione e praticantato. L'incremento del numero dei professionisti e l'esigenza di disporre di locali pi\u00f9 moderni hanno spinto diversi \"barristers\" a svolgere la loro attivit\u00e0 al di fuori degli \"inns of court\" a partire dalla fine del XX secolo.\nStoria e composizione.\nDiversi secoli addietro gli \"inns of court\" erano degli edifici dove gli avvocati alloggiavano (il termine in inglese significa letteralmente 'albergo della corte'), facevano pratica e svolgevano la loro professione. \nNel corso dei secoli il numero di queste istituzioni rimaste attive si \u00e8 ridotto a quattro: \n\"Lincoln's Inn\" ha documenti ufficiali che risalgono al 1422 ma, tradizionalmente, nessuno dei quattro \"inns of court\" rivendica maggiore antichit\u00e0 rispetto agli altri.\nUn altro importante \"inn of court\" fu il \"Serjeants' Inn\", sciolto nel 1877. Vi faceva parte una ristretta cerchia di \"barristers\", chiamati \"serjeant-at-law\" e scelti fra i membri degli altri quattro \"inns of court\", ai quali fino al XIX secolo era riservata la difesa davanti alle corti pi\u00f9 elevate e la titolarit\u00e0 dell'ufficio di giudice delle stesse.\nGli \"inns of court\" si trovano nelle vicinanze dei confini occidentali della City of London, nei pressi delle Royal Courts of Justice (trasferite l\u00ec nel 1882 da Westminster Hall) ubicate nel quartiere giudiziario di Londra. \"Inner Temple\" e \"Middle Temple\" sono all'interno dei confini della \"City\" ma sottratti alla giurisdizione della \"Corporation\" che l'amministra, avendo lo status di \"liberty\", ossia di autorit\u00e0 locale autonoma; il loro nome deriva dalla vicina \"Temple Church\" (Chiesa del Tempio) fatta costruita dai Templari inglesi. \"Gray's Inn\" e \"Lincoln's Inn\" si trovano, invece, nel \"borough\" di Camden e non possiedono lo status di \"liberty\".\nOgni \"inn of court\" \u00e8 sostanzialmente un complesso dotato di una grande sala, una cappella, una biblioteca, camere per molte centinaia di avvocati e giardini di grande estensione. La struttura \u00e8 simile a quella di un \"college\" di Oxford o Cambridge. Le camere erano usate, un tempo, sia come studio che come residenza ma oggi, salvo rare eccezioni, vengono usate soltanto come studi professionali.\nOrganizzazione.\nNegli \"inns of court\" i membri sono ripartiti in tre gradi: \"student\", \"barrister\" e \"master of the bench\" (o \"bencher\"). Questi ultimi costituiscono l'organo di governo dell\u2019\"inn of court\" (denominato \"Parliament\" in \"Inner Temple\" e \"Middle Temple\", \"Pension\" in \"Gray's Inn\" e \"Council\" in \"Lincoln's Inn\"), il quale nomina i propri membri per cooptazione scegliendoli fra i \"barristers\", di solito tra coloro che sono stati nominati giudici o che hanno svolto incarichi per l'ente nei suoi comitati od occupandosi della formazione degli \"students\" e dei nuovi \"barristers\".\nA capo di ogni \"inn of court\" \u00e8 posto il \"treasurer\", eletto da e tra i \"benchers\" per un anno. Possono inoltre essere chiamati a far parte dell'associazione \"benchers\" onorari, tratti dalla famiglia reale (\"royal bencher\") oppure dal mondo accademico, dalla politica o da giudici di altri paesi (\"additional bencher\").\nI \"barrister\" esercitano la professione riuniti in \"chambers\", studi professionali di solito comprendenti da 20 a 60 professionisti che operano autonomamente ma dividono le spese di funzionamento (vi sono, per\u00f2, anche \"barristers\" che lavorano alle dipendenze di enti pubblici e privati). Tradizionalmente ai \"barristers\" era riservata la difesa davanti alle corti superiori e vietato il contatto diretto con i clienti, tenuto dai \"solicitors\", gli avvocati appartenenti all'altra categoria della professione legale; a partire dagli anni 1990, per\u00f2, le differenze tra le due categorie sono state attenuate.\nGli \"students\" possono scegliere l' \"inn of court\" al quale chiedere l'ammissione ma non possono entrare in pi\u00f9 di uno. In esso svolgono un periodo di formazione (in realt\u00e0 oggi fornita da organizzazioni esterne accreditate) al termine del quale diventano \"barrister\". Per poter esercitare la professione devono, per\u00f2, essere ammessi alle \"chambers\" (le domande di ammissione sono sempre molte pi\u00f9 dei posti disponibili) e svolgere in esse un periodo annuale di praticantato (\"pupillage\") sotto la guida di un \"barrister\" pi\u00f9 anziano."}
{"id": "2178239", "revid": "599013", "url": "https://it.wikipedia.org/wiki?curid=2178239", "title": "Christian Eigler", "text": "Carriera.\nHa partecipato con la Germania Under-21 al campionato europeo di categoria nel 2006."}
{"id": "2178242", "revid": "287204", "url": "https://it.wikipedia.org/wiki?curid=2178242", "title": "I concerti live @ RTSI (video Mia Martini)", "text": "I concerti live @ RTSI \u00e8 un DVD pubblicato nel 2007 dalla Edel Music, contenente il concerto registrato da Mia Martini alla Televisione Svizzera Italiana nell'ambito del programma \"Musicalmente\", nel giugno 1982.\nTra i contenuti extra c'\u00e8 un'intervista di Enzo Tortora alla cantante nel programma \"Si rilassi\", andato in onda il 25 novembre 1974.\nNel 2009 ne \u00e8 stata pubblicata su cd la sola versione audio (gi\u00e0 apparsa tre anni prima in un volume del cofanetto \"L'universo di Mia Martini\"), mentre nel 2013 il concerto \u00e8 stato nuovamente ristampato in due nuove edizioni pubblicate dall'etichetta NAR, stavolta in versione CD + DVD, compresi i contenuti extra.\nContenuto.\nContenuti Extra"}
{"id": "2178243", "revid": "14691", "url": "https://it.wikipedia.org/wiki?curid=2178243", "title": "Jan de Wespin", "text": ""}
{"id": "2178260", "revid": "709565", "url": "https://it.wikipedia.org/wiki?curid=2178260", "title": "Free Willy (serie animata)", "text": "Free Willy \u00e8 una serie televisiva a cartoni animati basata sul personaggio di Free Willy, prodotta dalla Warner Bros. Television. \u00c8 una specie di seguito del film del 1993, di cui riprende alcuni personaggi, aggiungendone per\u00f2 di nuovi.\nTrama.\nLa serie \u00e8 successiva alla liberazione di Willy dall'acquario. Jesse si trasferisce con la sua famiglia adottiva in un centro di soccorso per animali marini, in cui lavorano il suo amico Randolph, il biologo Naugle e la sua assistente Marlene. Qui Jesse scopre di poter parlare con Willy e gli altri animali; in varie occasioni si scontra con Rocklyn Store, met\u00e0 uomo e met\u00e0 macchina, che vuole vendicarsi di Willy che lo ha sfigurato ed \u00e8 colpevole di vari disastri ambientali."}
{"id": "2178261", "revid": "891358", "url": "https://it.wikipedia.org/wiki?curid=2178261", "title": "Jos\u00e9 Poy", "text": "Carriera.\nClub.\nDopo l'inizio di carriera in Argentina con Club Atl\u00e9tico Rosario Central e Banfield, Jos\u00e9 Poy arriv\u00f2 al San Paolo nel 1948, ma divent\u00f2 il portiere titolare solo nel 1950. Nella squadra di San Paolo divent\u00f2 uno degli idoli, giocandovi per tredici anni.\nFu uno dei migliori portieri in Brasile in quegli anni, tanto da essere accostato alla Nazionale di calcio del Brasile per il , nonostante la sua nazionalit\u00e0 argentina, ma poi l'idea non and\u00f2 in porto.\nAllenatore.\nNel 1962 si ritir\u00f2, e nel 1964 inizi\u00f2 la carriera di allenatore e allen\u00f2 proprio il San Paolo in cinque diverse occasioni, fino al 1982. Vinse il Campeonato Paulista nel 1975, fu vicecampione nazionale nel 1971 e 1973, secondo alla Coppa Libertadores 1974 e vice campione paulista nel 1982."}
{"id": "2178263", "revid": "2133535", "url": "https://it.wikipedia.org/wiki?curid=2178263", "title": "Musei di Caserta", "text": "Sono diverse le strutture museali che insistono nella citt\u00e0 di Caserta. A quelle storiche che si trovano nella Reggia di Caserta e nel Belvedere di San Leucio, negli ultimi anni se ne sono aggiunte altre, come il Museo delle Cere e quello d'Arte Contemporanea che hanno accresciuto l'offerta turistica della citt\u00e0.\nMusei.\nArtistici.\nGli appartamenti della Reggia presentano ogni stanza particolari arredamenti e dipinti enormi che spesso ricoprono intere pareti. Tra le stanze pi\u00f9 caratteristiche si annoverano quelle del Re, con la sala del trono, e gli appartamenti della Regina. In una delle stanza \u00e8 collocato anche il Presepe Reale del settecento, con una riproduzione, unica nel suo genere, della Nativit\u00e0.\nSituato all'interno della Reggia, esso raccoglie dipinti, testimonianze, suppellettili e tutto quanto riguarda la costruzione della Reggia stessa.\nSituata nella Reggia di Caserta, in esse vi sono custodite varie opere di natura morta di autori olandesi e italiani. Inoltre sono presenti numerosi ritratti della famiglia dei Borbone. Un'intera sala \u00e8 dedicata a Ferdinando IV e a sua moglie Maria Carolina ed inoltre si trovano diversi ritratti di Maria Cristina di Savoia.\nSituato in alcune stanze degli appartamenti reali della Reggia di Caserta contiene una serie di opere d'arte moderna tra le quali una cinquantina di opere di Andy Warhol, uno dei maggiori autori mondiali in questo settore, Joseph Beuys e Keith Haring.\nIstituito nel corso del 1996, documenta la tradizione artistico - religiosa del Casertano. Gli oggetti esposti sono in prevalenza paramenti sacri, arredi liturgici, dipinti, ex voto e sculture provenienti dalle varie chiese della diocesi, raccolti nei depositi della Curia dopo l'evento sismico del novembre 1980 per preservarli dall'incuria e tutelarli dai furti: circa duecento opere tra dipinti, sculture, apparati liturgici, reliquari ed ex voto, che coprono un arco di tempo che va dal XIV al XIX secolo. Tra i pezzi pi\u00f9 antichi vanno collocati alcuni manufatti lapidei: reperti archeologici, frammenti scultorei dell'XI e XII secolo, lapidi del XV e del XVII secolo.\nCollocato in alcune sale del Complesso di Sant'Agostino, nel pieno centro storico di Caserta, ospita le opere di una trentina di artisti che, partiti dalla provincia di Caserta, hanno poi conquistato successo e fama in tutta Italia e talvolta anche all'estero. Autori del calibro di Raffaele Bova, Antonio De Core, Bruno Donzelli, Battista Marello, Gabriele Marino, Andrea Sparaco, Antonello Tagliafierro, Alfredo Aceto, Giovanni Tariello.\nSituato nel Belvedere di San Leucio, conserva gli antichi macchinari del settecento per la produzione della seta divenuta famosa in tutto il mondo.\nIl museo si articola in tre sezioni. La prima, pi\u00f9 ampia, \u00e8 dedicata alla dinastia Borbone, da Carlo a Francesco II, con le rispettive consorti, senza trascurare l'architetto Luigi Vanvitelli e il ministro Bernardo Tanucci: questi fu apprezzato consigliere del re Carlo e del di lui figlio Ferdinando, mentre quegli fu l'artefice della \"reggia\" borbonica. La seconda richiama il mito e l'antica origine della nostra civilt\u00e0, dalla Sibilla cumana all'eruzione del Vesuvio. La terza proietta il visitatore nell'et\u00e0 moderna, presentando alcuni degli artefici e protagonisti della cultura campana, dalla letteratura all'arte, allo spettacolo. Troviamo, cos\u00ec, S. Di Giacomo, R.Viviani, E. De Filippo, Tot\u00f2, V. De Sica, M.Troisi. Naturalmente i vari personaggi sono presentati in quadri scenograficamente armonizzati, con abiti appositamente confezionati dall'antica sartoria specializzata in costumi d'epoca e con stoffe pregiate tra cui le sete di S.Leucio. Il museo delle Cere di Caserta \u00e8 stato trasferito a Maddaloni, villaggio dei Ragazzi nel 2011.\nSituato nel Belvedere di San Leucio, ospita opere di arte contemporanea di livello internazionale.\nNella citt\u00e0 sono collocate alcune gallerie (private) d'arte moderna e contemporanea che interscambiano continuamente a livello nazionale ed internazionale. Tra le principali si ricordano la \"Nicola Pedana Arte Contemporanea\", l\u2019\"Angelo Marino dirartecontemporanea 2.0\", e l\u2019\"Arterrima contemporary house gallery\".\nScientifici.\nE' stato istituito nel 2003 e aperto al pubblico il 24 maggio del 2004, in occasione della sesta Settimana della Cultura grazie alla collaborazione tra la Soprintendenza di Caserta e Benevento e l'Archivio di Stato di Caserta. E' collocato all'interno dell'Istituto Tecnico Statale \"M. Buonarroti\". Il Museo offre in esposizione strumenti topografici dell'Ottocento e del Novecento, macchine di calcolo e modelli didattico-scientifici per la topografia costruiti tra la met\u00e0 del 1800 e gli anni settanta del Novecento (sono presenti strumenti di Giuseppe Spano e del figlio Gaetano, prodotti a Napoli nella seconda met\u00e0 del XIX secolo, strumenti Brunner, Galileo, Filotecnica - Salmoiraghi). La sezione di storia della misura (\"De Arte Mensoria\") espone riproduzioni moderne in copia degli strumenti di misura del terreno (distanze e angoli) dall'Antichit\u00e0 romana al Seicento. Il Museo ha anche: una sezione di mineralogia che comprende oltre 300 esemplari di rocce (sedimentarie, metamorfiche, magmatiche) e minerali e documenta i principali sistemi geologici della provincia di Caserta e del resto d'Italia; una sezione di storia del disegno (tecniche, strumenti ed elaborati grafici che illustrano l'evoluzione del disegno fino alle attuali elaborazioni al calcolatore (CAD); una vasta sezione di modelli didattici e scientifici (per l'architettura e l'edilizia, la topografia e le costruzioni stradali. la storia dell'arte, l'agraria, le lavorazioni viti-vinicole, casearie, l'allevamento del bestiame, etc.); una sezione di scienze pure (chimica, fisica, scienze naturali) con strumenti, attrezzi e materiali didattici dalla met\u00e0 dell'Ottocento alla met\u00e0 del Novecento.\nIl Planetario di Caserta \u00e8 una struttura museale di propriet\u00e0 del Comune di Caserta, per la divulgazione dell'astronomia e della storia della scienza. \nLa cupola di proiezione \u00e8 gestita in modo completamente digitale. Offre anche un piccolo percorso museale (strumenti in originale e in copia, libri del 1800, postazioni interattive, rocce e minerali, modelli).\nEtnografici.\nSituato nella frazione di Casertavecchia, all'interno del Palazzo dei Vescovi, documenta la memoria storica del territorio casertano. Inaugurato nel 2005 \u00e8 chiuso almeno da un decennio.\nTecnologici.\nNato nel 2014 per volont\u00e0 del Centro Studi ed Alta Formazione Maestri del lavoro d'Italia, \u00e8 situato nella Villa Vitrone. \u00c8 dotato di un'aula multimediale, della sala Adriano Olivetti dove sono esposte le sezioni: macchine da scrivere storiche, macchine da scrivere da ufficio Olivetti, macchine da scrivere Olivetti portatili, sezione calcolo meccanico Olivetti. sala Camillo Olivetti: computer storici Olivetti, sezione fotografia e cinematografia scolastica e domestica. Sono conservati prodotti dalla Olivetti Syntesis (arredo Ufficio).\nSi svolgono gratuitamente per studenti e visitatori lezioni riguardanti la meccanica, la fisica e la fotografia.\nCollegamenti esterni.\nSito ufficiale del Museo \"Michelangelo\"\nSito ufficiale Museo dinamico della tecnologia A.Olivetti"}
{"id": "2178271", "revid": "300067", "url": "https://it.wikipedia.org/wiki?curid=2178271", "title": "Mark McNamara", "text": ""}
{"id": "2178272", "revid": "122795159", "url": "https://it.wikipedia.org/wiki?curid=2178272", "title": "Campionato africano maschile di pallacanestro 2003", "text": "Il 22\u00ba Campionato Africano Maschile di Pallacanestro FIBA si \u00e8 svolto dal 7 al 19 agosto 2003 in Egitto. Il torneo \u00e8 stato vinto dall'Angola.\nI Campionati africani maschili di pallacanestro sono una manifestazione biennale tra le squadre nazionali del continente, organizzata dalla FIBA Africa."}
{"id": "2178277", "revid": "1718925", "url": "https://it.wikipedia.org/wiki?curid=2178277", "title": "Catherine Martell", "text": "Catherine Packard, coniugata Martell, \u00e8 un personaggio immaginario della serie televisiva statunitense \"I segreti di Twin Peaks\", creata da Mark Frost e David Lynch.\n\u00c8 interpretata da Piper Laurie, con la voce italiana di Sonia Scotti.\nCatherine \u00e8 la direttrice della Segheria Packard, donna fredda, cinica e senza scrupoli avvezza al tradimento e al doppiogiochismo, il suo unico scopo \u00e8 l'acquisizione di maggiori potere e ricchezza.\nProfilo.\nCatherine Martell rappresenta per certi versi una controparte femminile del personaggio di Benjamin Horne, a differenza del quale non arriva mai a ravvedersi dalla sua condotta e non si pente delle sue azioni criminali.\nSi presenta come una figura estremamente fredda, incompassionevole, cinica, doppiogiochista, ambigua e totalmente priva di scrupoli. In una delle sue prime scene nell'episodio Pilota, Catherine licenzia senza pensarci due volte un operaio della Segheria Packard colpevole di averla sentita mentre insultava Josie.\nDurante la serie \u00e8 possibile notare come, ogni rapporto affettivo e familiare della donna sia sublimato alla sua avidit\u00e0: l'amore per il marito, Pete Martell, \u00e8 stato logorato dalla progressiva \"descensus inferi\" di lei nella spietata caccia a ricchezza e potere; col fratello Andrew, cui si scopre essere sempre stata al corrente che la sua morte fosse una messinscena, ha in comune il solo interesse per gli affari, ma lo tratta esattamente come il marito, non si fida minimamente di lui e non gli rivolge una sola parola di affetto; tenta pi\u00f9 volte di uccidere la cognata, e perfino la sua relazione adulterina con Ben Horne \u00e8 derivata unicamente dall'interesse per il \"Progetto Ghostwood\".\nMaestra dei travestimenti, Catherine parla fluentemente il francese e il giapponese. Forte di tali abilit\u00e0 all'inizio della seconda stagione, il personaggio veste i panni di un uomo giapponese di mezza et\u00e0. L'escamotage, volto a ricattare Ben Horne, offre a Piper Laurie la possibilit\u00e0 di cimentarsi, con successo, in una prova d'attrice estremamente complessa.\nNonostante i loschi traffici, durante la serie Catherine non viene mai sospettata di nulla e, nel prematuro finale della serie, \u00e8 il solo personaggio negativo a sopravvivere ed a raggiungere ogni suo scopo, impadronendosi del Ghostwood, sbarazzandosi di Eckhardt e della cognata Josie.\nBiografia.\nAntefatti.\nCatherine Packard nacque a Twin Peaks, Washington, il 20 novembre 1940, figlia secondogenita dei ricchi proprietari della Segheria Packard dopo il fratello Andrew, che alla morte dei genitori eredit\u00f2 l'impresa, della quale Catherine fu nominata direttrice.\nDopo quella cui si riferisce come una \"infatuazione estiva\", Catherine spos\u00f2 il taglialegna, nonch\u00e9 suo dipendente, Pete Martell. La loro storia d'amore si interruppe per\u00f2 pochi anni dopo a causa del progressivo raffreddamento del carattere della donna, tanto che incominciarono perfino a dormire in stanze separate.\nNel momento in cui suo fratello Andrew torn\u00f2 da un viaggio d'affari a Hong Kong portando con s\u00e9 la giovane Josie, sposata durante la permanenza in Cina, Catherine disapprov\u00f2 ed insaur\u00f2 una forte innemicizia per la ragazza, rafforzata nel momento in cui il pericoloso uomo d'affari Thomas Eckhardt, precedente capo ed amante di Josie, mosso dalla gelosia minacci\u00f2 l'omicidio di Andrew, che inscen\u00f2 la sua morte al fine di calmare le acque.\nDopo tale evento Catherine, al corrente della messinscena del fratello, mantenne la posizione di direttrice della Segheria Packard, la cui propriet\u00e0 pass\u00f2 a Josie, fingendo di non essere al corrente della complicit\u00e0 di questa nell'attentato al fratello.\nCirca nel 1988, incominci\u00f2 una relazione segreta con il latifondista Benjamin Horne, al fine di imbastire un complotto per dar fuoco alla segheria, uccidere Josie ed intascare l'assicurazione.\nNe \"I segreti di Twin Peaks\".\nPresa dal raggiungimento del suo obiettivo, Catherine non sospetta che Ben faccia in realt\u00e0 il doppio gioco, e stia contrattando con Josie per chiudere la segheria di comune accordo ed arricchirsi entrambi con i profitti conseguenti; sul finire della prima stagione tuttavia comprende della coalizione tra i due dopo aver scoperto che, con l'inganno, hanno cercato di farle aprire una assicurazione sulla vita.\nAl fine di scampare alle macchinazioni della cognata e dell'amante si riconcilia con Pete, servendosi di lui per smascherarli senza successo; viene dunque attirata alla segheria da Hank Jennings nel momento in cui Leo Johnson da fuoco all'edificio.\nDopo l'incendio, l'unica persona trovata dai soccorritori \u00e8 Shelly Johnson, mentre il corpo di Catherine non viene rinvenuto.\nPoco tempo dopo un misterioso uomo d'affari giapponese, Mr. Tajimora, fa il suo arrivo a Twin Peaks, e offre 5 milioni di dollari a Horne per non chiudere il contratto del \"Progetto Ghostwood\" con gli islandesi. Subito dopo avere accettato, il latifondista viene arrestato con l'accusa dell'omicidio di Laura Palmer e tutti i suoi piani vanno in cenere. Mr. Tajimora rivela allora di essere nient'altri che Catherine, a suo dire sopravvissuta all'incendio grazie all'intervento di un angelo custode. Essa raggira l'uomo facendosi consegnare la sua quota sul \"Ghostwood\" in cambio di un alibi per la notte dell'omicidio, in seguito per\u00f2 non mantiene la promessa e lascia Ben in prigione.\nCatherine ritorna dunque alla propria casa e riassume il comando della segheria, la quale non \u00e8 completamente bruciata. Nel frattempo Eckhardt pretende che Josie torni ad Hong Kong e la giovane, terrorizzata, chiede piet\u00e0 e protezione a Catherine, la quale la umilia, e la costringe in cambio a diventare la sua serva personale.\nAndrew nel frattempo fa il suo ritorno, pur continuando a far credere a tutta Twin Peaks di essere veramente morto, e progetta con la sorella un'atroce vendetta nei confronti dell'infedele moglie. All'arrivo in citt\u00e0 di Thomas Eckhardt, dunque, i due fratelli gli consegnano Josie forzandola a recarsi in una stanza del \"Great Nother Hotel\" per un incontro sessuale con lui.\nPrima di lasciarla al suo destino ad ogni modo, Catherine consegna a Josie una pistola automatica offrendole come unica possibilit\u00e0 di uscire dalla situazione quella di uccidere Eckhardt con le sue mani, pur sapendo che in tal caso verrebbe arrestata.\nLa sua vendetta finale si evolve meglio di quanto Catherine stessa sperasse, difatti non solo Josie uccide l'uomo, ma invece di venire arrestata, muore subito dopo per cause misteriose."}
{"id": "2178281", "revid": "709565", "url": "https://it.wikipedia.org/wiki?curid=2178281", "title": "Mille luci nel bosco", "text": "Mille luci nel bosco (\"The Glo Friends\"), uscita in VHS col titolo Glo Friends - Gli amici della notte, \u00e8 una serie televisiva d'animazione del 1986 trasmessa originariamente come un segmento del programma \"My Little Pony 'n Friends\" per una stagione (26 episodi furono realizzati in totale). Nel primo quarto d'ora andava in onda \"Vola mio mini pony\", mentre la seconda met\u00e0 era occupata in rotazione da \"MoonDreamers - Gli amici dei sogni\", \"Pit Pot\" e \"Mille luci nel bosco\". Fu realizzata da Sunbow e Marvel Productions.\nLa serie \u00e8 basata sulla linea di giocattoli Glo Friends (in italiano chiamata \"Gli Amici Glo\" o \"Glo gli amici della notte\"), pupazzetti fosforescenti a forma di insetti e altre piccole creature realizzati dalla divisione Playskool della Hasbro a met\u00e0 degli anni ottanta (l'originale Glo Worm fu introdotto nel 1982). La Ladybird Books pubblic\u00f2 inoltre dei libri per accompagnare ogni Amico Glo."}
{"id": "2178283", "revid": "6923", "url": "https://it.wikipedia.org/wiki?curid=2178283", "title": "Bertoni (azienda)", "text": "La Bertoni \u00e8 una piccola casa motociclistica italiana attiva dal 1951 al 1954.\nLa storia.\nNel 1951 Franco Bertoni divideva la sua attivit\u00e0 tra le corse in moto a bordo di una MV Agusta e la gestione della concessionaria Gilera di Varese, di cui era il proprietario. Vista la grande domanda di motoleggere e motocicli che spesso costringevano i clienti a lunghe attese per la consegna, decise di produrre in proprio un motociclo da proporre in alternativa alla richiestissima Gilera 125.\nIn uno stabile che si affacciava sul cortile di villa Recalcati, ora sede della Provincia, Bertoni allest\u00ec una piccola officina e prese accordi con la neonata FBM per la fornitura di propulsori a due tempi da 160 cm\u00b3.\nNacque cos\u00ec la Bertoni 160 Sport che veniva proposta al medesimo prezzo della Gilera 125, ottenendo un discreto successo tra la clientela che non intendeva aspettare a lungo per entrare in possesso del proprio mezzo di locomozione. Il motore FBM a due tempi aveva una potenza di sette cavalli che consentivano una velocit\u00e0 di circa 100 km/h. Il telaio era del tipo monoculla singola. Gli ammortizzatori erano gi\u00e0 a doppia camera e la forcella telescopica. Cerchi in alluminio e cromature rendevano preziosa questa motocicletta. Esistevano tre modelli: il turismo con sella lunga a due posti, lo sport con sella monoposto e il super sport con motore pi\u00f9 prestante e marmitta ad espansione.\nI primi esemplari vennero consegnati nei primi mesi del 1952 e la minuscola officina Bertoni riusc\u00ec, potendo contare solo su tre operai, a produrre 201 esemplari, fino alla cessazione della produzione nel 1954, quando Bertoni not\u00f2 che la sua 160 gli costava quanto la Gilera 150."}
{"id": "2178284", "revid": "110157", "url": "https://it.wikipedia.org/wiki?curid=2178284", "title": "Federazione cestistica dell'Oman", "text": "La Federazione cestistica dell'Oman \u00e8 l'ente che controlla e organizza la pallacanestro in Oman.\nLa federazione controlla inoltre la nazionale di pallacanestro dell'Oman. Ha sede a Mascate e l'attuale presidente \u00e8 Sulaiman Ali Hedeb Al-Balushi.\n\u00c8 affiliata alla FIBA dal 1987 e organizza il campionato di pallacanestro dell'Oman."}
{"id": "2178289", "revid": "300067", "url": "https://it.wikipedia.org/wiki?curid=2178289", "title": "Vern Gardner", "text": ""}
{"id": "2178290", "revid": "110157", "url": "https://it.wikipedia.org/wiki?curid=2178290", "title": "Federazione cestistica del Pakistan", "text": "La Federazione cestistica del Pakistan \u00e8 l'ente che controlla e organizza la pallacanestro in Pakistan.\nLa federazione controlla inoltre la nazionale di pallacanestro del Pakistan. Ha sede a Lahore e l'attuale presidente \u00e8 Muhammad Basharat Raja.\n\u00c8 affiliata alla FIBA dal 1958 e organizza il campionato di pallacanestro del Pakistan."}
{"id": "2178294", "revid": "119350693", "url": "https://it.wikipedia.org/wiki?curid=2178294", "title": "Elckerlijc", "text": "Elckerlijc, conosciuto anche come Elckerlyc (in italiano \"Ognuno\"), \u00e8 un morality play o moralit\u00e0 scritto forse intorno al 1470 in olandese e stampato la prima volta nel 1495. Ebbe un grade successo e fu tradotta in varie lingue. Nella traduzione latina di \"Elckerlijc\" del 1536 intitolata \"Homulus\", l'opera viene attribuita a un Petrus Diesthemus (o Peter van Diest), uno scrittore la cui identit\u00e0 rimane controversa. Viene anche detto che \"Elckerlijc\" era arrivata prima a un concorso teatrale, forse il Rederijker di Anversa nel 1485. Trattandosi di un morality play, l'enfasi \u00e8 posta sul messaggio didattico. Si tratta di un'allegoria in cui il protagonista \u00e8 un \"everyman\", un uomo comune, anche se connotato socialmente come un ricco membro della borghesia, chiamato da Dio nell'aldil\u00e0 a rendere conto delle sue buone e cattive azioni. L'opera \u00e8 scritta in uno stile Rederijker abbastanza elevato.\nI critici hanno dibattuto a lungo se il dramma inglese \"Everyman\" derivasse da \"Elckerlijc\" o viceversa. La prova pi\u00f9 convincente che \"Elckerlijk\" fosse l'originale venne fornita dall'inglese E.R. Tigg in un saggio del 1939. Tigg dimostr\u00f2 come molte parole rimanti in olandese, ma non in inglese, erano presenti nel testo inglese, seguite da aggiunte o zeppe rimanti. Era inverosimile che un ipotetico traduttore olandese decidesse di tagliare tutte queste zeppe e avesse ogni volta la fortuna di ritrovarsi con due parole che in inglese non rimavano ma tradotte in olandese lo facessero. Mentre appare invece verosimile il contrario, cio\u00e8 che un traduttore inglese sia stato costretto ad aggiungere delle zeppe dopo laver tradotto i versi che rimavano in olandese ma non in inglese. "}
{"id": "2178297", "revid": "767487", "url": "https://it.wikipedia.org/wiki?curid=2178297", "title": "Tomor", "text": "Tomor \u00e8 un comune dell'Ungheria di 267 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2178303", "revid": "110157", "url": "https://it.wikipedia.org/wiki?curid=2178303", "title": "St\u00e9phane Tissot", "text": "\u00c8 fratello di Maxime, a sua volta sciatore alpino di alto livello.\nBiografia.\nSlalomista puro originario di Meg\u00e8ve e attivo in gare FIS dal gennaio del 1995, Tissot esord\u00ec in Coppa Europa il 7 marzo 1997 a Les Arcs (25\u00ba) e in Coppa del Mondo il 10 dicembre 2001 sul difficile tracciato della 3-Tre di Madonna di Campiglio, piazzandosi 11\u00ba. In Coppa Europa ottenne il primo podio il 14 dicembre 2001 a Obereggen (2\u00ba) e la prima vittoria l'11 febbraio 2002 a Sappada. Nel 2005 partecip\u00f2 ai Mondiali di Bormio/Santa Caterina Valfurva, sua unica presenza iridata (10\u00ba), e conquist\u00f2 la seconda e ultima vittoria in Coppa Europa, nonch\u00e9 ultimo podio, il 1\u00ba marzo a Madesimo.\nIl 4 dicembre dello stesso anno conquist\u00f2 il primo podio in Coppa del Mondo, 2\u00ba a Beaver Creek alle spalle dell'italiano Giorgio Rocca; in quella stagione 2005-2006 partecip\u00f2 anche ai suoi unici Giochi olimpici invernali, , senza concludere la prova, e ottenne il secondo e ultimo podio in Coppa del Mondo, il 18 marzo sulle nevi di \u00c5re in Svezia, arrivando 2\u00ba alle spalle dello sciatore di casa Markus Larsson. Prese per l'ultima volta il via in Coppa del Mondo il 31 gennaio 2010 a Kranjska Gora, senza completare la gara, e si ritir\u00f2 al termine di quella stessa stagione; la sua ultima gara fu lo slalom speciale FIS disputato il 28 marzo a La Molina, vinto da Tissot.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "2178305", "revid": "6923", "url": "https://it.wikipedia.org/wiki?curid=2178305", "title": "RAM - Logistica Infrastrutture e Trasporti", "text": "RAM - Logistica Infrastrutture e Trasporti S.p.A. (fino al 2017 Rete Autostrade Mediterranee) \u00e8 un\u2019azienda controllata al 100% dal Ministero dell'economia e delle finanze e opera per il Ministero delle infrastrutture e dei trasporti del quale \u00e8 una societ\u00e0 in house, e presso i cui uffici ha sede a Roma, in Via Nomentana 2.\nPromuove l'attuazione del Programma Nazionale delle Autostrade del Mare all'interno del Mar Mediterraneo, che \u00e8 una derivazione del Progetto 21 Motorways of the Sea\" approvato dal Consiglio europeo nell'ambito delle Reti Transeuropee TEN-T, che ha l'obiettivo di collegare i vari porti del Mediterraneo.\nStoria.\nRete Autostrade Mediterranee nasce nel 2004 con lo scopo di realizzare il \"Programma nazionale delle Autostrade del Mare\" in attuazione del corrispondente progetto europeo previsto dal Piano Generale delle Reti Trans-Europee TEN-T.\nAttivit\u00e0.\nLa societ\u00e0 persegue l'obiettivo di sviluppare le reti di trasporto marittime come essenziale tramite di collegamento nel contesto euro-mediterraneo.\nRAM collabora con il Ministero delle infrastrutture e dei trasporti italiano nella pianificazione e nel coordinamento degli interventi in attuazione delle direttive europee sulle \"Autostrade del Mare\", assicurando competenze specialistiche e snellezza operativa anche per: "}
{"id": "2178307", "revid": "110157", "url": "https://it.wikipedia.org/wiki?curid=2178307", "title": "Federazione cestistica della Palestina", "text": "La Federazione cestistica della Palestina \u00e8 l'ente che controlla e organizza la pallacanestro in Palestina.\nLa federazione controlla inoltre la nazionale di pallacanestro della Palestina. Ha sede a Gaza e l'attuale presidente \u00e8 Imad Eldean Oqha.\n\u00c8 affiliata alla FIBA dal 1963 e organizza il campionato di pallacanestro della Palestina."}
{"id": "2178308", "revid": "767487", "url": "https://it.wikipedia.org/wiki?curid=2178308", "title": "Krasznokvajda", "text": "Krasznokvajda \u00e8 un comune dell'Ungheria di 542 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2178309", "revid": "300067", "url": "https://it.wikipedia.org/wiki?curid=2178309", "title": "Ron Livingstone", "text": ""}
{"id": "2178311", "revid": "21388676", "url": "https://it.wikipedia.org/wiki?curid=2178311", "title": "Re Art\u00f9, King Arthur", "text": ""}
{"id": "2178312", "revid": "120504506", "url": "https://it.wikipedia.org/wiki?curid=2178312", "title": "Keraban il testardo", "text": "Keraban il testardo (\"K\u00e9raban-le-T\u00eatu\") \u00e8 un romanzo di avventura di Jules Verne pubblicato nel 1883, facente parte della collana dei Viaggi straordinari (\"Voyages extraordinaires\").\nTrama.\nIl mercante turco, ricco perlomeno quant'\u00e8 bizzarro e testardo, si rifiuta di pagare il nuovo irrisorio pedaggio imposto a chi vuole attraversare il Bosforo da Scutari a Costantinopoli, o viceversa. Cos\u00ec per recarsi dalla piazza del Top-Han\u00e9 di Costantinopoli alla sua casa di Scutari (mezz'ora di traversata), decide di compiere il periplo del Mar Nero insieme ad un amico e a un fedele servitore. Durante il percorso i tre saranno coinvolti in una serie di strane avventure."}
{"id": "2178313", "revid": "767487", "url": "https://it.wikipedia.org/wiki?curid=2178313", "title": "Kupa (Ungheria)", "text": "Kupa \u00e8 un comune dell'Ungheria di 187 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2178314", "revid": "729019", "url": "https://it.wikipedia.org/wiki?curid=2178314", "title": "PAC CT/4", "text": "Il PAC CT/4 \u00e8 un monomotore da addestramento ad elica (a pistoni) con capacit\u00e0 acrobatiche prodotto dall'azienda neozelandese Pacific Aerospace Corporation (PAC) ed utilizzato come addestratore basico nelle scuole di volo militari di diverse nazioni, tra le quali la Royal Australian Air Force."}
{"id": "2178316", "revid": "180559", "url": "https://it.wikipedia.org/wiki?curid=2178316", "title": "Federazione cestistica del Qatar", "text": "La Federazione cestistica del Qatar \u00e8 l'ente che controlla e organizza la pallacanestro in Qatar.\nLa federazione controlla inoltre la nazionale di pallacanestro del Qatar. Ha sede a Doha e l'attuale presidente \u00e8 Saud Bin Ali Al-Thani.\n\u00c8 affiliata alla FIBA dal 1973 e organizza il campionato di pallacanestro del Qatar."}
{"id": "2178319", "revid": "767487", "url": "https://it.wikipedia.org/wiki?curid=2178319", "title": "Kurity\u00e1n", "text": "Kurity\u00e1n \u00e8 un comune dell'Ungheria di 1.792 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2178320", "revid": "228587", "url": "https://it.wikipedia.org/wiki?curid=2178320", "title": "Luigi Rusca", "text": ""}
{"id": "2178321", "revid": "767487", "url": "https://it.wikipedia.org/wiki?curid=2178321", "title": "Jack Kerris", "text": ""}
{"id": "2178325", "revid": "767487", "url": "https://it.wikipedia.org/wiki?curid=2178325", "title": "Lak (Ungheria)", "text": "Lak \u00e8 un comune dell'Ungheria di 625 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2178330", "revid": "2024225", "url": "https://it.wikipedia.org/wiki?curid=2178330", "title": "Il mondo di Benjamin", "text": "Il mondo di Benjamin (\"The Secret World of Benjamin Bear\") \u00e8 un cartone animato statunitense-canadese prodotto da Amberwood Entertainment. In Italia gli episodi sono stati uniti in coppie per un totale di 52 episodi da 20 minuti e trasmessi su Italia 1 dal 13 marzo 2006. La serie \u00e8 stata premiata in onda alle ore 9:00 di ET/PT su 7 febbraio 2005 su Disney Channel's Playhouse Disney blocco negli Stati Uniti.\nTrama.\n\u00c8 la storia di Ben (un orsacchiotto di pezza) e dei suoi amici peluches: non sono per\u00f2 dei semplici teneri giocattoli per bambini infatti quando non sono visti dagli umani si animano e affrontano incredibili situazioni. Il loro compito \u00e8 quello di aiutare i bambini a diventare buoni e in caso di difficolt\u00e0 possono richiedere l'aiuto dei membri di una societ\u00e0 segreta composta interamente da orsacchiotti di pezza."}
{"id": "2178331", "revid": "253269", "url": "https://it.wikipedia.org/wiki?curid=2178331", "title": "Frances Bay", "text": "Biografia.\nTra i film interpretati dall'attrice canadese spicca \"Gioco sleale\" (1978) con Goldie Hawn e Chevy Chase. Un anno pi\u00f9 tardi, interpret\u00f2 il ruolo di Mrs. Hamilton nello speciale televisivo natalizio \"Christmastime with Mister Rogers\". Tra i suoi altri successi troviamo \"Karate Kid - Per vincere domani\" (1984), \"Karate Kid III - La sfida finale\" (1989), \"I gemelli\" (1989), \"Aracnofobia\" (1990) e \"Il seme della follia\" (1994).\nIn ambito televisivo, debutt\u00f2 partecipando a diversi episodi della serie \"Cuore e batticuore\". In seguito fu guest star in telefilm come \"Hazzard\", \"Saranno famosi\" e \"Happy Days\", dove in due episodi interpret\u00f2 la nonna di Fonzie.\nNel 1983 interpret\u00f2 la parte della nonna di Cappuccetto Rosso in \"Faerie Tale Theatre\", per il canale televisivo Showtime. Nel 1986 inizi\u00f2 la collaborazione con David Lynch, che la port\u00f2 a recitare in pellicole come \"Velluto blu\" (1986), \"Cuore selvaggio\" (1990), \"Fuoco cammina con me\" (1992), e nella serie \"I segreti di Twin Peaks\".\nIn seguito apparve in un episodio di \"X-Files\" e di \"Streghe\", interpretando per l'occasione la versione anziana di Phoebe.\nVita privata.\nSorella maggiore del sociologo Erving Goffman, nell'infanzia si trasfer\u00ec a Dauphin, Manitoba. Nel 1934 spos\u00f2 l'uomo d'affari Charles (Chuck) Bay e si trasfer\u00ec con lui a New York (dove studi\u00f2 con Uta Hagen), Boston e Los Angeles. \nDalla loro relazione nacque un figlio, Josh, morto all'et\u00e0 di 23 anni.\nPrima della Seconda guerra mondiale recit\u00f2 a Winnipeg, Manitoba e durante il conflitto condusse il programma della Canadian Broadcasting Corporation \"Everybody's Program\", destinato ai marinai imbarcati diretti per la guerra.\nPoco tempo dopo la morte del marito, nel 2002, fu coinvolta in un incidente stradale a Glendale nella California, che le cost\u00f2 l'amputazione di met\u00e0 della gamba destra, ma non le imped\u00ec per\u00f2 di continuare a svolgere il mestiere di attrice.\nIl 6 settembre 2008, grazie anche a una petizione sottoscritta da 10.000 persone, il suo nome venne incluso nella Walk of Fame. Il comitato selezionatore ricevette lettere da artisti come Adam Sandler, Jerry Seinfeld, David Lynch, Henry Winkler, Monty Hall e molti altri.\nMor\u00ec nel 2011 all'et\u00e0 di 92 anni."}
{"id": "2178336", "revid": "729019", "url": "https://it.wikipedia.org/wiki?curid=2178336", "title": "Litka", "text": "Litka \u00e8 un comune dell'Ungheria di 64 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2178338", "revid": "110157", "url": "https://it.wikipedia.org/wiki?curid=2178338", "title": "John Oldham", "text": ""}
{"id": "2178340", "revid": "729019", "url": "https://it.wikipedia.org/wiki?curid=2178340", "title": "J\u00e1kfalva", "text": "J\u00e1kfalva \u00e8 un comune dell'Ungheria di 513 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2178343", "revid": "767487", "url": "https://it.wikipedia.org/wiki?curid=2178343", "title": "J\u00e1rd\u00e1nh\u00e1za", "text": "J\u00e1rd\u00e1nh\u00e1za \u00e8 un comune dell'Ungheria di 1.942 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2178344", "revid": "767487", "url": "https://it.wikipedia.org/wiki?curid=2178344", "title": "Una su 13", "text": "Una su 13 (\"The Thirteen Chairs\" o \"12 + 1\") \u00e8 un film del 1969, diretto da Nicolas Gessner e Luciano Lucignani. Versione farsesca del romanzo \"Le dodici sedie\" di Il'ja Arnol'dovi\u010d Il'f e Evgenij Petrovi\u010d Petrov, \u00e8 interpretato da Vittorio Gassman e da Sharon Tate (alla sua ultima apparizione - postuma - sullo schermo prima del suo assassinio).\nNel 1970 Mel Brooks ne ha girata un'altra versione, intitolata appunto \"Il mistero delle dodici sedie\".\nTrama.\nMario Beretti \u00e8 un barbiere italiano emigrato a New York, dove gestisce una botteguccia che vanta ben pochi clienti. La sua vita ha una svolta quando gli viene comunicata la notizia della morte di una sua zia residente in Inghilterra, la quale lo ha nominato suo unico erede.\nMario si precipita quindi in Inghilterra, ma scopre che la sua eredit\u00e0 consiste solamente in tredici sedie d'epoca e d'infimo valore, che egli si affretta a vendere a un antiquario locale, salvo scoprire subito dopo un messaggio in cui la zia gli rivela di aver nascosto una cospicua somma di denaro nell'imbottitura di una delle sedie.\nMario tenta inutilmente di riacquistare le sedie, che nel frattempo l'antiquario ha gi\u00e0 in parte rivenduto. Con l'aiuto della bella Pat, inizia una frenetica ricerca delle sedie attraverso l'Europa, dando la caccia ai nuovi acquirenti e facendosi coinvolgere in rocambolesche avventure e inseguimenti tra Londra e l'Italia, durante i quali si imbatte in personaggi stravaganti, quali Albert, autista di un camion di traslochi ed assiduo lettore di romanzi erotici, la svampita prostituta Judy, l'altezzoso e pomposo Markan, capo di una compagnia teatrale itinerante che mette in scena una scalcinata versione del \"Dottor Jekyll e Mr. Hyde\", l'imprenditore italiano Di Seta e la sua vivace figlia Stefanella.\nLa bizzarra caccia al tesoro si conclude a Roma, dove Mario e Pat perdono l'ultima sedia - quella giusta - che finisce accidentalmente sul camioncino con cui un gruppo di suore sta raccogliendo oggetti da destinare alla beneficenza.\nPat decide di rimanere in Italia con Di Seta - che le aveva gi\u00e0 fatto delle avance - mentre Mario ritorna a New York alla sua bottega di barbiere, e qui scopre di aver inventato in maniera del tutto casuale - poco prima della sua partenza per l'Europa - una mistura di prodotti per capelli capace di far ricrescere miracolosamente le capigliature, invenzione per la quale \u00e8 ora sommerso di offerte milionarie da parte di industriali della cosmesi.\nCritica.\nSu Il Popolo del 6 novembre 1969:\nSu Il Giorno del 16 novembre 1969:\nSu La Stampa del 24 dicembre 1969:\nProduzione.\nLe riprese si svolsero da febbraio a maggio del 1969 meno di tre mesi prima dell'omicidio della co-protagonista Sharon Tate e alla fine delle riprese era incinta di quasi sei mesi.\nPoich\u00e9 la sceneggiatura delle scene di Tate richiedeva diverse scene semi-nude, il regista ha organizzato per prime quelle scene. Mentre le riprese (e la sua gravidanza) procedevano, il regista nascose il petto della Tate con grandi borse e sciarpe.\nL'auto guidata da Sharon Tate e da Gassman per gran parte del film \u00e8 una Mini Moke del 1965.\nLa bottega di Gassmann a New York era in edificio oggi demolito all'incrocio di 76 East 57th Street e Park Avenue a Manhattan, le location inglesi sono state girate nel villaggio di Lavenham nel Suffolk a Market Place e a Londra (Stafford Hotel, Cornwall Gardens, Duke Street e Hyde Park) mentre le location italiane sono il porto di Civitavecchia, Villa Torrigiani a Capannori (LU) e a Roma (Palazzo Ossoli Soderini, Palazzo del Ministero della Giustizia).\nLe riprese furono funestate da alcuni gravi inconvenienti e incidenti infatti Gassmann si prese l'epatite virale che lo costrinse a fermarsi per 40 giorni poi un attore si ruppe una gamba e durante le riprese nel porto di Civitavecchia affior\u00f2 dall'acqua il corpo di un uomo decapitato, ma la volont\u00e0 del regista Lucignani prevalse e il film venne completato.\nAlcune scene del film furono proiettate in anteprima alla 30\u00aa Mostra internazionale d'arte cinematografica di Venezia il 3 settembre 1969 in una riunione \"di ricordo e di informazione\" dedicata a Sharon Tate e usc\u00ec nonostante l'omicidio della Tate in Italia 7 ottobre 1969, negli Stati Uniti il 1\u00ba maggio 1970 e in Francia l'8 luglio 1970."}
{"id": "2178348", "revid": "767487", "url": "https://it.wikipedia.org/wiki?curid=2178348", "title": "K\u00e1cs", "text": "K\u00e1cs \u00e8 un comune dell'Ungheria di 649 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2178350", "revid": "110157", "url": "https://it.wikipedia.org/wiki?curid=2178350", "title": "K\u00e1n\u00f3", "text": "K\u00e1n\u00f3 \u00e8 un comune dell'Ungheria di 200 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2178352", "revid": "300067", "url": "https://it.wikipedia.org/wiki?curid=2178352", "title": "Wah Wah Jones", "text": ""}
{"id": "2178355", "revid": "199745", "url": "https://it.wikipedia.org/wiki?curid=2178355", "title": "Coltellaccio maggiore", "text": ""}
{"id": "2178356", "revid": "1117982", "url": "https://it.wikipedia.org/wiki?curid=2178356", "title": "Lirica corale", "text": "I canti corali greci accompagnati da strumenti musicali e dalla danza sono gi\u00e0 descritti in Omero; questi riferimenti attestano la grande antichit\u00e0 di questo genere letterario, che ebbe la sua acme nel VI-V secolo a.C. e che fu anche quello che si protrasse pi\u00f9 a lungo nel tempo, almeno fino al V secolo d.C.\nDescrizione.\nDi origine peloponnesiaca, come dimostra l'uso del dialetto dorico anche da parte di poeti esterni a tale area linguistica, la lirica corale vide tra i suoi iniziatori artisti trapiantati a Sparta da altre regioni (\"in primis\" Terpandro di Lesbo, mitico inventore dell'eptacordo e fondatore di una scuola musicale). \nA tale proposito, risulta possibile distinguere un \"primo periodo\" e un \"secondo periodo\" della lirica corale. Il primo periodo si estende indicativamente tra il 650 e il 550 a.C. (rispettivamente, florilegio di Alcmane e morte di Stesicoro). Il secondo periodo va invece dal 550 al 438 a.C. (rispettivamente, nascita di Simonide e morte di Pindaro). Si deve per\u00f2 tener presente che la distinzione tra questi \"periodi\" \u00e8 tutt'altro che netta: basti pensare che, nello stesso anno 550 (circa), nacquero sia Ibico (del primo periodo) sia Simonide (del secondo).\nStoria.\nAl primo periodo, oltre a Terpandro, si possono ricondurre altri lirici che, provenendo da altri luoghi della Grecia, sono in un modo o nell'altro giunti a Sparta e quivi hanno contribuito alla nascita della lirica corale: essi sono Polimnesto di Colofone, Taleta di Gortina e Alcmane di Sardi, uno dei nove lirici greci del Canone (l'unico di cui rimandano frammenti notevoli). Grande importanza riveste anche Stesicoro di Imera, altro poeta del Canone, ma di cui possediamo pochi e brevi frammenti, insufficienti per apprezzarne appieno l'arte. Lo stesso discorso vale anche per Ibico, continuatore dell'arte di Stesicoro, che forse si diede anche alla lirica monodica alla maniera saffica e anacreontea.\nAl secondo periodo appartengono Simonide di Ceo, Bacchilide di Ceo (un suo nipote) e Pindaro di Cinocefale (nato nel 520, coevo di Bacchilide). La differenza principale tra i lirici di questo periodo e quelli del primo, vanno ricercate, pi\u00f9 che nella forma della poesia, nelle circostanze in cui essa viene composta. Se, nel primo periodo, i poeti che componevano celebrazioni si rivolgevano direttamente a un \"pubblico\", stabilendo legami di empatia con esso anche attraverso l'accostamento di mito (antico) e vicenda celebrata (presente), ora, nel secondo periodo, la committenza va a coincidere con un'\u00e9lite di tipo aristocratico (un tiranno, una famiglia nobile...): questo porta inevitabilmente all'inserimento, all'interno del canto, di un motivo adulatorio verso il committente. Il poeta diventa pi\u00f9 versatile, e affina l'abilit\u00e0 di fondere in modo originale il tema mitico, per soddisfare le attese del pubblico, e la celebrazione del committente, spesso \"eroificato\" attraverso il mito stesso. Si parla, in questo caso, di \"\u03c0\u03bf\u03bb\u03c5\u03c4\u03c1\u03bf\u03c0\u03af\u03b1\" (\"polytropia\" - \"versatilit\u00e0\", o \"norma del polipo\", per dirla con B. Gentili): l'artista non diventa adulatore passivo, bens\u00ec riesce a dimostrare la propria arte malgrado, e anzi proprio attraverso, tutte le limitazioni e restrizioni del caso.\nGeneri della poesia corale.\nGli antichi distinsero diversi tipi di poesia corale, anche se oggi le caratteristiche di queste distinzioni sfuggono.\nUna prima differenza intercorreva tra canti in onore degli dei e canti per uomini.\nTra i primi erano: l'Inno, rivolto a varie divinit\u00e0; il Peana, proprio del culto di Apollo; il Ditirambo, sacro a Dioniso; il Partenio, cantato da fanciulle vergini e dedicato ad Artemide; il Prosodio, canto processionale; l'Iporchema, la cui funzione era riservata ad accompagnare la danza. \nDedicati agli uomini erano: l'Encomio, in onore di persone segnalatesi in diverse circostanze; l'Epinicio, riservato ai vincitori delle gare sportive; l'Epicedio, canto funebre. Un carattere intermedio tra sacro e profano era rivestito dal Threnos, eseguito nelle cerimonie funebri; lo Scolio, ossia il canto conviviale; l'Imeneo e l'Epitalamio, cantati nelle cerimonie nuziali.\nLo strumento di accompagnamento musicale era la lira o il flauto."}
{"id": "2178357", "revid": "36426", "url": "https://it.wikipedia.org/wiki?curid=2178357", "title": "Madonna d'Alba", "text": "La Madonna d'Alba \u00e8 un dipinto a olio su tavola trasportata su tela (diametro 98\u00a0cm) di Raffaello Sanzio, databile al 1511 circa e conservato nella National Gallery of Art di Washington.\nStoria.\nLa Madonna, un tondo, viene di solito datata ai primi anni del soggiorno romano di Raffaello, solitamente al 1511, con alcune oscillazioni tra il 1508 e l'11 appunto. Ne esistono varie repliche, che ne testimoniano il successo.\nL'opera, secondo un manoscritto del Resta (Biblioteca Ambrosiana), si trovava nel Seicento nel convento degli olivetani di Nocera dei Pagani, fondato nel 1530. Su come vi fosse giunta esistono due ipotesi: una che fosse stata commissionata da Paolo Giovio, vescovo di Nocera, l'altra che vi fosse stata portata dal fondatore del convento Giambattista Castaldo dopo averla ottenuta durante il Sacco di Roma del 1527, al quale aveva preso parte. La fondazione del convento/santuario era stata dopotutto una sorta di \"ex voto\" dopo i fatti del '27.\nNel 1686 l'opera lasci\u00f2 Nocera, e pass\u00f2 nelle mani del marchese del Carpio Gaspar de Haro y Guzman, vicer\u00e9 di Napoli, che la port\u00f2 in Spagna. Nel 1793 il dipinto \u00e8 menzionato dal Conca (\"Descrizione odeporica...\") nelle collezioni del Duca d'Alba a Madrid, dal quale prese il nome.\nNel 1836 fu acquistato dallo zar Nicola I di Russia, che ne fece uno dei pezzi pregiati del Museo dell'Ermitage a San Pietroburgo. Un secolo dopo il governo sovietico lo cedette in maniera clandestina al collezionista americano Andrew W. Mellon, assieme a un vasto lotto di capolavori, in una delle pi\u00f9 grandi transazioni della storia del mercato d'arte. Come noto la collezione Mellon fu poi donata al nascente museo statunitense, facendone uno dei nuclei base.\nDurante la sua permanenza all'Ermitage, all'inizio del XIX secolo, il dipinto fu trasferito dal suo pannello circolare ad una tela quadrata. Analisi effettuate sul dipinto hanno mostrato che, a causa del trasferimento, la superficie pittorica ha subito delle fratture nelle parti destra e centrale.\nUn disegno preparatorio della composizione si trova nel Mus\u00e9e des Beaux-Arts di Lille.\nDescrizione e stile.\nLa Madonna \u00e8 del tipo \"dell'Umilt\u00e0\", con Maria seduta in terra, su un cuscino, che tiene su una gamba il Bambin Ges\u00f9, il quale gioca con san Giovannino afferrandone la croce. Il gesto, che appare come un naturale gioco tra fanciulli, cela in realt\u00e0 precisi valori religiosi, come l'accettazione del destino da parte di Cristo, preannunciato dal Battista. Tutti gli occhi convergono sulla croce, che \u00e8 il fulcro della composizione. Le figure, inserite in un luminoso paesaggio bucolico, formano una composizione di tipo piramidale sviluppata spazialmente (come dimostrano le gambe di Maria in scorcio) e perfezionata per la superficie rotonda del dipinto. Evidente \u00e8 l'influenza dei maestri fiorentini come Leonardo da Vinci, nella resa sfumata degli incarnati, e Michelangelo, nell'esaltazione plastica e sciolta delle forme. Maria indossa una veste dai colori pastello, con un turbante in testa e sandali all'antica.\nLa ricchezza di riferimenti e l'attento studio della composizione non diminuiscono per\u00f2 il senso di immediatezza e spontaneit\u00e0 della scena, tipico di Raffaello."}
{"id": "2178362", "revid": "260676", "url": "https://it.wikipedia.org/wiki?curid=2178362", "title": "Ristorante Belvedere", "text": "Il ristorante Belvedere, situato a 1027\u00a0m s.l.m. sul monte Campo dei Fiori, a Varese, \u00e8 un esempio di architettura liberty.\nStoria.\nIl ristorante fu progettato contestualmente al Grand Hotel e alla funicolare da Giuseppe Sommaruga nel 1910, per conto della Societ\u00e0 Grandi Alberghi di Milano, e costruito entro il 1911, pochi giorni dopo il completamento della funicolare Vellone-Campo dei Fiori, nell'attesa che fosse pronto l'albergo.\nIl ristorante divenne famoso, oltre che per l'ottima cucina, per la vista mozzafiato di cui si godeva dal grande salone semicircolare, che pare quasi proiettato a strapiombo sulla valle. Tuttavia, verso il 1968, il ristorante chiuse, a causa del ridimensionato flusso turistico nel Varesotto, e fu lasciato andare in rovina.\nStruttura.\nIl ristorante si raggiunge con il medesimo sentiero che conduce all'albergo: superato il suddetto e la vecchia funicolare, ecco apparire l'edificio, che \u00e8 diviso in due parti: una, addossata alla montagna, a parallelepipedo, un'altra, a semicerchio, che \u00e8 un solo grande salone, e che appare quasi protesa sulla valle, sorretta solo da due contrafforti. Sotto il portico creato dal salone, vi \u00e8 l'ingresso principale, raggiungibile mediante due scale simmetriche (una per lato), oggi recintate.\nDa notare all'esterno la pesante decorazione lapidea e le ringhiere, opera di Alessandro Mazzucotelli, all'interno il fregio dipinto che adorna l'ingresso e i controsoffitti a graticcio delle Sale rossa e blu (vedi pianta).\nVi \u00e8 altres\u00ec un ingresso superiore, raggiungibile da un sentiero che parte davanti alla facciata del Grand Hotel, e che sbocca nella Sala blu."}
{"id": "2178364", "revid": "599013", "url": "https://it.wikipedia.org/wiki?curid=2178364", "title": "Harry Donovan", "text": ""}
{"id": "2178366", "revid": "110157", "url": "https://it.wikipedia.org/wiki?curid=2178366", "title": "The unending rose", "text": "The unending rose \u00e8 una poesia di Jorge Luis Borges. \u00c8 l'ultima dell'opera La rosa profonda (\"La rosa profunda\", 1975), ed \u00e8 dedicata a Susana Bombal.\nBorges immagina il mistico medievale Farid al-Din \u02bfAtt\u0101r di Nishapur parlare ormai vecchio con una rosa, dirle della sua sfera, del suo peso, del suo profumo, nel sogno di un bimbo o nei colori dell'orizzonte del suo giardino. \u02bfAtt\u0101r \u00e8 vecchio e cieco, come il poeta, ma rivede nella rosa infinite cose e infinite strade, concludendo:\nLa chiave di interpretazione borgesiana \u00e8 data nel prologo della raccolta, dove \u00e8 spiegato il ruolo e la missione della parola-simbolo e di ogni verso:"}
{"id": "2178370", "revid": "129019", "url": "https://it.wikipedia.org/wiki?curid=2178370", "title": "Sh\u014dgun (miniserie televisiva)", "text": "Sh\u014dgun \u00e8 una miniserie televisiva nippo-statunitense del 1980 diretta da Jerry London. La miniserie \u00e8 tratta dall'omonimo romanzo di James Clavell.\nTrama.\nLa storia, ambientata all'inizio del XVII secolo, racconta di John Blackthorne, un inglese che una volta naufragato sulle coste del Giappone si vede costretto a vivere in una localit\u00e0 lontana, ostile e con uno stile di vita molto diverso da quello che conduceva. Inizialmente fatto prigioniero, finir\u00e0 per farsi valere nella guerra condotta da Toranaga per diventare lo \"shogun\": titolo che indica il capo militare supremo. Blackthorne inizia con lui varie battaglie diventando il primo \"gai-jin\" (straniero) ad essere nominato samurai.\nDistribuzione.\nIn Italia la miniserie ha avuto due diversi doppiaggi. In prima TV trasmessa dalla RAI la voce di Richard Chamberlain era doppiata da Pino Colizzi e il doppiaggio era fedele all'originale, i giapponesi parlavano giapponese dall'originale mentre l'inglese era doppiato in italiano. Successivamente \u00e8 stata trasmesso da Mediaset (allora Fininvest), ed in tale circostanza la miniserie fu rimontata e doppiata interamente in italiano (sia l'originale inglese, sia l'originale giapponese). In questa versione la voce di Chamberlain era di Oreste Rizzini.\nOpere derivate.\nDalla miniserie \u00e8 stato tratto il condensato cinematografico \"Sh\u014dgun - Il signore della guerra\" (1980)."}
{"id": "2178373", "revid": "198277", "url": "https://it.wikipedia.org/wiki?curid=2178373", "title": "Oscar del calcio AIC 2008", "text": "L\u2019Oscar del calcio AIC 2008 fu la dodicesima edizione dell'Oscar del calcio AIC, la manifestazione in cui vengono premiati i protagonisti del calcio italiano dall'Associazione Italiana Calciatori.\nVincitori.\nDi seguito sono riportate tutte le nomination dei vari oscar assegnati il 19 gennaio 2009:"}
{"id": "2178377", "revid": "34928", "url": "https://it.wikipedia.org/wiki?curid=2178377", "title": "Conca (pianura)", "text": ""}
{"id": "2178379", "revid": "767487", "url": "https://it.wikipedia.org/wiki?curid=2178379", "title": "Audrey Horne (gruppo musicale)", "text": "Gli Audrey Horne sono una band hard rock/post-grunge di Bergen, Norvegia.\nStoria.\nLa band si form\u00f2 nel 2002. Il nome del gruppo deriva dal nome del personaggio interpretato da Sherilyn Fenn nella serie TV \"I segreti di Twin Peaks\". Il loro primo album fu \"No hay banda\", inciso nell'aprile 2005. Il gruppo si fece notare al Quart Festival dello stesso anno, dove si esibirono anche gli Audioslave. La band \u00e8 formata da Toschie (voce), Ice Dale (chitarra, ex Enslaved, God Seed, I, Demonaz, Trinacria, Malignant Eternal), Kjetil Grevel (batteria, ex Sahg, Paul Di'Anno), Thomas Tofthagen (chitarra, ex Sahg, Paul Di'Anno), Espen Lien (basso, ex Trinacria, Paul Di'Anno, Slut Machine)."}
{"id": "2178381", "revid": "116366675", "url": "https://it.wikipedia.org/wiki?curid=2178381", "title": "Drago asiatico", "text": "Il drago asiatico \u00e8 una creatura leggendaria, comune a diverse culture orientali. Rappresentato diversamente a seconda della cultura di appartenenza, il Drago asiatico \u00e8 considerato una creatura benigna, diversamente da molti Draghi occidentali.\nCaratteristiche.\nIl Drago Asiatico, chiamato anche Imoogi, \u00e8 caratterizzato da un corpo lungo serpentiforme, ricoperto di peluria e di squame, senza ali ma comunque capace di volare - anche se secondo alcune leggende questi draghi possano farsi crescere le ali se vivono abbastanza a lungo. Ha il muso da coccodrillo, il corpo da serpente, la criniera e gli artigli da leone; tipicamente possiede sul muso dei lunghi baffi filiformi e una cresta che lo percorre in tutta la sua lunghezza, lungo la schiena. Le sue corna sono simili a quelle dei cervi, e ricoperte da una finissima peluria. \u00c8 considerato un essere positivo e di grande saggezza, tanto che il trono dell'imperatore cinese era detto il \"Trono del Drago\", e la sua faccia il \"Volto del Drago\". Le credenze cinesi affermano anche che alla morte l'imperatore volasse in cielo sotto forma di drago, e che quando un drago si alza in volo la pressione delle zampe sulle nuvole provoca la pioggia. Infatti il re-drago cinese Lung Wang \u00e8 considerato colui che provoca la pioggia. Nell'antica era Nordica (800-1300 d.C.) il drago orientale era divenuto una vera e propria divinit\u00e0.\n le uova di drago, di forma sferica, si schiudevano dopo tremila anni, e alla nascita il drago raggiungeva subito le sue dimensioni adulte. Ogni elemento della natura possedeva un suo drago: il drago delle acque faceva piovere sulle piantagioni e il drago d'oro proteggeva i tesori celesti. I draghi orientali avevano anche una particolarit\u00e0, le dita; infatti i draghi normali avevano quattro dita, mentre quelli imperiali ne possedevano cinque\u00a0\u2013 inoltre la differenza nel numero di artigli permette di riconoscere il \"ryu\" giapponese, che di dita ne ha 3, dai Long cinesi. I draghi imperiali (detti anche celesti) accompagnavano gli imperatori defunti fino a un grande palazzo, che si trovava al di sopra delle nuvole, non visibile ai mortali. la leggenda dei draghi orientali nacque da un imperatore che viveva alle origini del mondo. Come simbolo aveva un serpente; ogni volta che vinceva una guerra contro una regione vicina aggiungeva un pezzo del simbolo di quella regione: le corna, le zampe di tigre, i baffi di carpa, eccetera. Questo drago porta con s\u00e9 una perla luminosa nella quale si dice risiedano tutti i suoi poteri, come la capacit\u00e0 di volare, di cambiare dimensioni a piacimento e di comunicare con gli esseri umani, con una voce simile al tintinnio dei campanelli."}
{"id": "2178383", "revid": "1456895", "url": "https://it.wikipedia.org/wiki?curid=2178383", "title": "Mikl\u00f3s Ambrus", "text": ""}
{"id": "2178385", "revid": "99752918", "url": "https://it.wikipedia.org/wiki?curid=2178385", "title": "Tivadar Kanizsa", "text": ""}
{"id": "2178387", "revid": "99752929", "url": "https://it.wikipedia.org/wiki?curid=2178387", "title": "P\u00e9ter Rusor\u00e1n", "text": ""}
{"id": "2178388", "revid": "466539", "url": "https://it.wikipedia.org/wiki?curid=2178388", "title": "Schaerbeek", "text": "Schaerbeek (in olandese Schaarbeek) \u00e8 un comune belga di abitanti, situato nella Regione di Bruxelles-Capitale."}
{"id": "2178389", "revid": "838137", "url": "https://it.wikipedia.org/wiki?curid=2178389", "title": "Gy\u00f6rgy K\u00e1rp\u00e1ti", "text": ""}
{"id": "2178392", "revid": "275845", "url": "https://it.wikipedia.org/wiki?curid=2178392", "title": "Casato di Assia-Kassel", "text": ""}
{"id": "2178394", "revid": "93556", "url": "https://it.wikipedia.org/wiki?curid=2178394", "title": "Orchestra Sinfonica della BBC", "text": "La BBC Symphony Orchestra \u00e8 la principale orchestra della British Broadcasting Corporation ed una delle pi\u00f9 importanti orchestre sinfoniche della Gran Bretagna.\nStoria.\nL'orchestra venne fondata come orchestra stabile nel 1930, con Adrian Boult come direttore stabile. Egli occup\u00f2 l'incarico fino al 1950 quando gli succedette Malcolm Sargent rimanendovi fino al 1957. Fra gli altri suoi direttori principali si ricordano Antal Dor\u00e1ti (1962-66), Colin Davis (1967-71), Pierre Boulez (1971-75), Gennadij Ro\u017edestvenskij (1978-81) Andrew Davis (nessuna parentela con Colin Davis) (1989-2000) e Leonard Slatkin (2000-2004). Nel 2000, l'orchestra nomin\u00f2 suo primo compositore associato, Mark-Anthony Turnage. Leonard Slatkin tenne il suo concerto di addio alla \"Last Night of The Proms\" 2004. Nel 2005, il direttore ceco, Ji\u0159\u00ed B\u011blohl\u00e1vek venne nominato 12\u00b0 direttore stabile dell'orchestra e tenne il suo primo concerto in occasione della \"First night of The Proms 2006\".\nOltre che dai suoi direttori principali, l'orchestra \u00e8 stata guidata da grandi direttori d'orchestra come Arturo Toscanini, che realizz\u00f2 una serie di registrazioni discografiche a Queen's Hall dal 1937 al 1939, pubblicate dall'etichetta discografica His Master's Voice in Gran Bretagna e dalla RCA Victor negli Stati Uniti. La EMI, successivamente, registr\u00f2 una serie di concerti trasmessi in diretta alla radio, con Toscanini alla guida della BBC Orchestra. Altri direttori ospiti sono stati Charles Mackerras (1977-1979), Michael Gielen (1978-1981), G\u00fcnter Wand, Mark Elder (1982-1985), Peter E\u00f6tv\u00f6s (1985-1988), Aleksandr Lazarev (1992-1995), B\u011blohl\u00e1vek (1995-2000) e Jukka-Pekka Saraste (2002-2005).\nPrima della seconda guerra mondiale, l'orchestra si esibiva alla Queen's Hall. Allo scoppio della guerra venne spostata a Bristol dove inizialmente rimase molto inattiva. A seguito della posizione strategica del porto di Bristol dovette subire tutti i bombardamenti che colpirono la citt\u00e0 e dovette essere ulteriormente spostata a Bedford nel luglio 1941. Le Proms del 1940 e 1941 non vennero organizzate e ritornarono nel 1942. La Queen's Hall fu distrutta dalla Luftwaffe con il lancio di bombe incendiarie l'11 maggio 1941, e questo evento obblig\u00f2 a spostare la sede delle Proms all'attuale, presso la Royal Albert Hall. Al di fuori della stagione delle Proms, i concerti trasmessi per radio e le registrazioni discografiche vennero spostate alla \"Bedford School\", e dopo il lancio delle V-1, nel 1944, i restanti concerti radiotrasmessi e le stagioni delle Proms vennero spostati al \"Corn Exchange\" di Bedford Una memorabile registrazione del 1944 della \"Sinfonia No. 2\" di Edward Elgar, diretta da Sir Adrian Boult, fu successivamente masterizzata su CD dalla EMI, assieme altri brevi pezzi di Elgar registrati nel corso degli anni trenta alla Queen's Hall. Dal 1946, la sua sala fu il Maida Vale Studios ma tenne dei concerti anche al Barbican Centre, come orchestra residente associata.\nL'orchestra ha frequentemente commissionato nuove opere ad alcuni compositori contemporanei. Fra questi si ricordano Harrison Birtwistle (\"Earth Dances\"), Pierre Boulez' (\"Rituel in Memoriam Bruno Maderna\") e John Tavener (\"The Protecting Veil\").\nL'orchestra ha un ruolo preminente nei The Proms, l'annuale stagione autunnale di concerti alla Royal Albert Hall. Essa si esibisce nella prima e nell'ultima notte delle Proms."}
{"id": "2178395", "revid": "2036687", "url": "https://it.wikipedia.org/wiki?curid=2178395", "title": "Dezs\u0151 Gyarmati", "text": "Viene ampiamente riconosciuto come uno dei migliori e pi\u00f9 iconici pallanuotisti di tutti i tempi.\nEra il marito di \u00c9va Sz\u00e9kely, padre di Andrea Gyarmati e suocero di Mih\u00e1ly Hesz.\n\u00c8 morto domenica 18 agosto 2013, all'et\u00e0 di 85 anni."}
{"id": "2178397", "revid": "1573940", "url": "https://it.wikipedia.org/wiki?curid=2178397", "title": "Milan Mu\u0161katirovi\u0107", "text": ""}
{"id": "2178399", "revid": "118437562", "url": "https://it.wikipedia.org/wiki?curid=2178399", "title": "Michael Baigent", "text": "Biografia.\nCresciuto a Motueka e Wakefield, piccole comunit\u00e0 scarsamente popolate sull'Isola del Sud della Nuova Zelanda, la sua educazione \u00e8 stata cattolica, e frequentava la chiesa tre volte a settimana, oltre ad essere guidato nella teologia cattolica a partire dall'et\u00e0 di 5 anni. Suo padre, un insegnante di nome James Stuart Baigent, ha lasciato la famiglia quando aveva 8 anni, e Baigent ha preso il nome del suo nonno materno, Lewis Baigent. Il suo bisnonno aveva fondato una societ\u00e0 forestale, \"H. Baigent e Figli\".\nLa sua scuola secondaria \u00e8 il Nelson College, e poi si trasferisce all'Universit\u00e0 di Canterbury a Christchurch; inizialmente ha l'intenzione di continuare a studiare la scienza e proseguire l'attivit\u00e0 familiare nelle foreste, ma poi passa a studiare la religione comparata e la filosofia, studia anche il buddismo, l'induismo e il Cristianesimo. Dopo aver viaggiato in Australia e nel Sud-Est asiatico torna a Auckland, dove riceve la laurea in psicologia.\nBaigent ha lavorato brevemente nel reparto fotografico della BBC e la notte faceva i turni presso una fabbrica di soft-drink. Pi\u00f9 tardi, Baigent ottiene un master in esperienza mistica e religiosa presso l'Universit\u00e0 del Kent.\nMassone e grande ufficiale della UGLE (\"United Grand Lodge of England\"), \u00e8 stato redattore della \"Freemasonry Today\" dall'aprile 2001, che ha utilizzato come una piattaforma per un approccio pi\u00f9 liberale alla massoneria. \u00c8 un fiduciario del Canonbury Masonic Research Center. Ha vissuto nel Somerset con sua moglie Jane, con cui ha avuto due figlie (una di esse nata nel 1986 si chiama Tansy), fino alla morte, avvenuta nel 2013 all'et\u00e0 di 65 anni a seguito di un'emorragia cerebrale.\nBaigent fece interpretazioni della storia che talvolta attirarono critiche da studiosi e storici, come ad esempio Bernard Hamilton e Piers Paul Reid, che criticarono gli argomenti e le notizie sull'inquisizione nel libro \"L'inquisizione. Persecuzioni, ideologia e potere\".\nIl Santo Graal.\nNel 1976 si trasfer\u00ec in Inghilterra dove incontra Richard Leigh, con cui collabor\u00f2 a molti progetti. Fu uno dei primi a parlare del mistero di Rennes-le-Ch\u00e2teau in Francia dove inizi\u00f2 a fare ricerche insieme a Leigh. Nello stesso decennio incontr\u00f2 Henry Lincoln che si un\u00ec alle loro ricerche. I tre scoprirono di avere un comune interesse per i Cavalieri Templari e la teoria dei discendenti di Ges\u00f9, e in seguito scrissero \"Il santo Graal\" (\"The Holy Blood and the Holy Grail\") il 18 gennaio 1982.\nIl giorno dopo la pubblicazione del libro gli autori ebbero uno scontro televisivo con il vescovo di Birmingham. Il libr\u00f2 scal\u00f2 rapidamente le classifiche e, visto il successo, gli autori scrissero il seguito (\"The Messianic Legacy\") nel 1986. \"Il Santo Graal\" \u00e8 il libro che ha ispirato Dan Brown a scrivere \"Il codice da Vinci\" e dopo il 2006 ha venduto 2 milioni di copie, dopo che la Paramount acquist\u00f2 i diritti televisivi per il film. Molte delle teorie del libro \"Il Santo Graal\" sono state riportate nel best seller \"Il codice da Vinci\"\nAccuse a Dan Brown.\nNel marzo 2006 Baigent e Leigh depositarono una causa al tribunale britannico contro l'editore di Dan Brown, la Random House, per plagio. Il 7 aprile 2006 il giudice dell'Alta Corte di Giustizia di Londra Peter Smith respinse l'accusa e Brown vinse la causa. Persero anche il ricorso e dovettero pagare 3 milioni di sterline. In concomitanza con il processo, Baigent pubblic\u00f2 un nuovo libro \"The Jesus Papers\", ci furono molte critiche al riguardo che dicevano che si trattava semplicemente di una rielaborazione di temi di \"Il Santo Graal\" per fare capitale sul forte successo attorno all'uscita del film \"Il codice Da Vinci\". Per\u00f2 Baigent si difese dicendo che la data di pubblicazione era stata fissata molto tempo prima da Harper Collins, e us\u00f2 come prova una nota scritta a pag 355 del libro.\nBrown nel \"Codice da Vinci\" cita il libro dei tre scrittori, inoltre il personaggio antagonista, Sir Leigh Teabing, prende il nome da Leigh e Baigent (Teabing \u00e8 l'anagramma di quest'ultimo)."}
{"id": "2178400", "revid": "124708630", "url": "https://it.wikipedia.org/wiki?curid=2178400", "title": "Paperino e il genio del compleanno", "text": "Paperino e il genio del compleanno \u00e8 una storia a fumetti Disney scritta e disegnata da Don Rosa nel 1994 per celebrare il sessantesimo anniversario della creazione di Paperino.\nStoria editoriale.\nLa storia \u00e8 stata pubblicata per la prima volta nel giugno 1994 in Danimarca sulla testata \"Anders And &amp; Co\" e successivamente in varie parti del mondo.\nEdizioni italiane.\nIn Italia \u00e8 stata ristampata pi\u00f9 volte nel corso degli anni:\nTrama.\nNel giorno del suo compleanno, del quale i nipotini Qui, Quo e Qua non sembrano ricordarsi, Paperino trova lavoro come custode nel museo di Paperopoli. A causa di un errore con i dati anagrafici il direttore crede che Paperino abbia 60 anni e viene licenziato perch\u00e9 ha raggiunto l'et\u00e0 pensionabile. Demoralizzato Paperino urta un antico vaso che cadendo libera un genio che afferma di poter esaudire un desiderio. Paperino desidera di non essere mai nato. Il genio esaudisce il desiderio e le conseguenze saranno nefaste a partire dal museo che ora appare in totale abbandono. Fuori dal museo Paperino non trova la sua automobile e crede che gli sia stata rubata non credendo a quanto affermato dal genio. Arriva l'automobile di Nonna Papera al quale Paperino chiede un passaggio ma al suo interno trova Archimede Pitagorico il quale non lo riconosce. Paperino scopre che Archimede ha rilevato la fattoria e non \u00e8 pi\u00f9 lo scienziato geniale di una volta. Perplesso Paperino va da Paperon de' Paperoni per telefonare alla polizia ma una volta l\u00ec vi trova Nonna Papera a lavorare come segretaria di un deposito ormai adibito a tipografia per la stampa di romanzi rosa editi da Paperina la quale, senza aver mai trovato l'amore, \u00e8 diventata una papera sola, triste, irascibile e acida. A questo punto Paperino capisce che il genio aveva detto il vero e che nel mondo in cui si trova adesso lui non \u00e8 mai nato.\nFuori dal deposito trova la 313 con le chiavi inserite; perplesso ci sale sopra e la usa per allontanarsi dal deposito. Poco dopo incontra Ciccio, incredibilmente magro, che gli racconta di come in passato abbia lavorato per Paperone, portandolo alla rovina il primo giorno di lavoro quando compra da Amelia degli hamburger pagando con la numero uno. Ciccio spiega quindi che in seguito alla perdita del decino, Cuordipietra Famedoro ha truffato Paperone riducendolo in miseria. Lo stesso Cuordipietra porta in Africa tutto il capitale e le industrie acquisite, riducendo Paperopoli ad una citt\u00e0 fantasma. Quando Paperino chiede di poter parlare con lo zio, Ciccio solleva una coperta dentro un barile di legno rivelando un Paperone in abiti stracciati e ridotto ormai alla miseria. Paperino fugge via sconvolto sperando che in questo mondo al rovescio quantomeno Gastone sia sfortunato e anch'egli in miseria.\nRecatosi a casa sua vi trova i nipotini Qui, Quo e Qua sul divano, talmente grassi e pigri da non riuscire ad alzarsi dal divano e cambiare canale in tv e che da sempre vivono con il cugino Gastone che con la sua incredibile fortuna non gli ha mai fatto mancare nulla. A quel punto torna a casa Gastone che si scopre essere il proprietario della 313, nonch\u00e9 l'essere pi\u00f9 fortunato della terra. Assieme a lui ci sono i Bassotti, divenuti poliziotti dopo la caduta in disgrazia del loro obiettivo principale, Paperone. Gastone lo accusa del furto dell'auto e i Bassotti gli fanno capire che elargendo una generosa tangente all'attuale sindaco di Paperopoli, loro fratello 176-167, potrebbe vedersi sensibilmente diminuita la pena per il furto dell'automobile. Paperino ormai decisamente convinto che la propria esistenza sia importante per gli altri fugge verso il museo nella speranza di poter chiedere al genio di annullare il desiderio e portare tutto come prima. Il genio capisce la volont\u00e0 di Paperino e annulla il desiderio.\nPaperino si risveglia nel museo, incerto se quanto accaduto sia un sogno o realt\u00e0. Alla fine decide che in fondo si \u00e8 trattato di un sogno, ma che in realt\u00e0 la cosa importante \u00e8 aver ritrovato la fiducia in se stesso. Uscendo dal museo scopriamo che all'interno del vaso c'\u00e8 veramente un genio e che quanto accaduto potrebbe in fondo essere stato reale. Paperino esce di corsa dal museo, davanti al quale trova ad attenderlo la sua auto e corre a casa dove lo attende una festa a sorpresa organizzata dai nipotini, dove sono presenti tutti i suoi cari. Mentre festeggiano si presenta a casa il direttore del museo che si scusa per averlo mandato via poich\u00e9 l'et\u00e0 per il pensionamento \u00e8 65 anni e non 60 come detto in precedenza. Paperino pu\u00f2 finalmente festeggiare il suo 60\u00ba compleanno accanto a chi gli vuole bene.\nLa trama \u00e8 ispirata al classico del cinema La vita \u00e8 meravigliosa (1946) di Frank Capra."}
{"id": "2178401", "revid": "300067", "url": "https://it.wikipedia.org/wiki?curid=2178401", "title": "Vinko Rosi\u0107", "text": ""}
{"id": "2178402", "revid": "767487", "url": "https://it.wikipedia.org/wiki?curid=2178402", "title": "Johnny Orr (cestista 1927)", "text": ""}
{"id": "2178403", "revid": "1784492", "url": "https://it.wikipedia.org/wiki?curid=2178403", "title": "Zlatko \u0160imenc", "text": ""}
{"id": "2178405", "revid": "1784492", "url": "https://it.wikipedia.org/wiki?curid=2178405", "title": "Ante Nardelli", "text": ""}
{"id": "2178406", "revid": "102337509", "url": "https://it.wikipedia.org/wiki?curid=2178406", "title": "Frane Nonkovi\u0107", "text": ""}
{"id": "2178408", "revid": "39884", "url": "https://it.wikipedia.org/wiki?curid=2178408", "title": "Igor Grabovskij", "text": ""}
{"id": "2178411", "revid": "39884", "url": "https://it.wikipedia.org/wiki?curid=2178411", "title": "Vladimir Kuznecov", "text": ""}
{"id": "2178412", "revid": "1784492", "url": "https://it.wikipedia.org/wiki?curid=2178412", "title": "Boris Nikiti\u010d Popov", "text": " Nel 2019 \u00e8 stato inserito nella sezione allenatori dell International Swimming Hall of Fame."}
{"id": "2178413", "revid": "39884", "url": "https://it.wikipedia.org/wiki?curid=2178413", "title": "Nikolaj Kala\u0161nikov", "text": ""}
{"id": "2178416", "revid": "1573940", "url": "https://it.wikipedia.org/wiki?curid=2178416", "title": "Zenon Bortkevi\u010d", "text": ""}
{"id": "2178420", "revid": "39884", "url": "https://it.wikipedia.org/wiki?curid=2178420", "title": "Nikolaj Alekseevi\u010d Kuznecov", "text": ""}
{"id": "2178422", "revid": "1573940", "url": "https://it.wikipedia.org/wiki?curid=2178422", "title": "Viktor Agejev", "text": ""}
{"id": "2178433", "revid": "1573940", "url": "https://it.wikipedia.org/wiki?curid=2178433", "title": "Eduard Vasil'evi\u010d Egorov", "text": ""}
{"id": "2178436", "revid": "438678", "url": "https://it.wikipedia.org/wiki?curid=2178436", "title": "Gat\u010dina (disambigua)", "text": ""}
{"id": "2178440", "revid": "729019", "url": "https://it.wikipedia.org/wiki?curid=2178440", "title": "Pietro del Monte (condottiero)", "text": "Biografia.\nEsponente della famiglia marchionale dei Bourbon del Monte Santa Maria, in parte trapiantatasi a Firenze, le sue gesta in azioni di guerra sono state ricordate, tra gli altri, da Pietro Bembo e da Francesco Guicciardini.\nBenedetto Croce lo segnala a capo dell'esercito mediceo il 14 aprile 1487, nelle cui file si sarebbe peraltro messo in evidenza Pietro Navarro, durante la battaglia della Lunigiana, contro Genova, per il predominio della citt\u00e0 di Sarzana. Successivamente, fu comandante di fanteria negli assedi che le truppe fiorentine realizzarono in pi\u00f9 occasioni, ai danni di Pisa, dal gennaio 1494 al settembre 1503.\nPartecip\u00f2, infine, tra le file dell'esercito veneziano comandato da Bartolomeo d'Alviano contro le truppe di Luigi XII, che aderiva alla Lega di Cambrai, alla battaglia di Agnadello del 14 maggio 1509, dove perse la vita.\nFu anche maestro d'armi e, in particolare, si dedic\u00f2 alla trattatistica schermistica, cui \u00e8 in gran parte dedicato il suo \"Petri Montii Exercitiorum Atque Artis Militaris Collectanea in Tris Libros Distincta\"."}
{"id": "2178443", "revid": "599013", "url": "https://it.wikipedia.org/wiki?curid=2178443", "title": "Andy Tonkovich", "text": "Carriera.\nFu prima scelta al draft BAA 1948."}
{"id": "2178450", "revid": "101175", "url": "https://it.wikipedia.org/wiki?curid=2178450", "title": "HANNspree Ten Kate Honda", "text": ""}
{"id": "2178451", "revid": "984922", "url": "https://it.wikipedia.org/wiki?curid=2178451", "title": "Ensemble La Fenice", "text": "L'Ensemble La Fenice \u00e8 un gruppo di musica barocca, specializzato nel repertorio italiano del XVII secolo.\nLa fenice nella mitologia \u00e8 il favoloso uccello che rinasce dalle proprie ceneri. \u00c8 stato scelto come nome del gruppo in quanto simboleggia il senso stesso della musica che si rinnova a ogni esecuzione, ma anche per il titolo omonimo di una composizione per cornetto e basso continuo di Giovanni Martino Cesare.\nStoria.\nL'ensemble \u00e8 stato fondato nel 1990 da Jean Tub\u00e9ry, grande virtuoso del cornetto, lo strumento melodico pi\u00f9 usato ed apprezzato nel periodo di Claudio Monteverdi.\nLa prima formazione comprendeva, accanto al fondatore e direttore Tub\u00e9ry, il cornettista William Dongois e il cembalista ed organista Jean-Marc Aymes. Nel 1992, il cornetto di Dongois viene sostituito dal violino di Enrico Parizzi ed entra a far parte del gruppo Christina Pluhar al liuto ed alla tiorba. Il gruppo vince due premi internazionali: a Bruges nel 1990 ed a Malm\u00f6 nel 1992.\nCon questa formazione di base, arricchita di volta in volta da altri strumentisti e dalle voci di Maria Cristina Kiehr, John Elwes ed altri cantanti, viene registrata la collana \"The Heritage of Monteverdi\" composta da 7\u00a0cd che riscuotono ottimo successo di critica, ottenendo i \"Diapason d'Or\", \"Choc du Monde de la Musique\", \"10 di R\u00e8p\u00e9rtoire\". Questa serie proietta l'Ensemble La Fenice nei maggiori festival europei di musica antica. Insieme alle produzioni discografiche del Concerto Palatino e dei Sacqueboutiers de Toulouse contribuisce a suscitare un grande interesse per il pubblico francese per la musica italiana del primo barocco.\nAl termine di questa fase, lasciano il gruppo Enrico Parizzi e Cristina Pluhar, che fonda il suo ensemble, L'Arpeggiata. L'attivit\u00e0 del gruppo si apre ad altri repertori: indietro verso il Rinascimento ed avanti fino a Johann Sebastian Bach. In particolare, inizia una serie di registrazioni di musica francese, dedicate a Marc-Antoine Charpentier, Pierre Tabart e Pierre Menault. L'attivit\u00e0 del gruppo si rivolge sempre pi\u00f9 verso grandi produzioni, che richiedono un organico ampio, come \"L'Orfeo\" ed il \"Vespro della Beata Vergine\" di Claudio Monteverdi, l\"'Ode per il compleanno della regina Mary\" e il \"King Arthur\" di Henry Purcell, le \"Sacrae Symphoniae\" di Giovanni Gabrieli, talvolta in collaborazione con il Coro da Camera di Namur o l'Ensemble Vocale Arsys-Bourgogne.\nL'ensemble \u00e8 in residenza presso la citt\u00e0 di Auxerre, in Borgogna, dove avvia progetti di promozione della musica antica sul territorio.\nNel 2010, in occasione dei festeggiamenti del ventennale del gruppo, \u00e8 stato fondato un gruppo vocale, sempre diretto da Jean Tub\u00e9ry: i \"Favoriti della Fenice\"."}
{"id": "2178455", "revid": "300067", "url": "https://it.wikipedia.org/wiki?curid=2178455", "title": "Walt Budko", "text": ""}
{"id": "2178457", "revid": "101175", "url": "https://it.wikipedia.org/wiki?curid=2178457", "title": "Ten Kate Honda Racing", "text": ""}
{"id": "2178460", "revid": "300067", "url": "https://it.wikipedia.org/wiki?curid=2178460", "title": "Ward Williams", "text": ""}
{"id": "2178467", "revid": "1543377", "url": "https://it.wikipedia.org/wiki?curid=2178467", "title": "Lingua walser", "text": "L'idioma del walser \u00e8 una particolare variante del dialetto tedesco meridionale, chiamata altissimo alemanno, ed \u00e8 molto simile allo svizzero tedesco nella sua forma pi\u00f9 arcaica.\nTra le varianti note, si citano: il \"titsch\" di Gressoney-Saint-Jean e di Macugnaga, il \"t\u00f6itschu\" di Issime e il \"titzschu\" di Alagna Valsesia e Rimella in Valsesia.\nIl walser si parl\u00f2 anche fino a tempi recenti a Rima San Giuseppe in Valsesia e Salecchio in Val d'Ossola, mentre pi\u00f9 addietro era parlato a Ornavasso, Migiandone, Agaro in Val d'Ossola, Campello Monti in Val Strona e Riva Valdobbia sempre in Valsesia.\nQui sotto alcuni esempi di testi, con relativa traduzione, in alcune delle varianti della lingua walser presenti in differenti localit\u00e0."}
{"id": "2178469", "revid": "125857634", "url": "https://it.wikipedia.org/wiki?curid=2178469", "title": "Monica Roccaforte", "text": "Biografia.\nHa debuttato nel panorama porno come attrice nel 1996. L'incontro col regista partenopeo Mario Salieri la rende protagonista di numerose pellicole di produzione italiana. Interpretando il ruolo di Daniela nel controverso film \"Il confessionale\", a causa del quale Salieri e la sua casa di produzione sono stati denunciati, Monica Roccaforte \u00e8 stata protagonista di una scena di sesso tale da giustificare l'accusa di vilipendio ad una chiesa consacrata."}
{"id": "2178474", "revid": "101175", "url": "https://it.wikipedia.org/wiki?curid=2178474", "title": "Ducati Xerox Team", "text": ""}
{"id": "2178476", "revid": "300067", "url": "https://it.wikipedia.org/wiki?curid=2178476", "title": "Don Ray", "text": ""}
{"id": "2178493", "revid": "21390732", "url": "https://it.wikipedia.org/wiki?curid=2178493", "title": "Arvicola agreste", "text": ""}
{"id": "2178496", "revid": "1123217", "url": "https://it.wikipedia.org/wiki?curid=2178496", "title": "Eterosi", "text": "In genetica, l'eterosi o vigore dell'ibrido indica il miglioramento delle caratteristiche fenotipiche di un ibrido (ottenuto per incrocio di due linee pure) rispetto ai suoi genitori: ad esempio si ha l'aumento di statura, la grande fertilit\u00e0, e la particolare resistenza alle malattie. All'eterosi \u00e8 sempre associato un genotipo in cui aumenta la frequenza di eterozigosi, cio\u00e8 aumenta il numero dei loci con alleli differenti per il gene per lo stesso carattere."}
{"id": "2178497", "revid": "52953", "url": "https://it.wikipedia.org/wiki?curid=2178497", "title": "Ignorance (Sacred Reich)", "text": "Ignorance \u00e8 il primo album della band thrash metal statunitense Sacred Reich, pubblicato nel 1987.\nIl disco.\n\"Ignorance\" esce nel pieno periodo della musica thrash metal. A differenza di molte altre band del genere i \"Sacred Reich\" sono pacifici e con i loro testi vanno contro a guerra e nazismo con canzoni come \"Death Squad\" o la \"title track\" \"Ignorance\".\nTracce.\nNel 2007 \u00e8 uscito un box-set contenente le versioni rimasterizzate di \"Ignorance\" e di \"Surf Nicaragua\" con l'aggiunta di un DVD con l'esibizione live dei \"Sacred Reich\" al Dynamo Open Air del 1989, interviste e il videoclip di \"Ignorance\". La nuova versione di \"Ignorance\" presenta 3 cover come bonus track:\nIn \"Rapid Fire\" il cantante Rob Halford (\"Judas Priest\") canta un pezzo di canzone."}
{"id": "2178508", "revid": "22416", "url": "https://it.wikipedia.org/wiki?curid=2178508", "title": "Bonarcado", "text": "Bonarcado (\"Bon\u00e0rcado\" in sardo, IPA: ), \u00e8 un comune italiano di abitanti della provincia di Oristano in Sardegna, nella regione storica del Montiferru; in precedenza faceva parte della curatoria \"Campidano di Milis\".\nStoria.\nIl fertile suolo vulcanico unito alla presenza dell'acqua hanno fatto s\u00ec che la zona attorno a Bonarcado venisse abitata sin da tempi remoti, come testimoniano i numerosi nuraghi. In particolare a Bonarcado si ha la pi\u00f9 alta concentrazione in Sardegna del tipo di nuraghe a corridoio. La maggior parte dei nuraghi \u00e8 sita nell'altopiano verso il vicino comune di Paulilatino: Tzilighertu, Serra Crastula, Iscova era, Campu Iscudu, Sas Losas e Livandru. Non mancano nel territorio le tombe dei giganti, rimaneggiate per vari scopi e in diversi periodi. La presenza romana \u00e8 attestata dai ritrovamenti, durante i lavori di restauro del santuario di Bonacatu, di un tratto di pavimentazione a mosaico che anticiperebbe quindi la costruzione del santuario stesso di almeno due secoli, portandolo al 400 d.C..\nIl paese ebbe una notevole importanza durante l'alto medioevo. Appartenne al giudicato di Arborea e fece parte della curatoria di Parte Milis. Nel 1147 vi furono fondati per opera del giudice Barisone I un monastero di Camaldolesi e una chiesa, detta di Santa Maria. Alla consacrazione della chiesa, avvenuta lo stesso anno, presenziarono i quattro giudici isolani, l'arcivescovo di Pisa e i prelati della Sardegna. La chiesa ebbe molte donazioni da parte del giudice di Arborea e in essa nel 1237 il giudice Pietro II prest\u00f2 giuramento di fedelt\u00e0 e vassallaggio al Pontefice. Nel 1253 vi si tenne un sinodo, al quale parteciparono i vescovi sardi e l'abate di Saccargia, e nel 1302 un concilio di vescovi. Il paese and\u00f2 poi decadendo per la peste che ne decim\u00f2 la popolazione. Alla caduta del giudicato di Arborea fece parte del marchesato di Oristano, e sconfitti definitivamente gli arborensi (1478) divenne un feudo sotto gli aragonesi. Nel XVIII secolo fu incorporato nel marchesato di Arcais, feudo dei Flores Nurra, ai quali fu riscattato nel 1839 con l'abolizione del sistema feudale.\nSimboli.\nLo stemma del comune di Bonarcado \u00e8 stato concesso con il decreto del presidente della Repubblica del 29 luglio 2010.\nSociet\u00e0.\nLingue e dialetti.\nBonarcado \u00e8 un piccolo paese della regione Sardegna in cui, nella lingua parlata, prevale spesso l'uso della variet\u00e0 locale del sardo sull'italiano. L'amministrazione comunale, sensibile alle questioni inerenti alla propria identit\u00e0 storico-culturale, ha aderito gi\u00e0 dal 2004 a un progetto regionale che, facendo riferimento alla normativa per la tutela del sardo, si propone di creare nelle varie comunit\u00e0 aderenti uno strumento che andasse a incidere concretamente sulla controversa tematica della lingua sarda e sulla sua diffusione ai diversi livelli sociali e generazionali. La variante del sardo parlata a Bonarcado \u00e8 riconducibile alla Limba de mesania."}
{"id": "2178513", "revid": "290351", "url": "https://it.wikipedia.org/wiki?curid=2178513", "title": "Veronica Lazar", "text": "Biografia.\nDiplomatasi alla universit\u00e0 Caragiale di arte drammatica e cinematografica (dove ha anche conseguito una laurea in psicologia, che ha esercitato fino al 1994, occupandosi principalmente di terapia di coppia) ha interpretato alcuni ruoli teatrali in Romania. Fugg\u00ec dal suo paese d'origine per sfuggire al comunismo e alla fine si stabil\u00ec in Italia nel 1965. Riusc\u00ec a imparare la lingua italiana in poche settimane e aveva pianificato di trasferirsi negli Stati Uniti o in Israele, ma rimase affascinata da Roma. L\u00ec conobbe e spos\u00f2 l'attore italiano Adolfo Celi dal quale ebbe due figli, il regista Leonardo Celi e l'attrice Alessandra Celi.\nHa debuttato come attrice cinematografica nel 1972, nel ruolo della moglie defunta di Marlon Brando in \"Ultimo tango a Parigi\" di Bernardo Bertolucci e in seguito ha recitato anche in altri film del regista emiliano come \"La luna\" (1979), \"Il t\u00e8 nel deserto\" (1990) e \"L'assedio\" (1998).\nAltra collaborazione di spicco \u00e8 stata quella con Michelangelo Antonioni in \"Identificazione di una donna\" e \"Al di l\u00e0 delle nuvole\". Tuttavia \u00e8 nota al pubblico italiano ed internazionale soprattutto per la sua proficua carriera nel cinema horror: Lucio Fulci le diede una parte ne \"...e tu vivrai nel terrore! - L'aldil\u00e0\", mentre Dario Argento la reclut\u00f2 per \"Inferno\", dove imperson\u00f2 la figura-cult di \"Mater Tenebrarum\", e per \"La sindrome di Stendhal\". \u00c8 stata presidente di una fondazione artistica, la Fundatia Itaro Arte, che nel 2007 ha promosso una rassegna sul cinema rumeno tenutasi prima a Roma e poi a Pisa."}
{"id": "2178520", "revid": "767487", "url": "https://it.wikipedia.org/wiki?curid=2178520", "title": "Mysterious Skin", "text": "Mysterious Skin \u00e8 un film del 2004 scritto e diretto da Gregg Araki, tratto dall'omonimo romanzo di Scott Heim.\nTrama.\nIn una cittadina del Kansas due ragazzini di appena otto anni, dopo una partita di baseball, vengono fatti oggetto di molestie ad opera del loro allenatore. L'intera vicenda con cui si sviluppa la storia del film esamina il differente modo di reagire a questo tremendo trauma da parte dei due ragazzi, che lo affrontano in modi radicalmente diversi nel corso di tutta la loro adolescenza.\nUno dei due, Brian Lackey, ha cancellato dalla memoria l'episodio, e per molti anni si convince di essere stato vittima di un rapimento alieno, che spiegherebbe le sue frequenti epistassi e le amnesie di cui \u00e8 vittima. L'argomento ufologico lo ossessiona, al punto da impedirgli di sviluppare una normale vita di relazione con le persone della sua et\u00e0. L'altro ragazzo invece, Neil McCormick, sembra aver vissuto in modo apparentemente meno devastante il rapporto con il molestatore; con il passare degli anni accetta la propria omosessualit\u00e0 e sceglie la strada della prostituzione maschile. Confida il suo segreto unicamente alla sua sola amica Wendy, innamorata invano di lui. Per molti anni i due ragazzi crescono all'interno di famiglie disunite e problematiche. Dopo quel drammatico pomeriggio le loro strade non si sono nemmeno pi\u00f9 incontrate.\nDa un lato Brian continua ad indagare caparbiamente su quei momenti del suo passato relegati nel suo subconscio e - analizzando il misterioso contenuto dei propri sogni - riesce a far emergere progressivamente la dolorosa verit\u00e0, ben consapevole che prima o poi dovr\u00e0 confrontarsi con i particolari pi\u00f9 oscuri che si celano nella sua memoria. Dall'altro lato Neil, che non ha mai smesso di vivere avventure mercenarie, dopo essersi trasferito a New York da Wendy (che da sempre cerca di metterlo in guardia sui pericoli della sua vita sregolata), diventa improvvisamente consapevole dello squallore in cui \u00e8 sprofondata la sua esistenza, incapace di vivere rapporti autentici e duraturi che non siano basati su una sessualit\u00e0 rischiosa, esasperata e priva di emozioni. Ma decidendo una sera di accettare un passaggio dall'ennesimo sconosciuto si lascia nuovamente abbordare e finisce col ritrovarsi vittima di un brutale stupro.\nFinalmente, a diciannove anni le strade dei due ragazzi convergono nuovamente: il loro incontro suscita il ricordo dettagliato di quello che era accaduto loro (particolarmente scioccante, soprattutto per Brian), ma porta anche con s\u00e9 la speranza di una nascente amicizia, che potrebbe offrire ad entrambi le risorse per lasciarsi alle spalle l'orrore che ha devastato la loro infanzia.\nSceneggiatura.\nIl film riprende dal romanzo da cui \u00e8 tratto la struttura soggettiva del racconto. Il libro dedica capitoli anche al punto di vista di alcuni personaggi secondari, mentre il film privilegia decisamente quello dei due protagonisti.\nLa sceneggiatura dello stesso Araki \u00e8 comunque estremamente fedele alla pagina scritta, dalla quale si discosta solo in pochi e non significativi episodi. Nell'intervista rilasciata a Venezia durante la presentazione del film e riprodotta tra i contenuti dell'edizione italiana in dvd, Araki si dichiara debitore del libro, al quale ha voluto attenersi scrupolosamente, per riguardo per la profondit\u00e0 e la delicatezza dei contenuti narrati."}
{"id": "2178536", "revid": "306856", "url": "https://it.wikipedia.org/wiki?curid=2178536", "title": "L'Italia Letteraria", "text": "L'Italia Letteraria \u00e8 stata una rivista italiana pubblicata a Roma tra il 1929 e il 1936. Nel 1929 ebbe come primo sottotitolo \"La Fiera Letteraria\", il periodico di cui era la continuazione, e come secondo sottotitolo \"Settimanale di lettere, scienze ed arti\", poi soltanto quest'ultimo. L'espressione \"Italia letteraria\", nata nell'Ottocento, \u00e8 entrata nell'uso per indicare il contributo della letteratura italiana alla costruzione dell'identit\u00e0 nazionale.\nStoria.\nPrima del 1929.\n\"L'Italia Letteraria\" continuava \"La Fiera Letteraria\", rivista fondata a Milano il 13 dicembre 1925 con la direzione di Umberto Fracchia. \"Italia letteraria\" non era tuttavia un nome nuovo nel panorama delle riviste italiane. Gi\u00e0 nel 1862 Angelo De Gubernatis aveva fondato una rivista con questo nome, subito confluita in \"Le Veglie Letterarie\". In seguito, nel 1897 a Milano nacque, nello stabilimento tipografico di Carlo Aliprandi, sotto la direzione di Gustavo Chiesi, un settimanale con lo stesso nome, durato solo un anno. Nel 1899 a Bologna preso la Tipografia militare veniva riproposto lo stesso titolo, che raggiungeva 18 numeri nel giro di un anno, ma non durava oltre. Tra il 1923 e il 1925 l'editore Vallecchi di Firenze pubblicava a sua volta una rivista con lo stesso titolo.\nTra le due guerre.\nNel 1928 la rivista milanese \"La Fiera Letteraria\" fu trasferita a Roma. Ne assunsero la direzione Giovanni Battista Angioletti e Curzio Malaparte. L'anno seguente avvenne il cambio di nome in \"L'Italia letteraria\". Come la \"Fiera\" si ispirava, nel nome e nei metodi, alla \"Frusta letteraria\", la rivista fondata da Giuseppe Baretti nel 1763, cos\u00ec \"L'Italia letteraria\" s'ispir\u00f2 al \"Giornale de' Letterati\", la rivista fondata a Roma da Francesco Nazzari nel 1668, che fu uno dei primi periodici italiani. Il programma del periodico era quello della rivendicazione del primato letterario dell'Italia sulle altre nazioni.\n\"L'Italia Letteraria\" fu diretta, tra gli altri, da Corrado Pavolini e Massimo Bontempelli. Tra i suoi collaboratori vi furono i poeti Libero De Libero, Sandro Penna e Giuseppe Ungaretti, e gli scrittori Corrado Alvaro, Arnaldo Bocelli, Tommaso Landolfi e Alfredo Panzini. Ospit\u00f2 disegni e caricature di Gino Bonichi, detto \"Scipione\".\nLa rivista sospese le pubblicazioni nel 1936. Nel dicembre dello stesso anno Curzio Malaparte fond\u00f2 il \"Meridiano di Roma\" (sottotitolo \"L'Italia letteraria, artistica, scientifica\"), che continu\u00f2 le uscite settimanali fino all'ottobre 1943. Fecero parte della redazione: Cornelio Di Marzio, Giulio De Benedetti, Nello Quilici, Pietro Maria Bardi, Anton Giulio Bragaglia, Alberto Consiglio.\nNel dopoguerra.\nNel 1952 la formula dell'Italia Letteraria venne ripresa a Bergamo con la rivista \"La nuova Italia Letteraria\", che dur\u00f2 fino al 1962 con il n. 2 del X anno. Tra i collaboratori ebbe Fausto Pirandello, che partecip\u00f2 al dibattito sull'astrattismo.\nCritiche.\nLa rivista ebbe una netta stroncatura da parte di Antonio Gramsci, che nelle note dei \"Quaderni del carcere\" cos\u00ec ne scrisse:"}
{"id": "2178544", "revid": "125059387", "url": "https://it.wikipedia.org/wiki?curid=2178544", "title": "Pantone", "text": "Pantone LLC \u00e8 un'azienda statunitense che si occupa principalmente di tecnologie per la grafica, della catalogazione dei colori e della produzione del sistema di identificazione di questi ultimi. Noto come Pantone Matching System (PMS), \u00e8 divenuto la norma internazionale per quanto riguarda la grafica ed \u00e8 utilizzato anche per la gestione dei colori nell'industria e nella chimica.\nL'azienda \u00e8 stata acquisita per 180 milioni di dollari dal colosso americano X-Rite il 24 ottobre 2007. X-Rite si occupa anch'essa di sistema di classificazione dei colori e di materiale fotografico per il mondo della farmaceutica e dei rilievi fotogrammetrici.\nIn Italia il nome \"pantone\" si riferisce a un particolare tipo di pennarelli professionali dell'azienda inglese Letraset. L'etimologia si riferisce al fatto che sono stati i primi e unici pennarelli in commercio a utilizzare in esclusiva il marchio Pantone e il Pantone Matching System per gestire il proprio catalogo.\nPantone Matching System.\nIl sistema Pantone \u00e8 stato messo a punto negli anni cinquanta per poter classificare i colori e \"tradurli\" nel sistema di stampa a quattro colori composti (o \"quadricromia\") CMYK (ciano, magenta, giallo e nero) semplicemente grazie a un codice. I colori, coi relativi codici, sono quindi inseriti in un catalogo, denominato in italiano \"mazzetta\" o \"tirella\", dove \u00e8 possibile \"sfogliarli\" e selezionarli.\nA differenza dei sistemi CMYK o del RGB, il codice Pantone \u00e8 un codice arbitrario composto da due campi, nel primo dei quali pu\u00f2 essere presente una parola (ad esempio \"Red\", rosso) o un numero di due cifre che si riferisce alla famiglia di appartenenza (ad esempio, 18 per la \"famiglia\" dei rossi). Per i colori pi\u00f9 comuni \u00e8 disponibile anche una definizione pi\u00f9 classica.\nEcco ad esempio la bandiera italiana e la bandiera francese \"tradotte\" in codice Pantone.\nPer fare un paragone, la bandiera svizzera utilizza un rosso denominato 485, mentre il rosso statunitense \u00e8 il 193C.\nAi 1144 colori standard sono stati aggiunti, dal 5 settembre 2007, altri duemila colori denominati \"GOE\"; la parola non \u00e8 un acronimo e non ha alcun significato.\nIl colore Pantone 1114 spot color non pu\u00f2 essere simulato con il CMYK ma con 13 colori base (14 con il nero) miscelati in modo specifico.\nDal 2001, Pantone permette la traduzione dei colori esistenti rispetto alla loro rappresentazione a schermo. I colori \"Screen-based\" usano il sistema RGB (red, green, blue). Il sistema Goe usa RGB e LAB per ogni colore.\nPantone Goe System.\nCome appena indicato, Pantone ha introdotto Goe System. Goe consiste in oltre 2 000 nuovi colori con relativi numeri di identificazione presenti nella GoeGuide.\nIl sistema Goe usa colori base (10 pi\u00f9 il clear coating per le riflessioni) e ha introdotto cambiamenti tecnici per la cromia nel settore della stampa.\nIl sistema Pantone Goe \u00e8 stato messo in disuso nel novembre 2013.\nAltri prodotti.\nA met\u00e0 2006, insieme a Fine Paints of Europe, Pantone ha introdotto nuovi colori. La gamma colori introduce oltre 3 000 colori nuovi. Nel novembre 2015, Pantone con Redland London ha creato una collezione di borse con colori Pantone.\nPantone produce Hexachrome, sistema brevettato a sei colori. In aggiunta ai colori CMYK, Hexachrome aggiunge arancione e verde per espandere la gamma. Viene indicato con CMYKOG. Hexachrome viene dismesso da Pantone nel 2008 da quando Adobe ferm\u00f2 il supporto al HexWare software.\nPantone Color Manager permette alla Adobe Creative Suite l'importazione di colori L*a*b cos\u00ec come CMYK e RGB.\nColore dell'anno.\nDal 2000, il Pantone Color Institute dichiara un particolare colore all'anno detto \"Color of the Year\". Due volte l'anno la societ\u00e0 ospita, in una capitale europea, un meeting partecipato da diversi gruppi di lavoro internazionali. Dopo due giorni di dibattito, viene scelto un colore per l'anno seguente; per esempio il colore per l'estate 2013 venne scelto a Londra nella primavera 2012. Il risultato del meeting viene pubblicato sulla rivista \"Pantone View\", usata da stilisti e designer per le loro creazioni da commercializzare l'anno successivo.\nIl colore dell'anno 2012, Tangerine Tango, fu usato per cosmetica da Sephora.\nLa direttrice del Pantone Color Institute Leatrice Eiseman, spiega nel 2014 la scelta di \"Radiant Orchid\":"}
{"id": "2178555", "revid": "830939", "url": "https://it.wikipedia.org/wiki?curid=2178555", "title": "Enzo Bottasso", "text": "Biografia.\nSi laure\u00f2 in lettere nel 1940 presso l'Universit\u00e0 di Torino con una tesi dal titolo \"Foscolo e Rousseau\". Negli anni sessanta si specializz\u00f2 a Strasburgo, a Parigi, a Manchester e negli Stati Uniti. Successivamente (1972-1975) diresse i servizi culturali della regione piemonte. Insegn\u00f2 presso l'Universit\u00e0 di Genova prima e di Roma poi fino al 1993.\nLa sua biblioteca privata formata da trecento opere datate tra il XV e il XX secolo, 1250 volumi ed un centinaio di opuscoli ed estratti \u00e8 stata donata dagli eredi nel giugno 2001 al Dipartimento di storia e tutela dei beni culturali dell'Universit\u00e0 di Udine."}
{"id": "2178558", "revid": "767487", "url": "https://it.wikipedia.org/wiki?curid=2178558", "title": "Dar\u00edo Pereyra", "text": "Caratteristiche tecniche.\nGiocava come libero. Il suo punto forte era la tenuta fisica, una buona tecnica ed un certo agonismo.\nCarriera.\nClub.\nInizi\u00f2 la sua carriera nel Nacional Montevideo in cui debutt\u00f2 a 18 anni, diventandone il capitano a 19. Il 17 ottobre 1977 fu messo sotto contratto dal San Paolo, e fu il secondo acquisto pi\u00f9 costoso di quel periodo, con 5 milioni di cruzeiros. Quel giorno sbarc\u00f2 all'Aeroporto de Congonhas indossando la maglia del S\u00e3o Paulo e fu ricevuto con molto entusiasmo dalla tifoseria. Ancora non poteva trasferirsi, inoltre non giocava da luglio e i suoi documenti non erano ancora in regola. Ricevette un'offerta dal ma il giocatore non aveva alcun interesse nel giocare in Spagna.\nL'11 dicembre, debutt\u00f2 in una partita contro Internacional, a Porto Alegre, finita 4 a 1; entr\u00f2 nel secondo tempo al posto di Zequinha. L'uruguaiano fece un'ottima impressione, non solo per la sua prestazione in campo ma anche per il suo comportamento in panchina.\nAll'inizio con il San Paolo giocava come regista e, a volte, centrocampista difensivo.\nDurante il Campeonato Paulista 1980, il 16 luglio, l'allenatore Carlos Alberto Silva lo fece giocare nel ruolo di libero Ponte Preta. In quella posizione fu poi confermato e il San Paolo conquist\u00f2 il campionato statale, titolo che mancava da cinque anni. Poco dopo la fine del campionato, i giornalisti domandavano a Carlos Alberto Silva se pensava di collocare Dar\u00edo a centrocampo, il tecnico rispondeva: \"Per caso siete impazziti?\" Aveva giocato molto poco in difesa, prima di quella partita, solo met\u00e0 di un tempo con la nazionale e poco con il Nacional. Nel 1981, vinse la Bola de Prata come miglior giocatore nel suo ruolo del Ta\u00e7a de Ouro 1981 (fatto che si ripet\u00e9 nel 1983 e 1986) e fu uno dei giocatori pi\u00f9 significativi nella vittoria del secondo Campionato Paulista consecutivo.\nNonostante fosse considerato all'epoca il miglior giocatore del San Paolo, si distingueva per la sua modestia. \"Un difensore riesce nel suo compito quando diminuisce la zona di gioco dell'avversario secondo le sue necessit\u00e0\", disse a \"Placar\" nell'aprile 1981.\"\nDurante gli 11 anni di militanza al Morumbi, form\u00f2 una coppia difensiva con Oscar che frequentemente \u00e8 ricordata come una delle migliori della storia del San Paolo. Gioc\u00f2 in totale 451 partite nel San Paolo, segnando 38 gol, e, dopo il Campeonato Paulista 1988, si trasfer\u00ec al Flamengo, con cui disput\u00f2 12 partite durante il II Copa Uni\u00e3o. Successivamente, si trasfer\u00ec al Palmeiras, agli inizi del 1989. A 32 anni, non si mantenne sui livelli passati e rimase in panchina durante il Campeonato Brasileiro S\u00e9rie A 1989, dopo essere stato titolare per la maggior parte del Campeonato Paulista 1989. L'anno seguente si trasfer\u00ec al Gamba Osaka, in Giappone, che all'epoca si chiamava Matsushita Electronic, dove chiuse la carriera due anni pi\u00f9 tardi.\nNazionale.\nGioc\u00f2 durante il con la Nazionale uruguaiana.\nAllenatore.\nPereyra fu vice allenatore del San Paolo nel 1997 quando assunse l'incarico ad interim, che fino ad allora era stato ricoperto dal Muricy Ramalho. Con lui in panchina, la squadra si riprese da una stagione non positiva, conclusasi con il 13\u00ba posto nel campionato nazionale. Dopo l'inizio del Torneio Rio-S\u00e3o Paulo 1998, fu sostituito da Nelsinho Baptista. dopo la sconfitta con il Fluminense, l'11 febbraio.\nIl 3 ottobre dello stesso anno, il Coritiba lo assunse come quinto allenatore di quella stagione. Nella capitale paranaense, termin\u00f2 con sei vittorie e cinque pareggi in 13 partite dopo aver sostituito Valdir Espinosa, ma se and\u00f2 dopo il Campeonato Brasileiro S\u00e9rie A 1998 per allenare l'Atl\u00e9tico-MG, dove vinse il campionato Mineiro 1999. Nel Campeonato Brasileiro S\u00e9rie A 1999, l'Atl\u00e9tico arriv\u00f2 al secondo posto, ma Pereyra fu esonerato dopo una sconfitta contro il Guarani per 4 a 0.\nProprio il club di Campinas lo assunse per partecipare alla Copa Jo\u00e3o Havelange, nel 2000. Fu per\u00f2 sostituito nel corso della stagione dal suo ex-allenatore Carlos Alberto Silva. La stagione successiva fu chiamato ad allenare il Corinthians, ma rimase in carica per sole sei partite. Dopo il cattivo inizio al Torneio Rio-S\u00e3o Paulo e nel Campeonato Paulista 2001, fu sostituito da Vanderlei Luxemburgo.\nAll'inizio del 2003, fu messo sotto contratto dal Paysandu per sostituire H\u00e9lio dos Anjos, che aveva sorprendentemente preferito allenare lo Sport, che disputava la S\u00e9rie B, mentre il Paysandu avrebbe disputato la Coppa Libertadores 2003 e la S\u00e9rie A. Con lui alla guida il Paysandu, alla prima partecipazione alla Libertadores, vinse il girone della prima fase e vinse anche contro il Boca Juniors a La Bombonera, a Buenos Aires, il 24 aprile. La squadra argentina per\u00f2 ribalt\u00f2 il risultato al ritorno ed elimin\u00f2 il Paysandu ma la vittoria fu comunque considerata storica, dato che solo il Santos durante la Coppa Libertadores 1962 e il Cruzeiro nella Coppa Libertadores 1994 avevano battuto il Boca nel suo stadio. Dopo una sconfitta in casa per 3-1 subita dal Coritiba, il 25 maggio, Pereyra fu esonerato.\nIl 15 giugno, assunse l'incarico di allenatore del Gr\u00eamio, che aveva esonerato il tecnico Tite, ma con vari problemi in rosa, Pereyra fu sostituito dopo sole otto partite da Nestor Simionato, dopo la sconfitta contro il Vasco da Gama il 20 luglio. Il suo ultimo incarico da allenatore fu quello con la Portuguesa, che lo assunse per la stagione 2004, ma, durante la S\u00e9rie B fu sostituito nuovamente."}
{"id": "2178561", "revid": "300067", "url": "https://it.wikipedia.org/wiki?curid=2178561", "title": "Dick Holub", "text": ""}
{"id": "2178563", "revid": "599013", "url": "https://it.wikipedia.org/wiki?curid=2178563", "title": "Fabio Frugali", "text": "Carriera.\nClub.\nGli inizi e gli anni all'Alessandria.\nNativo di Sampierdarena, crebbe calcisticamente nelle giovanili della squadra locale. A 19 anni fu mandato in prestito all'Alessandria, dove disput\u00f2 il campionato 1945-1946 marcando cinque reti in 31 partite, contribuendo alla promozione della squadra in massima serie.\nNella stagione successiva fu tra i giocatori sampierdarenesi scelti per passare nei ranghi della neonata Sampdoria (creata dalla fusione tra Ginnastica Sampierdarenese e Societ\u00e0 Ginnastica Andrea Doria), diventando parte dell\"'attacco atomico\" guidato da Giuseppe Baldini e Adriano Bassetto. Esord\u00ec in Serie A il 22 settembre 1946 nella gara -Sampdoria 3-1: complessivemente sigl\u00f2 due reti in 17 presenze, una delle quali nel primo derby di Genova vinto dai doriani per 3-0\nAl termine della stagione fu ceduto all'Alessandria, nella quale disput\u00f2 il campionato 1947-1948, dove gioc\u00f2 10 incontri mettendo a segno quattro reti: la squadra per\u00f2 retrocesse in Serie B. Frugali rimase con i \"grigi\" anche nella serie cadetta, dove sigl\u00f2 una rete in 13 incontri.\nIl passaggio al Milan e gli ultimi anni di carriera.\nNell'estate del 1949 pass\u00f2 al dopo qualche problema dovuto al trasferimento: con la maglia rossonera non gioc\u00f2 mai una gara di campionato, ma solo amichevoli con la squadra delle riserve o in amichevoli.\nA fine stagione venne ceduto allo Spezia, militante in Serie B, dove gioc\u00f2 tutte le gare di campionato marcando otto reti: la squadra retrocedette per\u00f2 in Serie C, in cui Frugali disput\u00f2 23 incontri segnando sei reti.\nNel Serie B 1952-1953 torn\u00f2 nuovamente nella serie cadetta accettando l'ingaggio da parte del Cagliari neopromosso, nel quale disput\u00f2 15 gare segnando una rete (nella gara Cagliari- 3-2 del 21 dicembre 1952). L'anno dopo gioc\u00f2 10 gare segnando un gol, nell'incontro Cagliari-Pro Patria 3-0 del 25 aprile 1954: i sardi in quell'anno sfiorarono la promozione in massima serie, perdendo poi lo spareggio decisivo proprio contro la Pro Patria.\nLa carriera di Frugali fu bruscamente interrotta da due rotture del menisco a meno di 30 anni: l'ala totalizz\u00f2 complessivamente 27 presenze e 6 reti in Serie A e 76 presenze e 12 reti in Serie B.\nDopo il ritiro.\nDopo il ritiro dall'attivit\u00e0 agonistica torn\u00f2 ad Alessandria e divenne imprenditore nel settore dell'alta moda, nonch\u00e9 editore di due giornalini da stadio per i tifosi di Genoa e Sampdoria. Mor\u00ec il 28 marzo 2004 dopo aver lottato per cinque anni contro l'alzheimer."}
{"id": "2178566", "revid": "38120", "url": "https://it.wikipedia.org/wiki?curid=2178566", "title": "Briscola bugiarda", "text": ""}
{"id": "2178567", "revid": "287204", "url": "https://it.wikipedia.org/wiki?curid=2178567", "title": "Dario Pereyra", "text": ""}
{"id": "2178568", "revid": "74973", "url": "https://it.wikipedia.org/wiki?curid=2178568", "title": "Pantone Inc.", "text": ""}
{"id": "2178569", "revid": "118661776", "url": "https://it.wikipedia.org/wiki?curid=2178569", "title": "McLaren MP4-24", "text": "La McLaren MP4-24 \u00e8 un'automobile monoposto sportiva di Formula 1, costruita dalla casa automobilistica McLaren, che ha partecipato al Campionato mondiale di Formula 1 2009.\nPresentazione.\n\u00c8 stata presentata il 16 gennaio 2009 a Woking, presso la sede della scuderia.\nLivrea e sponsor.\nLa livrea rimane inalterata rispetto alle stagioni precedenti.\nSviluppo.\nIn virt\u00f9 dei nuovi regolamenti imposti dalla FIA per la stagione 2009, la MP4-24 presenta numerose novit\u00e0 rispetto alla precedente MP4-23: \u00e8 stato ridotto l'alettone posteriore, \u00e8 stato ampliato l'alettone anteriore, il cui flap potr\u00e0 essere modificato direttamente dal pilota, sono state eliminate le feritoie di sfogo sulla carrozzeria ed \u00e8 stato introdotto il sistema KERS, realizzato in collaborazione con Mercedes-Benz High Performance Engines.\nScheda tecnica.\nLa scheda tecnica della monoposto. Il differenziale \u00e8 autobloccante, la distribuzione \u00e8 pneumatica, il materiale del blocco cilindri \u00e8 in alluminio microfuso; gli pneumatici sono i \"Potenza\" del fornitore unico Bridgestone, il sistema radio \u00e8 fornito dalla Kenwood, il volante dalla Enkei mentre il KERS \u00e8 realizzato in collaborazione con Mercedes-Benz High Performance Engines.\nCarriera agonistica.\nLa stagione.\nLa stagione inizia negativamente con la squalifica in cui incorre Lewis Hamilton nel corso del Gran Premio d'Australia. L'inglese, che inizialmente era stato classificato terzo ai danni di Jarno Trulli, \u00e8 stato successivamente squalificato dalla FIA, sulla base di un comportamento giudicato antisportivo. Il fatto \u00e8 stato scoperto dall'analisi delle registrazioni radio tra il pilota anglocaraibico della McLaren e il muretto, dal quale sarebbe partito l'ordine di rallentare per lasciarsi superare da Trulli in regime di safety car. L'inglese avrebbe poi negato di aver rallentato volontariamente. La parte iniziale della stagione \u00e8 molto deludente con la macchina che spesso non raggiunge i punti. Dal Gran Premio d'Ungheria la vettura si dimostra pi\u00f9 competitiva, conquistando la prima vittoria con Hamilton. Nel gran premio seguente le due vetture monopolizzano la prima fila e solo un disguido ai \"box\" impedisce a Hamilton di lottare per la vittoria finale con Barrichello. Lewis Hamilton conquista due \"pole\" di fila (Monza e Singapore). Nella prima gara il podio viene perduto per un incidente del pilota all'ultimo giro, mentre nella gara asiatica l'inglese ottiene la seconda vittoria dell'anno. Anche le prestazioni di Kovalainen testimoniano del miglioramento della vettura; il finlandese giunge per sei gare di fila in zona punti, tuttavia le sue prestazioni rimangono lontane da quelle del compagno di squadra, e non conquista neanche un podio. Hamilton chiude la stagione con due podi (Giappone e Brasile) e la \"pole\" ad Abu Dhabi, dove la terza vittoria stagionale gli sfugge, a causa di un problema al freno posteriore, che lo costringe al ritiro. La McLaren conquista il terzo posto nella classifica costruttori, battendo di un solo punto la Ferrari."}
{"id": "2178572", "revid": "2184927", "url": "https://it.wikipedia.org/wiki?curid=2178572", "title": "Voi, ch'avete mutata la maniera", "text": "Voi, ch'avete mutata la maniera \u00e8 un sonetto scritto da Bonagiunta Orbicciani. In questa poesia il poeta polemizza nei confronti del nuovo stile poetico di Guido Guinizelli, l'iniziatore del Dolce stil novo con la canzone \"Al cor gentil rempaira sempre amore\", colpevole, a suo dire, di aver abbandonato la tradizione lirica amorosa dei trovatori provenzali e dei siciliani e di indulgere troppo a ragionamenti filosofici e capziosi, ricorrendo all'uso di un linguaggio complesso e poco chiaro. Al tono polemico subentra in qualche passaggio un garbato sarcasmo, con il quale Bonagiunta difende l'\u00ab\"antica maniera\"\u00bb contro le pretese del nuovo gusto. Proprio a Bonagiunta Dante affider\u00e0 il compito di dare la prima \"definizione\" della poetica stilnovistica (Purgatorio \"XXIV\",55-57). Al sonetto di Bonagiunta risponder\u00e0 Guinizelli con un altro componimento, \"Omo ch'\u00e8 saggio non corre leggero\", il quale secondo le regole della tenzone poetica riproduce lo stesso schema metrico.\nLa polemica contro lo stil nuovo.\nFin dai versi iniziali Bonagiunta mostra di prendere coscienza dei cambiamenti che stanno avvenendo nella tradizione poetica, cogliendone, pur con tono sarcastico, gli aspetti innovativi sul piano sia del linguaggio sia dei temi. Le novit\u00e0 introdotte da Guinizelli con la sua canzone-manifesto \"Al cor gentil rempaira sempre amore\" (cui il poeta sembra fare particolare riferimento in questo sonetto) gli appaiono motivate esclusivamente dal desiderio di garantirsi una fama personale e, per di pi\u00f9, inutili se paragonate alla grandezza dei poeti toscani. Il motivo campanilistico rappresenta un denominatore comune del componimento: ritorna, infatti, con pungente ironia nelle due terzine, dove il poeta toscano accusa Guinizelli di scrivere versi oscuri ed incomprensibili (\"e non si pu\u00f2 trovar chi ben ispogna\"), nonostante provengano dalla tradizione dotta, filosofica e giuridica, dell'Universit\u00e0 di Bologna (\"ancor che 'l senno vegna da Bologna\").\nPur in chiave polemica, le posizioni di Bonagiunta in questa tenzone rivelano la sua acutezza nel cogliere l'elemento di maggior rottura portato da poeti come Guinizelli e Cavalcanti rispetto ai guittoniani; tale elemento consiste, infatti, in un'analisi psicologica pi\u00f9 approfondita del tema d'amore grazie agli strumenti speculativi offerti dalla cultura universitaria e comporta come conseguenza inevitabile un pubblico di lettori intellettualmente pi\u00f9 colti, esperti di questioni dottrinarie e filosofiche: non pi\u00f9 dunque il vasto pubblico borghese della civilt\u00e0 comunale, ma una sua fascia pi\u00f9 ristretta, quella nascente aristocrazia intellettuale cui si rivolger\u00e0 la poesia dello Stil Novo toscano.\nIn difesa della lirica provenzale e siciliana.\nLa presa di posizione polemica di Bonagiunta Orbicciani nei confronti della novit\u00e0 poetica rappresentata da Guinizelli \u00e8 condotta sulla base di una strenua difesa della tradizione lirica provenzale e siciliana, come denunciano i frequenti prestiti lessicali (i provenzalismi \"mainera\", \"plagenti\" e \"trovatore\"). Il tono del contrasto si fa talora particolarmente pungente per il ricorso all'ironia: al verso 3, per esempio il poeta ricorre volutamente al vocabolario tipico della filosofia aristotelica, usando \"forma\" ed esser, che prepara la stilettata velenosa all'orgoglio dei dotti dell'universit\u00e0 bolognese (verso 13: \"ancor che 'l senno vegna da Bologna\").\nContro una poesia elitaria.\nL'obiettivo polemico di Bonagiunta, pertanto, non pare tanto l'impianto formale della nuova poesia, quanto i contenuti filosofici e dottrinali su cui essa si fonda, che la rendono incomprensibile e presuntuosa nel suo carattere elitario. Disturba soprattutto la sua pretesa di innovare il codice lirico amoroso, tanto che Bonagiunta la sminuisce, sostenendo che la novit\u00e0 pu\u00f2 essere apprezzata l\u00e0 dove non esiste la possibilit\u00e0 di un confronto con una valida tradizione passata, e cio\u00e8 a Bologna dove non risplende, come accade in Toscana, l\"'alta spera\", \"la quale avansa e passa di chiarore\"."}
{"id": "2178581", "revid": "300067", "url": "https://it.wikipedia.org/wiki?curid=2178581", "title": "Chink Crossin", "text": ""}
{"id": "2178584", "revid": "767487", "url": "https://it.wikipedia.org/wiki?curid=2178584", "title": "Theo Goutzinakis", "text": "\u00c8 apparso nei film \"Vado, vedo... vengo! - Un viaggio tutto curve\" e \"Sharp as Marbles\".\nTheo Goutzinakis utilizza chitarre Gibson Les Paul e Gibson ES-335."}
{"id": "2178586", "revid": "300067", "url": "https://it.wikipedia.org/wiki?curid=2178586", "title": "Paul Huston", "text": ""}
{"id": "2178587", "revid": "287204", "url": "https://it.wikipedia.org/wiki?curid=2178587", "title": "Ibn Shihab al-Zuhri", "text": "Era un \"mawl\u0101\" di grande cultura, giudicato uno degli uomini pi\u00f9 colti e sapienti del suo tempo.\nQueste sue doti gli fecero guadagnare la stima di califfi come l'omayyade Hish\u0101m b. \u02bfAbd al-Malik (m. 742) il quale lo nomin\u00f2 precettore dei figli. Svolse anche il ruolo di \"consulente\" dei califfi per questioni storiche e giuridiche. Svolse il ruolo di giudice (\"q\u0101\u1e0d\u012b\") e si dedic\u00f2 all'insegnamento. I suoi discepoli - autorizzati dal maestro con apposita \"ij\u0101za\" - diffusero poi l'insegnamento ricevuto in altre aree del mondo arabo, quali l'Higiaz, lo Yemen, l'Egitto, la Siria e l'Iraq.\nCi \u00e8 nota una sua opera di \"magh\u0101z\u012b\", dal momento che personaggi come Ibn Ishaq, al-Waqidi, al-Baladhuri e \u1e6cabar\u012b ne hanno riportato varie pagine nelle loro opere.\nAl-Zuhr\u012b cur\u00f2 inoltre una raccolta di \"a\u1e25\u0101d\u012bth\", facendolo per\u00f2 in chiave tradizionalista: escluse gli Ansar tramandati da \"mawl\u0101\", dal momento che li considerava faziosi. Fu peraltro accusato a sua volta di poca attendibilit\u00e0 da esperti di \"\u1e25ad\u012bth\" ma la sua competenza in materia storica gli fu sempre riconosciuta."}
{"id": "2178591", "revid": "3115", "url": "https://it.wikipedia.org/wiki?curid=2178591", "title": "Fibbialla (Camaiore)", "text": "Fibbialla (storicamente Fibbialla de' Canonici) \u00e8 una frazione di Camaiore in provincia di Lucca.\nGeografia fisica.\nIl borgo \u00e8 situato a 272 metri sul livello del mare, dista circa 20\u00a0km dal capoluogo comunale e meno di 15\u00a0km da Lucca. La frazione \u00e8 situata sulle colline ad est della vetta di Monte Ghilardona (450\u00a0m) e comprende anche le borgate di \"Corolla\" e \"Pretale\".\nStoria.\nIl borgo ha origini romane ed \u00e8 documentato per la prima volta nelle livellazioni del vescovo di Lucca dell'892, in cui si legge il toponimo \"Flabbianula\" (dal latino \"Flavianus\", da intendersi come \"terra di Flavio\"). Nei primi del XII secolo entr\u00f2 nella \"Jura dei Canonici\" di San Martino e fu fortificato dai Ronaldinghi con la costruzione del castello nel 1123. Dal 1270 fu giurisdizione della podesteria di Massarosa. Nel 1313 il castello di Fibbialla fu assediato e distrutto dalle truppe del pisano Uguccione della Faggiola. Ritornato nuovamente feudo dei Canonici di San Martino, rimase sotto la giurisdizione del Capitolo fino al 1799, in pieno periodo napoleonico, quando il generale francese Serrurier, alla fine della Repubblica di Lucca, abol\u00ec i diritti della \"Jura\" e Fibbialla divenne parte del Comune di Lucca. Con la nascita del Principato di Lucca e Piombino nei primi anni del XIX secolo, fu istituito in Versilia il Circondario del Littorale e Fibbialla fu unito al comune di Camaiore."}
{"id": "2178599", "revid": "599013", "url": "https://it.wikipedia.org/wiki?curid=2178599", "title": "Dick O'Keefe", "text": ""}
{"id": "2178600", "revid": "104458", "url": "https://it.wikipedia.org/wiki?curid=2178600", "title": "Ali Ahmad Sa'id", "text": ""}
{"id": "2178603", "revid": "1543377", "url": "https://it.wikipedia.org/wiki?curid=2178603", "title": "Jan Lievens", "text": "Biografia.\nIn giovent\u00f9 fu un allievo di Pieter Lastman ad Amsterdam. Dopo due anni come apprendista, all'et\u00e0 di dodici anni inizi\u00f2 la sua carriera come artista indipendente a Leida.\nLievens collabor\u00f2 e condivise una bottega con Rembrandt Harmenszoon van Rijn nel 1626. La loro collaborazione fu stretta a tal punto da rendere difficile l'attribuzione delle opere di questo periodo. Lievens mostr\u00f2 il suo talento per la pittura a grandezza naturale e le sue drammatiche composizioni suggeriscono l'influenza dei Caravaggisti. Secondo il giudizio di Constantijn Huygens, Lievens era pi\u00f9 inventivo, ma meno espressivo di Rembrandt. I due artisti si divisero nel 1631, quando Rembrandt si trasfer\u00ec ad Amsterdam e Lievens in Inghilterra. Nel 1656 Rembrandt possedeva ancora dipinti del suo ex socio.\nDurante il periodo inglese Lievens dipinse un ritratto di Thomas Howard e fu influenzato dalle opere di Antoon van Dyck. Lievens fu attivo ad Anversa, dove spos\u00f2 Susanne da Nole, all'Aia e a Berlino, fece quindi ritorno ad Amsterdam nel 1655. Dopo la morte della sua prima moglie aveva sposato una sorella di Jan de Bray nel 1648. Negli ultimi anni della sua vita Lievens ebbe crescenti difficolt\u00e0 finanziarie e la sua famiglia rinunci\u00f2 ad ogni pretesa sulla sua eredit\u00e0 gravata da ingenti debiti."}
{"id": "2178605", "revid": "648716", "url": "https://it.wikipedia.org/wiki?curid=2178605", "title": "Dermatomiosite amiopatica", "text": " \nPer dermatomiosite amiopatica in campo medico, si intende una forma particolare di miosite.\nEpidemiologia.\nColpisce prevalentemente il sesso femminile in et\u00e0 adulta, si mostrano diversi casi in et\u00e0 infantile. \nSintomatologia.\nFra i sintomi e i segni clinici ritroviamo comparsa di piccole lesioni cutanee e periungueali, artralgie . Probabile un interessamento polmonare, e altre complicanze che in casi gravi possono portare alla morte. Possono mostrarsi in seguito coinvolgimenti a livello muscolare, spesso sono accompagnati da forme tumorali.\nTerapia.\nLa terapia consiste nella somministrazione di corticosteroidi."}
{"id": "2178606", "revid": "36426", "url": "https://it.wikipedia.org/wiki?curid=2178606", "title": "Camillo Capolongo", "text": "Laureato in giurisprudenza. Nel 1968 stila il Manifesto CAPA, gettando le basi per il movimento cosiddetto de \u201cIl sociale\u201d, ospitato alla Biennale di Venezia del 1976.\nArtista poliedrico, ha attraversato con la sua poetica le esperienze pi\u00f9 significative dell'estetica del secondo Novecento. Ha tenuto le sue performance in strutture di rilievo come il Centre Georges Pompidou di Parigi. \nPittore e scultore, Camillo Capolongo usa materiali poveri, ottenendo la plasticit\u00e0 attraverso concettualizzazioni minimali. \nIn pittura si serve delle superfici pi\u00f9 svariate: tele, cartoni, carte, fogli, acetati etc. Utilizza la tecnica del collage e del disegno a china, la commistione di un tosto disegno concettuale e dell'assemblaggio polimaterico. Autentico precursore e sperimentatore, i suoi lavori si basano sulla certezza che il dualismo \u00e8 spurio perch\u00e9 l'unit\u00e0 non \u00e8 altro che il congegno tautologico della molteplicit\u00e0.\nNel 1985 fonda con Emilio Villa, LuCa \"Luigi Castellano\", Leo De Berardinis e Peppe Capasso il manifesto del gruppo i No/Poletani, documento di un gruppo che si albera su un tipo di cultura anti-accademica.\nNel 1984 fonda la rivista Match.\nNegli ultimi anni la ricerca si \u00e8 incentrata sulle ieratiche esecuzioni dei maestri zen.\nNel 2008 sceglie il connubio suoni ed immagini, collaborando con il Progetto Silente."}
{"id": "2178616", "revid": "599013", "url": "https://it.wikipedia.org/wiki?curid=2178616", "title": "Joe Bunn", "text": "Carriera.\nNel 2003-04, durante la sua permanenza al Pe\u00f1arol Mar del Plata, \u00e8 stato il miglior realizzatore del massimo campionato argentino con 32,7 punti di media a partita, bissando due anni pi\u00f9 tardi con 28,6 punti a gara ancora con la canotta del Pe\u00f1arol.\nIn Italia ha giocato in Legadue con i colori di Reggio Calabria e con quelli dell'Andrea Costa Imola."}
{"id": "2178619", "revid": "729019", "url": "https://it.wikipedia.org/wiki?curid=2178619", "title": "Cleckheaton", "text": "Cleckheaton \u00e8 un paese di 14.937 abitanti della contea del West Yorkshire, in Inghilterra."}
{"id": "2178621", "revid": "729019", "url": "https://it.wikipedia.org/wiki?curid=2178621", "title": "Denholme", "text": "Denholme \u00e8 un paese della contea del West Yorkshire, in Inghilterra."}
{"id": "2178623", "revid": "144796", "url": "https://it.wikipedia.org/wiki?curid=2178623", "title": "Bishopsgate", "text": "Bishopsgate era una porta del London Wall realizzato dai romani a difesa della citt\u00e0 di Londinium. Oggi essa \u00e8 la zona orientale della City of London, che si estende a nord di \"Gracechurch Street\" fino a \"Norton Folgate\".\nStoria.\nLa porta originale costruita dai romani, venne ricostruita dai mercanti della Lega anseatica, nel 1471, in cambio di agevolazioni nei commerci. L'ultima modifica avvenne nel 1735 ma la porta venne poi demolita, come le altre, nel 1760. In questa porta venivano spesso messe in mostra le teste mozzate dei criminali infilzate in una lancia. Il \"London Wall\" (che non esiste pi\u00f9 in questo settore) divideva la zona in due parti e queste erano chiamate rispettivamente \"Bishopsgate Within\" (Bishopsgate interno) e \"Bishopsgate Without\" (Bishopsgate esterno). La zona a nord di \"Bishopsgate thoroughfare\" \u00e8 il luogo in cui esisteva l'antica porta romana che era l'uscita per la via romana detta \"Ermine Street\" o anche \"Old North Road\" (antica strada del nord).\nBishopsgate era originariamente sede di molte coaching inn che ospitavano i passeggeri provenienti dalla \"Old North Road\". Queste sopravvissero al grande incendio e sono poi state demolite tutte. Il pub \"White Hart\", sito a nord della chiesa di \"St Botolph's\", \u00e8 sito nel luogo in cui esisteva una locanda che portava lo stesso nome. Altre allora esistenti portavano i nomi di \"Dolphin\", \"the Flower Pot\", \"the Green Dragon\", \"the Wrestlers\", \"the Angel\" e \"the Black Bull\". Quest'ultimo ospit\u00f2 la troupe teatrale dei \"Queen's Men\" nel XVI secolo. Il nome di una locanda chiamata \"the Catherine Wheel\" (demolita nel 1911) \u00e8 stato imposto alla \"Catherine Wheel Alley\" che conduce da \"Bishopsgate\" ad est. La facciata del XVII secolo della casa di Sir Paul Pindar, demolita per costruire la Liverpool Street Station nel 1890, venne poi esposta nel Victoria and Albert Museum. Nel XVIII secolo questo grande edificio divenne una taverna dal nome di \"Sir Paul Pindar's Head\".\nAnch'essa demolita e poi riedificata in Chelsea) fu l'antica Crosby Hall, residenza di Riccardo III d'Inghilterra e di Tommaso Moro. \nBishopsgate \u00e8 anche il luogo in cui \u00e8 ubicata la Liverpool Street station, il famoso pub Dirty Dick's, il \"Bishopsgate Institute\" e molti uffici.\nLa strada \u00e8 anche sede di importanti banche come la Royal Bank of Scotland, l'ABN AMRO e la Banca europea per la ricostruzione e lo sviluppo.\nBishopsgate \u00e8 menzionata nella canzone dei the Beatles, \"Being For the Benefit of Mr. Kite\"."}
{"id": "2178625", "revid": "1953061", "url": "https://it.wikipedia.org/wiki?curid=2178625", "title": "Dewsbury", "text": "Dewsbury \u00e8 una localit\u00e0 di abitanti della contea del West Yorkshire, in Inghilterra."}
{"id": "2178628", "revid": "729019", "url": "https://it.wikipedia.org/wiki?curid=2178628", "title": "Elland", "text": "Elland \u00e8 un paese di 10.710 abitanti della contea del West Yorkshire, in Inghilterra."}
{"id": "2178629", "revid": "729019", "url": "https://it.wikipedia.org/wiki?curid=2178629", "title": "Featherstone", "text": "Featherstone \u00e8 un paese di 16.375 abitanti della contea del West Yorkshire, in Inghilterra."}
{"id": "2178638", "revid": "1543377", "url": "https://it.wikipedia.org/wiki?curid=2178638", "title": "Battaglia di Peteroa", "text": "La battaglia di Peteroa fu un conflitto combattuto nel corso della guerra di Arauco nel 1556, in un luogo pianeggiante nella valle del fiume Mataquito, chiamato Peteroa.\nLa battaglia si svolse tra le forze spagnole di Pedro de Villagra ed i Mapuche guidati dal toqui Lautaro.\nCampo di battaglia.\nIl luogo della battaglia non \u00e8 sicuro, ed a volte viene confuso con l'area del Mataquito in cui Lautaro fu ucciso nel 1557. La fortezza di Peteroa, costruita nel 1556, si trovava nei pressi di Teno, \"a venti leghe dalla citt\u00e0 di Santiago\" secondo quanto dice Jer\u00f3nimo de Vivar. Uno dei soldati che parteciparono allo scontro agli ordini di Juan God\u00ed\u00f1ez, Alonso Lopez de la Raigada, cita la fortezza del 1556 come \"Peteroa\", ed il campo in cui mor\u00ec Lautaro come \"Mataquito\", e nomina \"Peteroa y Mataquito\" come se fossero luoghi distinti. Lobera non cita il nome del luogo in cui sorgeva la fortezza. Cita per\u00f2 il luogo del campo di battaglia come \"lugar de Mataquito\". Marmolejo non fornisce nessun nome.\nStoria.\nIn seguito alla distruzione di Concepci\u00f3n ed Angol nel 1554, i Mapuche patirono la fame ed un'epidemia per due anni. Nel frattempo, nel nord, le vittorie di Lautaro portavano alla nascita di rivolte promosse dai popoli sottomessi dei Promaucaes di Gualemo e dei Picunche nella valle dell'Aconcagua, ma tutti i tumulti furono repressi.. Nel 1556 i Promauces inviarono un messaggio ai Mapuche di Arauco, promettendo cibo e supporto al loro esercito, e dichiarando la volont\u00e0 di unirsi a loro in una guerra contro gli spagnoli a Santiago.\nNel maggio del 1556 Lautaro fu in grado di guidare una forza a nord del B\u00edo B\u00edo tentando di istigare una rivoluzione anche tra i Mapuche del nord, e tra i Promaucaes che abitavano a nord dell'Itata. Lautaro inizi\u00f2 a reclutare guerrieri anche tra questi popoli, conquistati da Pedro de Valdivia l'anno prima, ora invogliati dai recenti successi di Lautaro.\nLautaro punt\u00f2 su Santiago. Dopo aver attraversato il Maule si accamp\u00f2 nei pressi dell'odierna Teno, in un luogo chiamato Peteroa. Lautaro, entrando in territorio spagnolo, inizi\u00f2 alcune rappresaglie nei confronti dei Promaucaes che non volevano seguirlo, danneggiando e spopolando la terra. I rifugiati spagnoli ed indiani fuggirono in citt\u00e0 per ottenere aiuto e protezione. Dopo aver sconfitto un primo gruppo di spagnoli provenienti da Santiago, formato da venti cavalieri guidati da Diego Cano, Lautaro costru\u00ec una fortificazione in terra attorno all'accampamento, inondando le terre circostanti per rallentare l'azione degli spagnoli.\nUn nutrito gruppo di spagnoli guidato da Pedro de Villagra fu mandato da Santiago a scontrarsi con l'esercito di Lautaro, nei pressi della fortezza di Peteroa. Il combattimento dur\u00f2 qualche giorno, e provoc\u00f2 500 morti tra i Mapuche e due tra gli spagnoli, che per\u00f2 non riuscirono a conquistare la posizione.\nLa sconfitta subita, e l'arrivo di rinforzi nemici, persuasero Lautaro a ritirarsi oltre il Maule con l'intenzione di stabilirsi in quel luogo. Un distaccamento della cavalleria spagnola comandato da Juan God\u00ed\u00f1ez raggiunse ed annient\u00f2 un gruppo di Mapuche., obbligando Lautaro a muoversi ancora pi\u00f9 a sud, oltre l'Itata."}
{"id": "2178639", "revid": "439868", "url": "https://it.wikipedia.org/wiki?curid=2178639", "title": "Garforth", "text": "Garforth \u00e8 un paese di abitanti della contea del West Yorkshire, in Inghilterra."}
{"id": "2178640", "revid": "99596305", "url": "https://it.wikipedia.org/wiki?curid=2178640", "title": "Fran\u00e7ois Varillon", "text": "\u00c8 autore di varie opere di formazione cristiana che hanno avuto grande successo e molte ristampe:\nDett\u00f2 numerose conferenze sulla fede cattolica, il cui contenuto \u00e8 stato pubblicato postumo con il titolo \"Gioia di credere, gioia di vivere. Il mistero di Cristo rivelazione di Dio amore, proposta di vita nuova\".\nFu amico dello scrittore Paul Claudel, del cui \"Journal\" fu editore. Grande lettore di F\u00e9nelon e di Charles P\u00e9guy, il suo pensiero influenz\u00f2 quello di Teillhard de Chardin e di Henri de Lubac, due tra i principali teologi cattolici del secolo XX."}
{"id": "2178641", "revid": "1874129", "url": "https://it.wikipedia.org/wiki?curid=2178641", "title": "Guiseley", "text": "Guiseley \u00e8 un paese della contea del West Yorkshire, in Inghilterra."}
{"id": "2178643", "revid": "729019", "url": "https://it.wikipedia.org/wiki?curid=2178643", "title": "Gomersal", "text": "Gomersal \u00e8 un paese di 15.000 abitanti della contea del West Yorkshire, in Inghilterra."}
{"id": "2178647", "revid": "74801", "url": "https://it.wikipedia.org/wiki?curid=2178647", "title": "Halifax (Regno Unito)", "text": "Halifax \u00e8 una localit\u00e0 di abitanti della contea del West Yorkshire, in Inghilterra, attualmente inclusa nella pi\u00f9 ampia Calderdale.\nEtimologia.\nIl nome della citt\u00e0 fu registrato intorno al 1091 come \"Halyfax\", dall'Antico inglese \"halh-gefeaxe\", con il significato di \"area d'erba grossa nell'angolo di terra\".\nQuesta spiegazione \u00e8 preferita a derivazioni dall'antico inglese \"halig\" (\"santo\"), in \"h\u0101lig feax\" o \"holy hair\" (capelli sacri) proposte nel XVI secolo.\nL'interpretazione scorretta diede adito a 2 leggende: una concernente un cameriere ucciso da un sacerdote lussurioso\nUn'altra spiegazione \u00e8 la corruzione dell'antico inglese \"hay\" e \"ley\", una radura o un prato. Questa etimologia \u00e8 basata su Haley Hill, il borgo nelle vicinanze di Healey (un'altra corruzione) e l'occorrenza comune di cognomi: Hayley/Haley intorno ad Halifax La derivazione erronea da \"halig\" \u00e8 data dall'etnico \"Haligonian\", che di recente formazione e non d'uso universale.\nCultura.\nTeatro.\nHalifax e, in particolare il Victoria Theatre (originariamente Victoria Hall) ospita la societ\u00e0 corale amatoriale ancora in attivit\u00e0 pi\u00f9 antica del paese e forse del mondo. La Halifax Choral Society \u00e8 stata fondata nel 1817 e ha continuato a produrre spettacoli nel corso di tutti questi anni. Al Victoria Theatre si trova un grande organo da concerto: fu costruito dalla ditta William Hill &amp; Sons e venne inaugurato nel 1901. Nel 1960, quando la sala \u00e8 stata trasformata in teatro, l'organo \u00e8 stato riposizionato dietro il palcoscenico. Ormai viene suonato molto di rado. Ancora in ottimo stato, lo usa soprattutto la societ\u00e0 corale per i suoi concerti.\nMusica.\nAd Halifax \u00e8 nato Ed Sheeran, un importante cantautore.\nEconomia.\nNell'anno 1899, John Mackintosh fond\u00f2 una fabbrica di caramelle nella citt\u00e0. Le caramelle di Mackintosh diventarono popolari e, nel 1936, Mackintosh ha introdotto una selezione di cioccolate e caramelle chiamata Quality Street, dal nome della commedia di James Matthew Barrie, che divenne famosa. Quality Street \u00e8 ancora fabbricata in Halifax, ma Mackintosh \u00e8 stato comprato da Nestl\u00e9 nel 1988.\nHalifax \u00e8 anche l'ufficio centrale della \"Halifax Bank\", una banca britannica maggiore e oggi una divisione della Bank of Scotland."}
{"id": "2178649", "revid": "729019", "url": "https://it.wikipedia.org/wiki?curid=2178649", "title": "Hebden Bridge", "text": "Hebden Bridge \u00e8 un paese di 4.500 abitanti della contea del West Yorkshire, in Inghilterra."}
{"id": "2178650", "revid": "729019", "url": "https://it.wikipedia.org/wiki?curid=2178650", "title": "Heckmondwike", "text": "Heckmondwike \u00e8 un paese di 11.069 abitanti della contea del West Yorkshire, in Inghilterra."}
{"id": "2178652", "revid": "729019", "url": "https://it.wikipedia.org/wiki?curid=2178652", "title": "Hemsworth", "text": "Hemsworth \u00e8 un paese della contea del West Yorkshire, in Inghilterra."}
{"id": "2178653", "revid": "110157", "url": "https://it.wikipedia.org/wiki?curid=2178653", "title": "Eva Marcille", "text": "Biografia.\n\u00c8 stata la vincitrice della terza edizione del reality show \"America's Next Top Model\" nel 2005 detenendo i primati di prima afroamericana e modella pi\u00f9 bassa a vincere la competizione. Dopo la vittoria ha partecipato a diverse trasmissioni televisive, diversi film e come personaggio secondario in alcuni telefilm. Dal giugno 2008 interpreta il personaggio di Tyra Hamilton nella soap-opera della CBS \"Febbre d'amore\".\nCome fotomodella, dopo la vittoria nel reality, \u00e8 stata sulle copertine di numerose riviste, tra cui \"Brides Noir\", \"Women's Health and Fitness\", \"King\", \"IONA\" e \"Essence\". Servizi su di lei sono stati pubblicati anche su \"Jewel Magazine\", \"In Touch Weekly\", \"Star Magazine\", \"Elle\", \"Elle Girl\". Inoltre servizi per DKNY, CoverGirl e Marc Eck\u014d.\nIl suo secondo nome - Marcille - usato come cognome, \u00e8 una fusione dei nomi delle sue nonne: Marjorie e Lucille. \u00c8 accreditata e conosciuta anche come \"Eva Pifgord\" o con gli pseudonimi \"Eva The Diva\", \"D-Eva\", \"Eva Diva\".\nDal 2013 \u00e8 impegnata con il rapper Kevin McCall dal quale ha avuto la sua prima figlia, Marley Rae, il 31 gennaio 2014."}
{"id": "2178654", "revid": "599013", "url": "https://it.wikipedia.org/wiki?curid=2178654", "title": "Vigabatrin", "text": "Il Vigabatrin (anche noto come \"vigabatrina\") \u00e8 un farmaco anticonvulsante che inibisce il catabolismo del GABA, agendo come substrato suicida sulla GABA-transaminasi, l'enzima responsabile della degradazione del GABA, principale neurotrasmettitore di tipo inibitorio nell'uomo.\n\u00c8 un anticonvulsivante efficace quando associato ad altri farmaci anticonvulsivanti nelle forme di epilessie non controllate con la terapia convenzionale; specie nelle epilessie con convulsioni parziali.\nIn Italia \u00e8 commercializzato dalla Sanofi Aventis dal 1992 con il nome di \"Sabril\".\nStoria.\nIl brevetto per l'uso risale al 1989 (Inghilterra e Irlanda), I primi danni riscontrati al campo visivo sono stati registrati nel 1997.\nIndicazioni.\nViene utilizzato come terapia contro l'epilessia nel caso in cui altri principi non hanno mostrato efficacia (refrattaria) e da utilizzare in associazione ad altri principi attivi, dove studi confermano la diminuzione degli episodi epilettici a seguito di tale somministrazione. Inoltre, si utilizza nella sindrome di West, chiamata anche \"spasmo infantile\", una severa forma di epilessia di sconosciuta eziologia e con prognosi negativa, la cui somministrazione sembra provocare un miglioramento\n nella loro qualit\u00e0 della vita {. L'utilizzo \u00e8 esclusivamente in monoterapia.\nControindicazioni.\nIl comitato sulla sicurezza dei medicinali del Regno Unito ha avvertito della pericolosit\u00e0 del Vigabatrin: provoca danni al campo visivo, soprattutto alla retina manifestazioni nocive possono mostrarsi relativamente presto (dopo un mese dall'inizio della terapia) ma anche dopo molto tempo (si parla di diversi anni dall'inizio), il problema pi\u00f9 grave \u00e8 che smettendo la somministrazione del farmaco non si esauriscono nel tempo i danni visivi. Studi confermano tali dati anche in nazioni come la Cina.\nEffetti collaterali.\nFra gli effetti collaterali pi\u00f9 frequenti si riscontrano sonnolenza, edemi, vertigini, tremore, rash cutaneo, nausea, diarrea, parestesie, diplopia, psicosi, alopecia, la persona appare nervosa facilmente irritabile per via dell'aumento di concentrazione di ammine biogene interne, facilmente aumenta di peso. Indagini con imaging a risonanza magnetica dimostrano disfunzioni generiche che aumentano con la giovane et\u00e0 e dosi elevate.\nMeccanismo di azione.\nIl vigabatrin \u00e8 un inibitore irreversibile dell'enzima GABA-transaminasi, responsabile del catabolismo di GABA, il cui eccesso agisce anche a livello spinale, provocando un rilasciamento della muscolatura.\nSembra che interagisca non solo con l'enzima ma anche con il suo cofattore, la vitamina B6.\nBibliografia.\nSpecifica.\nSui difetti visivi "}
{"id": "2178656", "revid": "767487", "url": "https://it.wikipedia.org/wiki?curid=2178656", "title": "Jim Fritsche", "text": ""}
{"id": "2178657", "revid": "729019", "url": "https://it.wikipedia.org/wiki?curid=2178657", "title": "Holmfirth", "text": "Holmfirth \u00e8 un paese di 17.970 abitanti della contea del West Yorkshire, in Inghilterra. Si trova nella parrocchia civile della Holme Valley."}
{"id": "2178666", "revid": "709565", "url": "https://it.wikipedia.org/wiki?curid=2178666", "title": "Keighley", "text": "Keighley (pron. ) \u00e8 una cittadina di abitanti della contea del West Yorkshire, in Inghilterra."}
{"id": "2178668", "revid": "729019", "url": "https://it.wikipedia.org/wiki?curid=2178668", "title": "Knottingley", "text": "Knottingley \u00e8 una cittadina di 17.000 abitanti della contea del West Yorkshire, in Inghilterra."}
{"id": "2178669", "revid": "599013", "url": "https://it.wikipedia.org/wiki?curid=2178669", "title": "Dick Rosenthal", "text": ""}
{"id": "2178674", "revid": "729019", "url": "https://it.wikipedia.org/wiki?curid=2178674", "title": "Liversedge", "text": "Liversedge \u00e8 un paese della contea del West Yorkshire, in Inghilterra."}
{"id": "2178675", "revid": "767487", "url": "https://it.wikipedia.org/wiki?curid=2178675", "title": "Lofthouse", "text": "Lofthouse \u00e8 un paese della contea del West Yorkshire, in Inghilterra."}
{"id": "2178683", "revid": "287204", "url": "https://it.wikipedia.org/wiki?curid=2178683", "title": "Pietro Pompeo Sales", "text": "Biografia.\nPersi prematuramente i genitori durante un terremoto, fu adottato dalla famiglia Mondella (una famiglia bresciana). Nel 1750 visse per sei mesi a Storo e verso la fine di quell'anno si rec\u00f2 a Innsbruck, dove entr\u00f2 al servizio del Barone Pircher e dove studi\u00f2 presso l'universit\u00e0 locale. Nel 1752 compose un \"dramma scolastico\" per l'ordine dei Gesuiti e due anni dopo divenne direttore di una compagnia teatrale d'opera italiana, assieme alla quale visit\u00f2 Colonia, Bruxelles, Lilla e altre citt\u00e0 dell'Europa centrale. Nel 1756 entr\u00f2 nella cappella di corte del principe vescovo Giuseppe Ignazio Filippo d'Assia-Darmstadt presso la citt\u00e0 di Augusta. Negli anni successivi si mosse verso varie localit\u00e0, dove si esib\u00ec sia come musico che come compositore: nel 1758 divenne membro della celebre \"Accademia Filarmonica di Bologna\", nel 1762 compose un oratorio per Mannheim e scrisse alcune opere nel 1765 per Monaco e nel 1767 per Padova. Morto nel 1768 il langravio Giuseppe Filippo, Sales, accompagnato da alcuni musicisti che erano attivi presso la corte di Augusta, entr\u00f2 al servizio dell'elettore di Treviri Clemente Venceslao di Sassonia (il quale aveva ereditato il titolo di Principe Vescovo di Augusta) presso la sua corte sita nella fortezza di Ehrenbreitstein (vicino a Coblenza). Ivi venne posto alla direzione della cappella di corte, mantenendo tale carica fino al 1787. Contemporaneamente per\u00f2 mantenne legami con la corte monacense componendo delle opere per la stagione di carnevale del 1769 e 1774; in quest'ultimo anno si un\u00ec anche in nozze con la cantante Franziska Bl\u00fcmer. Nel 1776 fu attivo a Londra per violista e l'anno seguente a Francoforte rappresent\u00f2 una Passione. Nel 1786 si spost\u00f2 con tutta la corte dell'elettore nel nuovo castello di Coblenza, che dovette abbandonare nel 1792 e nel 1794, durante gli anni delle guerre rivoluzionarie francesi. Nel 1797, dopo l'ennesima fuga dai francesi, mor\u00ec prima di ritornare a Coblenza.\nConsiderazioni sull'artista.\nSales fu un compositore versatile, il quale seppe comporre musica seguendo s\u00ec lo stile italiano (e pi\u00f9 precisamente i canoni della scuola musicale napoletana), ma senza trascurare i vari sviluppi musicali propriamente tedeschi. Egli fu molto ammirato dai contemporanei, anche se i suoi lavori non ebbero ampia diffusione a causa della promessa che fece all'elettore di non pubblicare i propri lavori. Gerber lo descrisse cos\u00ec:\nSchubart lo menziona come un compositore preciso e piacevole e una persona affabile, sebbene egli espresse qualche riserva circa i lavori di Sales sul suo \"Ideen zu einer \u00c4sthetik der Tonkunst\".\nEgli produsse le proprie composizioni soprattutto per la corte di Augusta ed Ehrenbreitstein/Coblenza; molte di queste, che erano incluse nel \"tesoro musicale\" della sede vescovile renana, sono andate perdute, mentre tra quelle giunte sino a noi si ricorda in particolare l'oratorio \"La Betulia liberata\"."}
{"id": "2178685", "revid": "729019", "url": "https://it.wikipedia.org/wiki?curid=2178685", "title": "Meltham", "text": "Meltham \u00e8 un paese di 8.600 abitanti della contea del West Yorkshire, in Inghilterra."}
{"id": "2178689", "revid": "729019", "url": "https://it.wikipedia.org/wiki?curid=2178689", "title": "Mirfield", "text": "Mirfield \u00e8 una cittadina di 18.621 abitanti della contea del West Yorkshire, in Inghilterra."}
{"id": "2178690", "revid": "1543377", "url": "https://it.wikipedia.org/wiki?curid=2178690", "title": "Olivia Bertrand", "text": "In seguito al matrimonio assunse anche il cognome del coniuge e per questo motivo nell'ultimo scorcio di carriera nelle liste FIS figur\u00f2 come Olivia Gallay Bertrand od Olivia Gallay.\n\u00c8 cugina di Yannick, a sua volta sciatore alpino di alto livello.\nBiografia.\nOriginaria di Abondance e attiva in gare FIS dal novembre del 2004, in Coppa Europa Olivia Bertrand esord\u00ec l'11 gennaio 2005 a Meg\u00e8ve in supergigante (43\u00aa), ottenne il primo podio il 3 dicembre 2006 a \u00c5l in slalom gigante (2\u00aa) e la prima vittoria il giorno successivo nelle medesime localit\u00e0 e specialit\u00e0. L'esordio in Coppa del Mondo avvenne il 15 dicembre successivo nella supercombinata di Reiteralm, in cui giunse 35\u00aa; conquist\u00f2 i primi due settimane dopo quando, il 28 dicembre, quando arriv\u00f2 18\u00aa nello slalom gigante di Semmering. Nel 2007 partecip\u00f2 ai Mondiali di \u00c5re, suo esordio iridato, conquistando il 17\u00ba posto nella prova di slalom gigante.\nIl 25 gennaio 2009 ottenne a Cortina d'Ampezzo in slalom gigante il suo miglior piazzamento in Coppa del Mondo (9\u00aa) e ai successivi Mondiali di Val-d'Is\u00e8re 2009 nella medesima specialit\u00e0 giunse 13\u00aa. Sempre nel 2009 e sempre in slalom gigante ottenne la sua seconda e ultima vittoria, nonch\u00e9 ultimo podio, in Coppa Europa, il 14 marzo a Crans-Montana, e biss\u00f2 il suo miglior piazzamento in Coppa del Mondo, il 28 novembre ad Aspen.\nL'anno seguente arriv\u00f2 12\u00aa nello slalom gigante ai XXI Giochi olimpici invernali di , sua unica partecipazione olimpica, e prese per l'ultima volta il via in Coppa del Mondo, l'11 marzo a Garmisch-Partenkirchen in slalom gigante (20\u00aa). Dopo la stagione 2009-2010 prese parte a pochissime gare, tutte minori; l'ultima fu uno slalom gigante militare disputato il 27 marzo 2013 a La Clusaz, chiuso dalla Bertrand al 16\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "2178691", "revid": "290948", "url": "https://it.wikipedia.org/wiki?curid=2178691", "title": "Rigenerazione termica", "text": ""}
{"id": "2178700", "revid": "1874129", "url": "https://it.wikipedia.org/wiki?curid=2178700", "title": "Morley (West Yorkshire)", "text": "Morley \u00e8 una citt\u00e0 di abitanti della contea del West Yorkshire, in Inghilterra."}
{"id": "2178703", "revid": "729019", "url": "https://it.wikipedia.org/wiki?curid=2178703", "title": "Mytholmroyd", "text": "Mytholmroyd \u00e8 un paese di 3.730 abitanti della contea del West Yorkshire, in Inghilterra."}
{"id": "2178704", "revid": "729019", "url": "https://it.wikipedia.org/wiki?curid=2178704", "title": "Normanton (West Yorkshire)", "text": "Normanton \u00e8 un paese di 14.958 abitanti della contea del West Yorkshire, in Inghilterra."}
{"id": "2178705", "revid": "123489546", "url": "https://it.wikipedia.org/wiki?curid=2178705", "title": "Hero (Chad Kroeger)", "text": "Hero \u00e8 una canzone scritta ed interpretata da Chad Kroeger, cantante del gruppo dei Nickelback, e pubblicato come singolo nel 2002.\nAl brano hanno collaborato Josey Scott, cantante dei Saliva; Tyler Connolly, chitarrista e cantante dei Theory of a Deadman; Paul Iverson - bassista dei Strange Advance; Mike Kroeger, bassista dei Nickelback; Matt Cameron, batterista dei Pearl Jam e Jeremy Taggart, batterista dei Our Lady Peace, per la colonna sonora del film \"Spider-Man\". Il brano \u00e8 per\u00f2 generalmente accreditato semplicemente a \"Chad Kroeger featuring Josey Scott\".\nIl singolo ha ottenuto un buon successo in tutto il mondo, raggiungendo la vetta della classifica di \"Billboard Hot Mainstream Rock Tracks\", la terza della \"Hot 100\", e ottenendo generalmente buoni piazzamenti in tutte le classifiche europee. Il brano \u00e8 stato successivamente incluso nell'album dei Nickelback \"Silver Side Up\".\nIl video.\nIl video musicale prodotto per \"Hero\" \u00e8 stato diretto da Nigel Dick e prodotto da Lewis Weinstein. Nel video Kroeger ed il suo gruppo si esibiscono sulla cima di un grattacielo di New York, mentre a queste sequenze ne vengono inframmezzate altre tratte dal film \"Spider-Man\"."}
{"id": "2178708", "revid": "1953061", "url": "https://it.wikipedia.org/wiki?curid=2178708", "title": "Ossett", "text": "Ossett \u00e8 una localit\u00e0 di 21.284 abitanti della contea del West Yorkshire, in Inghilterra, municipio fino al 1974. Luogo di nascita dello scrittore David Peace."}
{"id": "2178711", "revid": "773636", "url": "https://it.wikipedia.org/wiki?curid=2178711", "title": "Convento della Madonna degli Angeli", "text": "Il convento della Madonna degli Angeli \u00e8 un edificio in rovina a Scarlino, nella provincia di Grosseto, si trova poco fuori del centro storico, non lontano dalla Porta Senese che si apre lungo il lato nord-orientale delle mura.\nStoria.\nNel tardo XIII secolo furono costruite due strutture, denominate \"spedali\", nel luogo in cui venne in seguito costruito il complesso religioso; i fabbricati primordiali furono realizzati sia per scopi assistenziali che per ospitare temporaneamente i pellegrini che transitavano nel territorio di Scarlino.\nNella seconda met\u00e0 del XVI secolo fu decisa la realizzazione di una pi\u00f9 ampia struttura che ospitasse un convento ed una chiesa, nel luogo in cui sorgevano i due spedali di origini duecentesche. Il complesso religioso fu voluto fortemente dalla principessa Isabella Mendoza, dopo essere rimasta vedova per la morte del principe Alessandro Appiani di Piombino, suo marito. I lavori di costruzione furono ultimati nel 1585 ed il complesso religioso divenne sede dell'ordine degli agostiniani, che fino ad allora gestiva il non lontano convento presso la chiesa di San Donato.\nPer cause incerte, la struttura religiosa fu abbandonata nel corso dei secoli successivi, tanto da risultare gi\u00e0 in pessime condizioni nella prima met\u00e0 del XIX secolo.\nNel 2008 ha avuto inizio un intervento di restauro conservativo degli imponenti ruderi del complesso.\nDescrizione.\nIl convento della Madonna degli Angeli si presenta sotto forma di ruderi, tra i quali \u00e8 ben identificabile l'antica chiesa che si sviluppa a pianta rettangolare, con i fianchi laterali, la facciata anteriore e l'area absidale che presentano le strutture murarie esterne rivestite in pietra.\nL'edificio religioso \u00e8 rimasto privo del tetto di copertura, a seguito del lunghissimo periodo di abbandono. Sulla facciata anteriore della chiesa sono visibili i resti di un portale rettangolare modanato e architravato che si apre in posizione centrale ed \u00e8 affiancato da aperture quadrangolari che consentivano la sosta per la preghiera anche dall'esterno; al centro della parte superiore della medesima facciata sono visibili i resti di un rosone circolare. Nella parte interna del luogo di culto sono state rinvenute tracce di stucchi barocchi, riconducibili quasi certamente ad altari e decorazioni con cui venne arricchita la chiesa tra il Seicento e il Settecento.\nLungo la parete esterna nord-orientale \u00e8 visibile un'iscrizione che ricorda l'anno di consacrazione del complesso religioso."}
{"id": "2178714", "revid": "1874129", "url": "https://it.wikipedia.org/wiki?curid=2178714", "title": "Pudsey", "text": "Pudsey \u00e8 un paese della contea del West Yorkshire, in Inghilterra."}
{"id": "2178715", "revid": "124123", "url": "https://it.wikipedia.org/wiki?curid=2178715", "title": "Georges Batault", "text": "Romanziere e poeta allo stesso tempo, Batault s'interess\u00f2 anche alla filosofia della storia. \u00c8 conosciuto tanto per le sue opere nazionaliste e antisemite, quanto per le sue opere di critica letteraria riguardanti in particolare la \"demagogia\" di Victor Hugo. Ha pubblicato la gran parte della sua opera a Parigi."}
{"id": "2178716", "revid": "1874129", "url": "https://it.wikipedia.org/wiki?curid=2178716", "title": "Rothwell (West Yorkshire)", "text": "Rothwell \u00e8 una cittadina di abitanti della contea del West Yorkshire, in Inghilterra."}
{"id": "2178721", "revid": "729019", "url": "https://it.wikipedia.org/wiki?curid=2178721", "title": "Shipley (West Yorkshire)", "text": "Shipley \u00e8 una cittadina di 28.487 abitanti della contea del West Yorkshire, in Inghilterra."}
{"id": "2178723", "revid": "729019", "url": "https://it.wikipedia.org/wiki?curid=2178723", "title": "Silsden", "text": "Silsden \u00e8 un paese della contea del West Yorkshire, in Inghilterra."}
{"id": "2178725", "revid": "729019", "url": "https://it.wikipedia.org/wiki?curid=2178725", "title": "South Elmsall", "text": "South Elmsall \u00e8 una cittadina di 18.425 abitanti della contea del West Yorkshire, in Inghilterra."}
{"id": "2178731", "revid": "729019", "url": "https://it.wikipedia.org/wiki?curid=2178731", "title": "Slaithwaite", "text": "Slaithwaite \u00e8 un paese della contea del West Yorkshire, in Inghilterra."}
{"id": "2178735", "revid": "729019", "url": "https://it.wikipedia.org/wiki?curid=2178735", "title": "Sowerby Bridge", "text": "Sowerby Bridge \u00e8 un paese di 9.948 abitanti della contea del West Yorkshire, in Inghilterra."}
{"id": "2178736", "revid": "1874129", "url": "https://it.wikipedia.org/wiki?curid=2178736", "title": "Yeadon (West Yorkshire)", "text": "Yeadon \u00e8 un paese della contea del West Yorkshire, in Inghilterra."}
{"id": "2178740", "revid": "300067", "url": "https://it.wikipedia.org/wiki?curid=2178740", "title": "Gary Plummer", "text": ""}
{"id": "2178741", "revid": "599013", "url": "https://it.wikipedia.org/wiki?curid=2178741", "title": "Chiesa di San Nicola (Ottana)", "text": "La chiesa di San Nicola \u00e8 la parrocchiale di Ottana. Il tempio, ex cattedrale della diocesi di Ottana (soppressa nel 1503), \u00e8 un insigne monumento in stile romanico.\nStoria.\nLa diocesi di Ottana \u00e8 documentata dal 1112. La cattedrale, intitolata a san Nicola di Mira, venne consacrata nel 1160 dal vescovo Zaccaria, come attesta la pergamena originale, ritrovata sotto l'altare maggiore nel 1912, che recita:\nDescrizione.\nL'antica cattedrale \u00e8 posta su una collinetta all'ingresso di Ottana. Si accede al sagrato da una scalinata creata di recente. La chiesa ha la facciata a capanna, alta e stretta e si sviluppa su tre ordini; l'ordine inferiore \u00e8 diviso in tre specchi, con al centro il portale architravato e sormontato da un arco a tutto sesto. Come quello inferiore, anche il livello mediano \u00e8 tripartito, con lesene che reggono tre arcatelle, di cui quelle laterali ospitano al loro interno dei rombi decorativi, mentre quella centrale include una bifora. Il livello superiore presenta una falsa loggia, costituita da cinque arcatelle su lesene; quest'area del prospetto \u00e8 decorata da piccoli bacini ceramici. Lesene e archetti pensili scandiscono l'intero paramento esterno del tempio.\nL'interno, con pianta a croce commissa o \"a tau\", \u00e8 composta da una navata unica coperta con capriate lignee, e da due bracci voltati a botte e da un'abside semicircolare rivolta ad oriente. All'interno sono custoditi un crocifisso ligneo cinquecentesco, e nel braccio sinistro un polittico trecentesco, noto con il nome \"pala di Ottana\" o \"dei santi Francesco d'Assisi e Nicola di Bari\". L'opera, attribuita al Maestro delle tempere francescane (artista attivo a Napoli tra il 1330 e il 1345), presenta scene della vita dei santi Francesco e Nicola, dipinte a tempera su tavola; inoltre sono rappresentati anche due personaggi storici, identificati da un'iscrizione come il vescovo francescano di Ottana Silvestro e il donnicello (erede al trono giudicale), futuro Mariano IV d'Arborea. La presenza di questi personaggi permette di datare la pala tra 1339 ed il 1344."}
{"id": "2178747", "revid": "219110", "url": "https://it.wikipedia.org/wiki?curid=2178747", "title": "Dual in-line package", "text": "In elettronica, con DIP (Dual In-line Package) si indica un particolare formato di contenitore di un dispositivo elettronico utilizzato per i circuiti integrati (come microcontrollori o microprocessori) o per file di componenti discreti uguali (come interruttori a levetta). Il DIP \u00e8 di forma rettangolare, con due file parallele di piedini (o \"pin\") disposti sui lati maggiori e piegati in modo da essere quasi perpendicolari alla superficie del rettangolo. Generalmente l'indicazione DIP \u00e8 seguita da un numero che indica la quantit\u00e0 totale di piedini del dispositivo: ad esempio, DIP20 ha 20 piedini, 10 per ogni lato maggiore.\nStoria.\nIl formato DIP fu inventato da Don Forbes, Rex Rice e Bryant \"Buck\" Rogers nel 1964 presso Fairchild, che lo inizi\u00f2 ad usare nel 1965 allo scopo di ottimizzare la disposizione e la compattezza dei chip presenti su una stessa scheda elettronica (precedentemente si usavano formati circolari). La possibilit\u00e0 di realizzare singole schede relativamente piccole contenenti tutti i dispositivi integrati necessari ha permesso lo sviluppo di sistemi complessi come i computer.\nPur essendo comunque grandi, se paragonati alle effettive dimensioni dei circuiti integrati al loro interno, i DIP sono stati la spina dorsale dell'industria microelettronica degli anni settanta \u2013 ottanta. Alla fine del XX secolo, con l'avvento della tecnologia di montaggio superficiale SMT (\"Surface-Mount Technology\"), \u00e8 stato possibile ridurre sensibilmente le dimensioni dei dispositivi elettronici adoperando nuovi formati come il PLCC (\"Plastic Leaded Chip Carrier\") o il SOIC (\"Small Outline Integrated Circuit\").\nOggigiorno i formati DIP sono ancora utilizzati per lo sviluppo di prototipi mediante basette sperimentali (\"breadboard\").\nVarianti.\nEsistono diverse varianti del formato DIP, caratterizzate da diversi materiali di cui sono costituite:\nTalvolta, un dispositivo in formato DIP viene inserito ad incastro in appositi zoccoli saldati sulla scheda elettronica che lo ospita. Questo sistema permette di sostituire il chip in caso di malfunzionamento e di evitare il suo danneggiamento a causa dell'elevato calore generato dall'operazione di saldatura.\nDimensioni.\nI DIP pi\u00f9 comuni hanno una spaziatura tra i pin (\"pitch\") di 2,54\u00a0mm (0,1 pollici o 100 mil) ed una larghezza di 7,62\u00a0mm (0,3 pollici o 300 mil) o 15,24\u00a0mm (0,6 pollici o 600 mil). Tipicamente il numero (sempre pari) di pin varia tra gli 8 ed i 24 per i DIP di larghezza 7,62\u00a0mm e tra i 24 ed i 40 per i formati da 15,24\u00a0mm. Esistono varianti meno comuni, come i DIP da 4 e 28 pin per i formati larghi 7,62\u00a0mm e quelli da 36, 48 o 52 pin per i formati larghi 15,24\u00a0mm.\nNei Paesi dell'ex Blocco orientale era in uso un formato DIP con \"pitch\" di 2,5\u00a0mm. Alcuni chip, come il Motorola 68000 e lo Zilog Z180, utilizzavano un numero di pin pari a 64, il massimo utilizzato per un formato DIP.\nNumerazione dei pin.\nI DIP hanno una tacca incisa (o un punto disegnato) su un'estremit\u00e0 della loro superficie superiore come riferimento per il conteggio dei pin. Per poter individuare correttamente i pin del dispositivo bisogna mantenere il chip in modo da guardare la superficie superiore, facendo s\u00ec che l'asse di quest'ultima sia parallelo al suolo; assicurandosi che la tacca (o il punto disegnato) sia disposta verso l'alto, lo standard prevede che il pin numero 1 sia quello pi\u00f9 in alto della fila sinistra.\nI pin dal 2 in poi sono numerati in senso antiorario. L'ultimo pin \u00e8 chiaramente quello pi\u00f9 in alto nella fila destra."}
{"id": "2178756", "revid": "1601148", "url": "https://it.wikipedia.org/wiki?curid=2178756", "title": "Sharmila Tagore", "text": "Dal 1959 ad oggi ha recitato in moltissimi film, alcuni dei quali diventati pietre miliari del cinema indiano.\nSi \u00e8 sposata con Mansoor Ali Khan nel 1969, anno in cui vinse il premio come Miglior Attrice ai Filmfare Awards. \u00c8 la madre di Saif Ali Khan."}
{"id": "2178757", "revid": "599013", "url": "https://it.wikipedia.org/wiki?curid=2178757", "title": "Paul Emerick", "text": "Biografia.\nSi ritir\u00f2 dall'attivit\u00e0 nell'agosto 2013 a causa di un infortunio a una caviglia non recuperabile occorsogli in occasione del suo ultimo \"test match\" disputato con gli ."}
{"id": "2178758", "revid": "300067", "url": "https://it.wikipedia.org/wiki?curid=2178758", "title": "Phil Rollins", "text": ""}
{"id": "2178759", "revid": "729019", "url": "https://it.wikipedia.org/wiki?curid=2178759", "title": "Holme Valley", "text": "La Holme Valley \u00e8 una parrocchia civile di 25.049 abitanti della contea del West Yorkshire, in Inghilterra. Il suo capoluogo \u00e8 Holmfirth. Tra gli altri villaggi ci sono Brockholes, Honley e New Mill. Deve il suo nome al fiume Holme che la attraversa."}
{"id": "2178769", "revid": "86599", "url": "https://it.wikipedia.org/wiki?curid=2178769", "title": "Catalogo Cederblad", "text": "In astronomia, il Catalogo Cederblad \u00e8 un catalogo astronomico che conta 215 nebulose diffuse, sia ad emissione che a riflessione, su entrambi gli emisferi celesti; fu compilato dall'astronomo Stefan Cederblad nel 1946.\nLa sigla utilizzata nelle carte celesti per gli oggetti di questo catalogo \u00e8 Ced seguito dal numero dell'oggetto; tuttavia, poich\u00e9 come spesso accade, molti oggetti hanno pi\u00f9 designazioni, si tende a indicare il numero del Catalogo Cederblad solo in mancanza di alcuni cataloghi meglio noti, come il Catalogo di Messier (M), il New General Catalogue (NGC) o l'Index Catalogue (IC).\nUn esempio di oggetto che riporta la sigla Ced nelle carte celesti \u00e8 Ced 122, un vasto sistema di nebulose nella costellazione del Centauro; altri esempi si trovano nell'Aquario (Ced 211) e in Cefeo (Ced 214).\nFra gli oggetti di questo catalogo figurano anche alcune nebulose planetarie, probabilmente non riconosciute come tali; altre sigle si riferiscono invece a pi\u00f9 oggetti: ad esempio, sotto la sigla Ced\u00a055 ricadono quasi tutte le principali nebulose diffuse visibili nella costellazione di Orione, elencate da Ced\u00a055a a Ced\u00a055v; Ced\u00a019 \u00e8 invece la sigla collettiva per indicare le nebulose a riflessione attorno alle stelle delle Pleiadi, da Ced\u00a019a a Ced\u00a019q. Altre sigle si riferiscono a oggetti di dubbia natura e forse non esistenti."}
{"id": "2178774", "revid": "729019", "url": "https://it.wikipedia.org/wiki?curid=2178774", "title": "Ricky Nebbett", "text": "Biografia.\nRicky ha collezionato 4 presenze con gli England Saxons, la Nazionale A inglese."}
{"id": "2178782", "revid": "178076", "url": "https://it.wikipedia.org/wiki?curid=2178782", "title": "Cima Tre Vescovi", "text": ""}
{"id": "2178784", "revid": "92723", "url": "https://it.wikipedia.org/wiki?curid=2178784", "title": "Baby I Love You", "text": "Baby I Love You \u00e8 un brano musicale scritto da Ronnie Shannon ed interpretato dalla cantante Aretha Franklin. Il brano fu estratto come singolo dall'album \"Aretha Arrives\" del 1967, e fu prodotto da Jerry Wexler.\nIl singolo raggiunse la quarta posizione della classifica statunitense \"Billboard Hot 100\" e la vetta della \"Billboard Hot Rhythm &amp; Blues Singles\", dove rimase per due settimane."}
{"id": "2178791", "revid": "287204", "url": "https://it.wikipedia.org/wiki?curid=2178791", "title": "V\u00e4in\u00f6 Linna", "text": "Biografia.\nV\u00e4in\u00f6 Linna nacque nel 1920 a Urjala, nella Finlandia centrale. Suo padre, Vihtori Linna, mor\u00ec quando lui aveva solo otto anni, lasciandolo con la madre e sei fratelli maggiori.\nFrequent\u00f2 per sei anni la scuola pubblica, mentre la madre lavorava come governante di una abbiente famiglia locale. Lasciati gli studi divenne successivamente impiegato nella grande industria tessile del paese.\nNel 1940 venne chiamato dall'esercito a partecipare alla guerra tra Finlandia e Unione Sovietica, che lo avrebbe impegnato per quattro anni. \u00c8 qui che scrisse il suo primo racconto sulla guerra. Dopo la fine del conflitto spos\u00f2 la diciannovenne Kerttu Seuri.\nIn questo periodo inizia la sua formazione letteraria, che lo vede accostarsi al genere romanzesco e ad autori del calibro di Schopenhauer, Dostoyevsky, Strindberg, Goethe, Carlyle e Nietzsche. Il suo crescente interesse per la scrittura lo port\u00f2 ad associarsi al circolo di letteratura della citt\u00e0 di Tampere, dove nel frattempo si era trasferito. Viene a questo punto in contatto con altri autori che ne influenzano consistentemente l'esperienza letteraria, fra i quali Alex Matson, autore della \"romaanitaide\".\nDal 1955 al 1964 visse e lavor\u00f2 presso H\u00e4meenkyr\u00f6, per poi ritornare a Tampere e potersi dedicare completamente alla scrittura.\nNel 1984 fu vittima un ictus cerebrale che ne compromise la capacit\u00e0 di parlare. Mor\u00ec di tumore il 21 aprile 1992.\nOpere.\nIl 1947 \u00e8 la data che segna l'esordio letterario di Linna, con il romanzo autobiografico \"P\u00e4\u00e4m\u00e4\u00e4r\u00e4\". In precedenza aveva gi\u00e0 consegnato ad un editore una raccolta di poesie, ma l'opera non era stata pubblicata. \"P\u00e4\u00e4m\u00e4\u00e4r\u00e4\" ebbe comunque uno scarso successo, cos\u00ec come accadde anche con i due successivi romanzi: \"Musta rakkaus\" ed \"Messia\" (quest'ulitmo, incompiuto).\nDel 1954 \u00e8 invece l'opera storica \"Tuntematon sotilas\" (\"il milite ignoto\"), che sanc\u00ec il suo successo come scrittore in Finlandia. Il suo schietto realismo di fronte alla guerra, il linguaggio spesso dialettico e umoristico, la visione della storia come fenomeno sfaccettato (seguendo il pensiero di Nietzsche), ne determirarono la grande fortuna, testimoniata da diverse trasposizioni cinematografiche e teatrali.\nIl secondo capolavoro di Linna \u00e8 la saga familiare \"T\u00e4\u00e4ll\u00e4 pohjant\u00e4hden alla\" (\"Qui, sotto la stella polare). Composto di tre volumi editi negli anni sessanta, il romanzo, ambientato nella regione dell'H\u00e4me, segue il corso di tre generazioni di fattori, davanti ai cui occhi si susseguono gli eventi della guerra.\nDopo \"T\u00e4\u00e4ll\u00e4 Pohjant\u00e4hden alla\" Linna smise di scrivere romanzi e si dedic\u00f2 ai saggi, tra cui \"Oheisia\" e \"Murroksia\"."}
{"id": "2178792", "revid": "223320", "url": "https://it.wikipedia.org/wiki?curid=2178792", "title": "Baby I love You", "text": ""}
{"id": "2178795", "revid": "2128848", "url": "https://it.wikipedia.org/wiki?curid=2178795", "title": "Murano", "text": "Murano (\"Mur\u00e0n\" in dialetto locale) \u00e8 un centro abitato della Laguna Veneta, situato a nord-est di Venezia e composto da sette isole; fa parte del comune di Venezia e in particolare della municipalit\u00e0 di Venezia-Murano-Burano. Con abitanti, Murano risulta essere uno dei centri pi\u00f9 popolosi della Laguna Veneta.\nLe isole su cui sorge Murano sono poste lungo il canale dei Marani e sono divise da canali e rii e collegate tra loro da ponti; il loro territorio \u00e8 totalmente urbanizzato, escludendo Sacca San Mattia, tuttora in fase di bonifica. Due isole sono di origine artificiale: Sacca Serenella e Sacca San Mattia. Il centro \u00e8 noto in tutto il mondo per la plurisecolare attivit\u00e0 artigianale che produce il vetro di Murano.\nOrigini del nome.\nIl toponimo deriverebbe dal personale latino \"Amurius\" o \"Mur(r)ius\"; si pu\u00f2 quindi ipotizzare che in origine la localit\u00e0 fosse nota come \"Amuriana villa\".\nDel tutto prive di fondamento le tradizioni che lo ricollegano al nome di una delle porte di Altino.\nStoria.\nSecondo una diffusa ipotesi, le origini di Murano sarebbero analoghe a quelle dei tanti centri fondati dai profughi di Altino durante le invasioni barbariche.\nIl centro \u00e8 per\u00f2 nominato per la prima volta solo nell'840, quando nel \"Pactum Lotharii\" si ricorda anche \"Amorianas\". Se ne accenna poco dopo in Costantino Porfirogenito e Giovanni Diacono, mentre si elencano almeno dieci muranesi nella lista delle decime di Pietro II Orseolo (X-XI secolo). I documenti dei secoli XI e XII la descrivono come localit\u00e0 di transito per il flusso migratorio proveniente da Torcello ed Equilio e diretto verso la nascente Venezia.\nDal punto di vista civile la citt\u00e0 era retta da un gastaldo ducale, mentre a livello religioso faceva capo alla chiesa matrice dei Santi Maria e Donato (met\u00e0 del X secolo), a sua volta sottoposta nella diocesi di Torcello. Pi\u00f9 tardi le si aggiunsero le pievi di San Salvatore, San Martino e Santo Stefano.\nLa citt\u00e0, da sempre inserita nella Venezia marittima, ebbe una certa autonomia sino al 1171, quando fu unita al sestiere di Santa Croce. Dal 1275 fu invece retta da un proprio podest\u00e0; ebbe pure il privilegio di potersi dare delle leggi, garantite da un Maggior Consiglio formato da un discreto numero di nobili muranesi (circa cinquecento) e presieduto da un Podest\u00e0, e di coniare una propria moneta (l\"'Osella\").\nDivent\u00f2 ben presto importantissima per la lavorazione artistica del vetro, grazie ad un decreto della Serenissima Repubblica del 1295 che ne sanciva il trasferimento delle fornaci da Venezia: pi\u00f9 di una volta, infatti, esse avevano provocato gravi incendi, aggravati dal fatto che allora le costruzioni a Venezia erano soprattutto in legno.\nL'autonomia di Murano fu confermata sotto Napoleone, quando venne riconosciuta come comune autonomo comprendente anche Sant'Erasmo e le Vignole. Nello stesso periodo si assistette alla chiusura e alla demolizione di moltissimi conventi e chiese (oggi se ne contano solo tre). L'istituzione fu soppressa nel 1923 assieme a Burano e a Pellestrina per confluire nel comune di Venezia.\nLa \"Voce di Murano\" era la gazzetta ufficiale dell'isola.\nL'arte del vetro.\nLa storia del Vetro di Murano nasce nel 1291 quando si decret\u00f2 che le vetrerie di Venezia, attive probabilmente gi\u00e0 prima del mille, fossero trasferite a Murano dal momento che i forni dei laboratori erano spesso responsabili di disastrosi incendi, che divenivano particolarmente gravi perch\u00e9 all'epoca le costruzioni erano principalmente in legno. Tuttavia, documenti e reperti antichi testimoniano che l'industria si fosse radicata nell'isola gi\u00e0 da tempo.\nConcentrare le vetrerie a Murano serv\u00ec alla Serenissima, gelosa di un'arte che l'aveva resa celebre in tutto il mondo sin dalle origini, a controllarne meglio l'attivit\u00e0. I mastri vetrai erano obbligati a vivere sull'isola e non potevano lasciare Venezia senza un permesso speciale. Molti tuttavia riuscirono a fuggire, esportando all'estero le loro celebri tecniche. La pi\u00f9 importante crisi che colp\u00ec l'industria fu quella del XV secolo, quando si cominci\u00f2 la fabbricazione dei cristalli di Boemia, forse ispirati agli stessi vetri di Murano. Venezia ne usc\u00ec, specie da quando il vetro fu utilizzato per la realizzazione di lampadari, tutt'oggi tra i manufatti pi\u00f9 noti di Murano.\nSolo i mastri vetrai, fra i non nobili, potevano sposare figlie di patrizi. La Repubblica infatti, eman\u00f2 un decreto, in seguito ai disordini avvenuti nel Maggior Consiglio di Murano, che dichiarava cittadini muranesi solamente coloro i quali fossero nati nell'isola o avessero acquistato immobili nella stessa. Nel 1602, il podest\u00e0 Barbarigo, nel censire gli isolani, ricorse alla compilazione di un \"Libro d'Oro\". L'iter per ottenere l'iscrizione non era n\u00e9 semplice n\u00e9 breve e infatti avveniva solamente mediante il consenso della Repubblica. Chi non risultava iscritto non poteva svolgere alcun tipo di lavoro in vetreria, non partecipava ai consigli e non usufruiva di tutti gli altri privilegi concessi ai cittadini muranesi.\nIl maestro vetraio viene assistito da due aiutanti chiamati servente e serventino. Essi sorreggono la lunga canna\nmetallica sulla quale il maestro soffia per dare al vetro la forma desiderata, ma non solo, il servente ed il\nserventino manipolano a loro volta il vetro con gli attrezzi a loro disposizione, tra i quali sono essenziali\nla spatola ed una pinza chiamata borsella.\nSimboli.\nLo stemma di Murano deriverebbe da quello dell'antica famiglia dei Muranexi che sarebbero stati tra i primi reggitori della citt\u00e0; l'arme, confermata dall'imperatore Ferdinando I il 20 aprile 1845, con lo sfondo azzurro si presenta con \u00abIl gallo \u2026 nero ed ardito, posto su un ristretto di terreno di verde [e con ] la cresta argentata, la serpe verde, la volpe d'oro. In questa forma, verr\u00e0 rappresentato, fatta eccezione per la cresta, che assumer\u00e0 la forma di una corona d'argento, nello stemma comunale fino alla soppressione di questo nel 1923\u00bb.\nMonumenti e luoghi d'interesse.\nPrima dell'avvento di Napoleone Bonaparte, nell'isola si contavano diciotto tra parrocchie, monasteri e conventi. Oggi rimangono solamente tre chiese funzionanti (Santa Maria e Donato, San Pietro Martire, Santa Maria Degli Angeli), mentre sono visibili i resti di alcune altre chiese come Santa Chiara, San Maffio e Santo Stefano. A queste si aggiunge l'oratorio dei Santi Giuseppe e Teresa, annesso ospizio Briati.\nArchitetture religiose.\nLa chiesa nacque probabilmente nel VII secolo, originariamente dedicata a Maria. Nel 1125, dopo la conquista di Cefalonia, vi furono collocate le spoglie di san Donato; assunse cos\u00ec il nome attuale. Successivi restauri l'hanno trasformata sensibilmente, presenta tre navate che convergono nell'abside centrale, rigorosamente rivolta verso est. Ed \u00e8 proprio l'abside a rappresentare una delle parti pi\u00f9 rilevanti dell'intero edificio, rivolta com'\u00e8 verso le fondamenta, mentre la facciata \u00e8 architettonicamente meno rivoluzionaria, tendente com'\u00e8 a rispettare i moduli ravennati. Il catino absidale ospita una notevole Madonna orante a mosaico, opera di un maestro veneto di cultura bizantina della seconda met\u00e0 del sec. XII. Il semicilindro absidale \u00e8 decorato negli spazi tra le finestre con affreschi di area giottesca. Di notevole importanza \u00e8 il pavimento musivo, presumibilmente contemporaneo a quello della basilica di San Marco.\nLa parte di edificio ristrutturato nel 1870 non fu convertito in lazzaretto, bens\u00ec in ospedale che doveva curare gli ammalati muranesi. L'operazione fu finanziata da Natale Ongaro, un emigrato muranese che fece fortuna a Trieste. Per motivi economici l'ospedale non entr\u00f2 mai in funzione. Negli ultimi anni del secolo fu adoperato come ricovero per donne sole ed indigenti. Verso il 1910 venne usato come lazzaretto (epidemia di colera). Parecchi anni pi\u00f9 tardi ospit\u00f2 famiglie povere. Affacciata sull'omonimo canale (un tempo detto \"Canale di Santo Stefano\"), sorge in uno degli estremi lembi dell'isola. Fondata nel 1188, grazie a Ginevra Gradenigo, figlia del patrizio Marino, che don\u00f2 un terreno \"con adiacenti acque\" all'abadessa Giacomina Boncio al fine di edificare una chiesa ed un monastero in onore della Vergine. Riedificata nel Cinquecento, era ricca di tele e preziosi, specie in seguito alla bolla papale che ne sanc\u00ec l'unione con il monastero di Santa Maria del Piave di Lovadina, nell'attuale provincia di Treviso. La chiesa fu visitata nel 1574 da Enrico III, re di Francia e Polonia, e vi si conservavano le spoglie del doge Sebastiano Venier, eroe di Lepanto, le quali furono trasportate, con pompa solenne, nella basilica dei Santi Giovanni e Paolo, il 30 giugno 1907. Dopo un periodo di abbandono, durante il quale molte delle opere furono trasferite nella chiesa di San Pietro Martire, una parte dell'edificio fu convertita a lazzaretto, atto ad ospitare le famiglie pi\u00f9 povere. Il campanile, alto trentun metri, risale alla met\u00e0 del Cinquecento.\nSituata nel Rio dei Vetrai, e fondata nel 1348 in onore di san Giovanni Battista, fu totalmente demolita a causa di un incendio dal quale non si pot\u00e9 salvare niente. Fu quindi ricostruita nel 1511 e dedicata a san Pietro Martire. Divisa in tre navate con colonnato in marmo, risultano di grande interesse le tele ad opera di Giovanni Bellini \"Assunzione della Vergine e Santi\" e \"Il doge Barbarigo presentato alla Vergine e al Putto\". Caratteristici e di inestimabile valore sono i lampadari in vetro con le famose \"mandole\". Molte altre opere contenute nella chiesa sono quello che si \u00e8 potuto salvare dalla razzia di Napoleone Bonaparte dalle altre chiese dell'isola. Nell'ala destra si pu\u00f2 ammirare la splendida cappella della famiglia Ballarin, dedicata a San Giuseppe e a Maria, che il celebre vetraio Giorgio Ballarin fece costruire per s\u00e9 (vi riposa dal 1506), per la sua famiglia e per i suoi discendenti. Nella stessa cappella sorge inoltre il monumento funebre dedicato al Cancellier Grande della Repubblica di Venezia, Giovanni Battista Ballarin, morto il 29 settembre del 1666 a Isdin in Macedonia e la tomba di suo figlio, Domenico Ballarin, anche lui Cancellier Grande della Repubblica di Venezia, morto il 2 novembre 1698.\nSi trova all'estremit\u00e0 meridionale dell'isola di Murano. Le sue origini risalgono al 1231 e inizialmente questo complesso religioso era intitolato a San Nicol\u00f2 ed era detto \"della Torre\" perch\u00e9 vi era piazzato nel mezzo, una torre di guardia. Inizialmente documentato come convento agostiniano, nel XII secolo il monastero figura fra gli insediamenti religiosi del patriarcato di Aquileia. Ai monaci agostiniani succedono dapprima le monache benedettine le quali, a causa della loro condotta giudicata scandalosa, vennero sostituite dalle suore francescane di Santa Chiara, che non solo diedero il nome alla chiesa ma avviarono agli inizi del XVI secolo il restauro della Chiesa. Nella chiesa fu sepolto il doge Nicol\u00f2 Don\u00e0, morto di apoplessia a soli trentaquattro giorni dall'elezione e la cui tomba e relativa lapide andarono disperse quando la chiesa pass\u00f2 al demanio. Con le disposizioni napoleoniche la chiesa ed il convento furono soppressi. Nel 1826 che la ditta Fratelli Marietti di Milano acquist\u00f2 dal demanio la chiesa e l'annesso convento per impiantarvi la loro produzione di bottiglie nere per vino e di lastre di vetro. Dopo varie vicissitudini e passaggi di propriet\u00e0, alla fine del XX secolo l'edificio sub\u00ec un crollo parziale, rimanendo praticamente abbandonato.\nNel 2012 \u00e8 stato intrapreso un progetto di ristrutturazione e riconversione dell'antico luogo di culto con l'intenzione di creare uno spazio per la presentazione della lavorazione del vetro.\nArchitetture civili.\nIl museo si trova in palazzo Giustinian. Di grande interesse storico artistico, fondato dall'abate Vincenzo Zanetti, sorge in Fondamenta Marco Giustinian, all'interno di un palazzo in stile gotico, antica residenza dei vescovi di Torcello. Dopo uno dei periodi pi\u00f9 oscuri che il vetro di Murano abbia mai passato, in concomitanza con la caduta della Repubblica e l'invasione straniera, nel 1805 con la soppressione della diocesi di Torcello, il palazzo divenne propriet\u00e0 del patriarcato di Venezia. Conserva lampadari storici, di cui il pi\u00f9 imponente, a sessanta bracci, \u00e8 stato realizzato dai maestri Lorenzo Santi e Giovanni Fuga. Per un breve periodo fu istituita anche una scuola per il disegno e la produzione del vetro soffiato che spiegava l'evoluzione della tecnica nel corso dei secoli. Il museo fa parte dei Musei di Venezia dal 1923, anno dell'annessione dell'isola al Comune di Venezia. Fu sede inoltre del Municipio di Murano, trasferito in seguito a Palazzo da Mula. L'ultimo restauro ha dato spazio alle collezioni del novecento e a mostre temporanee.\nLo stile gotico della sua facciata \u00e8 in parte modificato secondo il gusto veneto-bizantino del XII secolo. Venne edificato su una delle fondamenta del Canal Grande di Murano, a pochi metri dal ponte Vivarini. Costruito nelle vicinanze dell'abbazia di San Cipriano, ex seminario Patriarcale, distrutta nel 1817, fu restaurato completamente all'inizio del XXI secolo e ospita la sede del Municipio di Murano che vi organizza mostre e incontri su diversi temi, predominante quello che riguarda il vetro.\nIl faro \u00e8 una costruzione cilindrica in marmo d'Istria molto importante nonostante la sua posizione alquanto interna rispetto al mare: il fascio di luce infatti, potenziato da un ingegnoso gioco di specchi, punta diretto al centro della Bocca di Porto del Lido, agevolando il rientro delle navi durante la notte. Durante l'Alto Medioevo, il faro si ergeva sotto forma di torre in legno, non troppo alta, alla cui sommit\u00e0 venivano accesi dei fuochi; la luce prodotta dal fuoco veniva riflessa mediante un gioco di specchi, cos\u00ec secondo una tecnica adottata addirittura dai Romani veniva illuminata la Laguna. \u00c8 situato all'estremit\u00e0 di viale Garibaldi (Bressagio), precisamente in Fondamenta Francesco Maria Piave.\nSociet\u00e0.\nEvoluzione demografica.\nLa seguente tabella riporta l'evoluzione demografica del comune di Murano sino alla sua soppressione nel 1923.\nMarchio \"Vetro artistico di Murano\".\nIl Marchio Vetro Artistico\u00ae Murano disciplinato dalla legge regionale n. 70 del 1994. \u00e8 un marchio collettivo che certifica che i prodotti col marchio apposto sono realizzati da aziende che producono vetri artistici a Murano.\nVi sono comunque numerose aziende operanti a Murano (in particolare alcuni tra gli artisti locali pi\u00f9 noti a livello internazionale) che non aderiscono a questo marchio."}
{"id": "2178804", "revid": "307923", "url": "https://it.wikipedia.org/wiki?curid=2178804", "title": "Atenolfo", "text": ""}
{"id": "2178806", "revid": "1543377", "url": "https://it.wikipedia.org/wiki?curid=2178806", "title": "Battaglia di Quiapo", "text": "La battaglia di Quiapo, nel corso della guerra di Arauco, fu il conflitto finale della campagna promossa da Garc\u00eda Hurtado de Mendoza contro i Mapuche guidati dal toqui Lemucaguin o da Caupolic\u00e1n il Giovane. Fu combattuta a Quiapo, Provincia di Arauco, Cile, il 13 dicembre 1558."}
{"id": "2178808", "revid": "287204", "url": "https://it.wikipedia.org/wiki?curid=2178808", "title": "Terminologia del wushu", "text": "\u6b66\u672f\u672f\u8bed w\u01d4sh\u00f9 sh\u00f9y\u01d4, la terminologia del Wushu.\nI movimenti del Wushu sono numerosi, e malgrado il Wushu moderno in Cina sia stato sottoposto a processi di semplificazione e standardizzazione per la massificazione, cio\u00e8 per la diffusione verso un vasto pubblico, la terminologia rimane un linguaggio abbastanza settoriale, che non \u00e8 comune incontrare nella lingua parlata di tutti i giorni.\nNel corso della storia millenaria \u00e8 stato quindi sviluppato un linguaggio specifico al Wushu, settoriale, dedicato all'indicazione puntuale dei movimenti, all'espressione delle forze, alla descrizione dei metodi e delle tecniche. Il linguaggio costituitosi nell'ambito del Wushu presenta la particolare caratteristica e capacit\u00e0 di riassumere in modo succinto con termini appropriati una serie di movimenti, di metodi e di forme complesse ed articolate, oltre ad una certa tendenza alla descrizione simbolico/iconografica e poetica che colma di richiami e rimandi immaginari, visivi e culturali.\nI movimenti del Wushu, essendo nella maggioranza dei casi molto difficili, richiedono dunque una precisa nomenclatura ed una altrettanto precisa struttura della nomenclatura stessa, per cos\u00ec illustrare e spiegare adeguatamente i metodi nominati. Ad esempio, con il nome Xie Bu \u2013 passo di riposo, si intende un metodo del passo fondamentale che se dovesse essere spiegato per esteso richiederebbe molte parole, tipo \u201cforma del passo accavallata, ginocchia piegate, gamba sottoposta con il tallone alzato, gamba sovrapposta con il tallone a terra, busto in avanti spinge in direzione dei ginocchio sovrapposto\u201d.\nPer la spiegazione precisa dei movimenti del Wushu, per il dialogo tra studenti ed insegnanti, cos\u00ec come nel dialogo e nelle discussioni tra praticanti l'uso e la conoscenza della corretta terminologia del Wushu abilita, facilita, concretizza lo scambio e l'espressione orale e scritta del patrimonio del Wushu stesso.\nLa terminologia del Wushu, laddove conosciuta ed usata correttamente, costituisce una sorta d'interlingua attraverso la quale \u00e8 possibile la precisa e disambiguata comunicazione fra tutti i praticanti e gli studiosi delle arti marziali cinesi.\nLe sempre pi\u00f9 numerose occasioni di allenamento, di pratica, di competizioni internazionali (culminate nelle Olimpiadi di Bejing 2008) ha reso sempre pi\u00f9 evidente la necessit\u00e0 di utilizzo della terminologia ufficiale internazionale, uno standard il cui utilizzo corretto nell'insegnamento e nell'allenamento, non solo contribuisce ad un apprendimento pi\u00f9 rapido dei movimenti e delle sequenze dei movimenti, ma contiene e performa una grande significazione per lo sviluppo della teoria e dell'esperienza stessa, nello studio del patrimonio marziale, artistico e culturale del Wushu.\nLa terminologia del Wushu \u00e8 da considerarsi dunque uno strumento.\nEsso \u00e8 atto allo scambio dell'esperienza e della ricerca scientifica nel campo dell'educazione fisica e della pratica delle arti marziali cinesi, \u00e8 un vero e proprio metodo fondamentale, il cui utilizzo permette di innalzare la qualit\u00e0 dell'insegnamento e dell'allenamento, cos\u00ec come la qualit\u00e0 dell'insegnante e la qualit\u00e0 dell'allievo.\nLa terminologia del Wushu, grazie ai continui riferimenti culturali, iconici ed artistici non \u00e8 solamente per una oggettiva descrizione del movimento e delle tecniche, cio\u00e8 non \u00e8 una sorta di \u201cformula chimica\u201d che esprime le parti di una reazione, ma sviluppa e descrive alcune precise caratteristiche performative ed espressive che sussumono ogni movimento, ogni tecnica, ogni metodo.\nDall'analisi della terminologia del Wushu si possono identificare tre caratteristiche principali:"}
{"id": "2178813", "revid": "599013", "url": "https://it.wikipedia.org/wiki?curid=2178813", "title": "Michal Beran", "text": "Carriera.\nHa quasi sempre militato nell'Extraliga slovacca, dove ha esordito, nelle file dell'HK Nitra nel 1993-94.\n\u00c8 passato poi, nella stagione successiva, alla squadra della sua citt\u00e0 natale, l'MHC Martin, dove rimase fino al 1999. Gioc\u00f2 la successiva stagione regolare con il Dukla Tren\u010d\u00edn, ma disput\u00f2 i play-off con la maglia del HKm Zvolen.\nNel 2000-01 gioc\u00f2 per la prima volta nella seconda serie, la 1. hokejov\u00e1 liga, vinta con il MsHK \u017dilina. Tornato in Extraliga, rimase con la squadra per tutta la stagione regolare, prima di passare - per il termine della stagione italiana, al Renon, in Serie A, la sua prima esperienza all'estero.\nFece ritorno allo \u017dilina, con cui rimase fino a met\u00e0 della stagione 2005-06, quando pass\u00f2 prima al Martin, poi allo Zvolen. Dall'estate 2006 torn\u00f2 nuovamente al MHC Martin. Per una stagione ha giocato nella Ligue Magnus con gli Ours de Villard-de-Lans, facendo ritorno nell'estate del 2012 al MHC Martin."}
{"id": "2178837", "revid": "729019", "url": "https://it.wikipedia.org/wiki?curid=2178837", "title": "Hilaire Couvreur", "text": "Professionista dal 1947 al 1962, vinse una tappa al Giro d'Italia 1954.\nCarriera.\nCorse per la Lygie, la Terrot, la Peugeot, la Cora, la Faema, la Helyett e la Carpano; era soprannominato \"Hilaire l'africano\".\nSi distinse soprattutto nelle corse a tappe, vincendo il Giro dell'Algeria nel 1949 e nel 1950, il Giro del Marocco nel 1953 e la Vuelta a Levante nel 1958. Partecip\u00f2 cinque volte al Tour de France e vinse una tappa al Giro del Belgio 1951 a Liegi. Al Giro d'Italia si impose in una tappa nel 1954, a Genova, e fu decimo nel 1956."}
{"id": "2178840", "revid": "287204", "url": "https://it.wikipedia.org/wiki?curid=2178840", "title": "Gerald Holtom", "text": "Laureato al Royal College of Art, Holtom fu obiettore di coscienza durante la seconda guerra mondiale.\nBiografia.\nIl 21 febbraio 1958 disegn\u00f2 il logo per il disarmo nucleare in occasione della prima Marcia Aldermaston, organizzata dal \"Direct Action Committee against Nuclear War\" per la Pasqua di quell'anno. Il logo non fu sottoposto a copyright, e divenne quindi disponibile per la campagna per il disarmo nucleare, anch'essa nata in quell'anno; pi\u00f9 tardi il simbolo divenne noto nel mondo come un generico segno di pace. Il disegno era una combinazione delle lettere \"N\" (due braccia distese verso il basso a 45 gradi) e \"D\" (un braccio disteso sopra la testa) dell'alfabeto semaforico, a significare \"Disarmo Nucleare\".\nGerald Holtom mor\u00ec all'et\u00e0 di 71 anni. Sua figlia Anna Scott \u00e8 anch'essa un'artista."}
{"id": "2178844", "revid": "599013", "url": "https://it.wikipedia.org/wiki?curid=2178844", "title": "Jesse Arnelle", "text": ""}
{"id": "2178852", "revid": "297745", "url": "https://it.wikipedia.org/wiki?curid=2178852", "title": "Cor-ten", "text": ""}
{"id": "2178857", "revid": "300067", "url": "https://it.wikipedia.org/wiki?curid=2178857", "title": "Johnny Horan", "text": ""}
{"id": "2178858", "revid": "122718516", "url": "https://it.wikipedia.org/wiki?curid=2178858", "title": "Sharks (rugby a 15)", "text": "Sharks \u00e8 una \"franchise\" sudafricana professionistica di rugby a 15 che milita nel campionato Super Rugby.\nIstituita nel 1998 come propaggine professionistica della provincia del KwaZulu-Natal della Federazione sudafricana, in totale la squadra ha raggiunto la finale del torneo in quattro occasioni (1996, 2001, 2007 e 2012), senza tuttavia riuscire a conquistare il titolo.\nLa \"franchise\" mutua numerosi giocatori dal , la formazione provinciale che disputa altres\u00ec la Currie Cup, e dalle altre squadre del territorio della provincia.\nIl nome (in italiano \"Squali\") fa riferimento al fatto che il largo delle coste di Durban, citt\u00e0 di sede della \"franchise\", \u00e8 popoloso di squali.\nL'impianto interno degli incontri degli Sharks \u00e8 il Kings Park Stadium di Durban, anche noto come ABSA Stadium ( spettatori)."}
{"id": "2178859", "revid": "6923", "url": "https://it.wikipedia.org/wiki?curid=2178859", "title": "Manuel de Acevedo y Z\u00fa\u00f1iga", "text": "Biografia.\nQuando Fernando Af\u00e1n de Ribera y Enr\u00edquez duca di Alcal\u00e1 nei primi giorni del 1631 fu richiamato dal Regno di Napoli \u201ca giustificarsi alla Corte\u201d, fu sostituito temporaneamente da Manuel de Acevedo y Z\u00fa\u00f1iga conte di Monterrey; ma l'arrivo a corte della moglie Eleonora lasci\u00f2 intendere che si trattava di ben altro che di un interim. Difatti l'Alcal\u00e0 non venne pi\u00f9 riconfermato alla carica vigeregia napoletana (nonostante non fosse scaduto il suo mandato), ma venne trasferito direttamente in Sicilia, dove rest\u00f2 per sei anni.\nIl Monterrey, dopo l'entrata trionfale e il giuramento ufficiale, cominci\u00f2 la sua attivit\u00e0 politica nel Regno. Egli era un uomo molto potente, appartenente ad una ricca famiglia spagnola, figlio di Gaspar de Azevedo y Zu\u00f1iga, conte di Monterrey, capitano generale e vicer\u00e9 della Nuova Spagna e del Per\u00f9. Inoltre era doppiamente cognato a Gaspar de Guzm\u00e1n y Pimentel conte di Olivares, figlio del conte Enrique de Guzm\u00e1n vicer\u00e9 di Napoli dal 1595 al 1599, avendone sposato la sorella Eleonora, mentre questi aveva a sua volta sposato una sorella del Monterrey, In\u00e8s de Zu\u00f1iga. Gaspar de Guzm\u00e1n conte di Olivares era una delle personalit\u00e0 pi\u00f9 influenti nella corte spagnola. Inizialmente fu avviato alla carriera ecclesiastica ma, dal 1621, entr\u00f2 a far parte del Consiglio di Stato come ministro della Corona e fu nominato dal re Gran Ciambellano e Cancelliere delle Indie. Con queste cariche resse, di fatto, le sorti della monarchia fino al 1643.\nMolto probabilmente fu grazie alla relazione di parentela con l'Olivares che il conte di Monterrey fu nominato presidente del Supremo Consiglio d'Italia, poi inviato come ambasciatore di Spagna presso la Santa Sede e infine mandato a Napoli, dove il 14 maggio 1631, prese possesso della carica di vicer\u00e9 di quel Regno."}
{"id": "2178868", "revid": "1718925", "url": "https://it.wikipedia.org/wiki?curid=2178868", "title": "La chimera (Sebastiano Vassalli)", "text": "La chimera \u00e8 un romanzo storico di Sebastiano Vassalli ambientato nel Piemonte del Seicento. Pubblicato nel 1990, vinse lo stesso anno il Premio Strega e il Premio Napoli, risultando finalista anche al Premio Campiello. Rivisitando il passato, l'Autore non ne propone un'immagine idealizzata, ma al contrario lo rivisita nelle sue urgenze e nelle sue tensioni cruciali, facendo emergere quel tempo come \"pieno di attualit\u00e0\", quindi specchio autentico dell'esistenza dei lettori.\nIl termine \"Chimera\" del titolo si riferisce al Monte Rosa cos\u00ec come lo si vede dalla pianura della provincia novarese, ma \u00e8 anche un rimando all'omonima poesia di Dino Campana:\nTrama.\nAntonia, orfanella abbandonata sul torno della casa di carit\u00e0 di San Michele di Novara, viene allevata con le altre esposte tra le suore e la rigida disciplina del convento e della dottrina cattolica. Conosce suor Livia (la meridionale), suor Clelia (la maestra) e suor Leonarda (la superiora).\nAntonia cresce ed \u00e8 la pi\u00f9 bella fra tutte le esposte della Pia Casa. Per i capelli neri e i tratti mediterranei riceve il cognome di Spagnolini. Arrivato il vescovo Bascap\u00e8 a Novara, Antonia viene scelta per recitare la poesia di benvenuto. Mentre declama il testo davanti a Bascap\u00e8, la ragazza sviene a causa dell'emozione e dell'uovo che \u00e8 stata in precedenza costretta a ingoiare. Si incontra infine con il vescovo stesso, che la perdona.\nAntonia, durante la sua permanenza nella Pia Casa, viene incaricata insieme con un'altra esposta di svuotare ogni mattina la ruera, cio\u00e8 il secchio dove vengono raccolte le feci. Una mattina, durante il trasporto, il secchio le cade dalle mani rovesciandosi su una suora, che per punizione la rinchiude in uno stanzino. Qui incontra Rosalina, una giovane ragazza che dice di sapere cosa fanno realmente preti e suore e per ci\u00f2 viene rinchiusa costantemente. Rosalina spiega molto rozzamente tutto ci\u00f2 che concerne la sessualit\u00e0 all'ignara compagna, che viene molto colpita dalle dure parole della compagna, che non perde occasione di esprimersi anche su tutti gli insegnamenti che vengono loro impartiti nella Pia Casa, tanto da non permettersi di crederle.\nAll'et\u00e0 circa di dieci anni Antonia viene adottata da una coppia di contadini, Bartolo Nidasio e sua moglie Francesca, che, la portano a casa nel paesino di Zardino e l'allevano come se fosse una loro figlia legittima: cosa alquanto strana a quei tempi, dato che spesso le esposte venivano adottate affinch\u00e9 facessero da serve. Durante il tragitto verso Zardino, Antonia vede per la prima volta la bassa (la campagna vicino a Novara) e l'autore spiega il grave problema delle risaie.\nAntonia, arrivata a Zardino, conosce subito il popolare don Michele, appartenente alla categoria dei quistoni, falsi parroci dediti pi\u00f9 agli affari che alla religione, perseguitati a Novara e dintorni dopo l'arrivo del vescovo Bascap\u00e8. Esempio della singolarit\u00e0 di questo prete \u00e8 il fatto che allevi bachi da seta all'interno della chiesetta di Zardino.\nCon l'arrivo della primavera a Zardino arrivano anche i risaroli - coloro che lavoravano nelle risaie -, e Antonia, incuriosita, va assieme alla sua amica Teresina a osservarli. Costoro, spiega Vassalli, erano persone miserabili, spesso con ritardo mentale, che venivano indotte a tale lavoro con l'inganno. Antonia, addolorata nel vedere uomini cos\u00ec sciancati e vicini alla morte, progetta di farli scappare, ma Teresina le spiega che ci\u00f2 non \u00e8 possibile a causa dei Fratelli Cristiani, uomini preposti a recuperare eventuali risaroli fuggitivi. Per convincere maggiormente Antonia, Teresina la porta nella chiesa e le mostra un quadro raffigurante un santo in piedi e, inginocchiati verso di lui, due Fratelli Cristiani. Durante la giornata, poi, Teresina narra di tutte le credenze popolari che vi sono a Zardino.\nVassalli descrive accuratamente come appariva Zardino nel 1600 spiegando anche alcune fra le pi\u00f9 importanti credenze popolari. Tra queste emergono quelle del Dosso dell'albera, attorno al quale si credeva si riunissero le streghe per svolgere i sabba, e quelle del Dosso dei ceppi rossi, dove si immaginava vivessero serpenti che parlavano fra di loro. \nIn estate Antonia ha modo di conoscere i risaroli che lavorano i campi di suo padre adottivo Bartolo. Costoro non parlano mai con nessuno e solo durante il lavoro cantano delle canzoni per alleviare le fatiche. In questo periodo diventa amica sia di Biagio, servo delle compaesane sorelle Borghesini, sia del camparo (cio\u00e8 la guardia) Maffiolo, il quale ogni volta che incontra Antonia le narra delle sue avventure e delle battaglie che ha combattuto viaggiando per l'Europa al servizio del re di Spagna.\nNello stesso periodo, Antonia va, assieme alla madre, da Consolata Barbero e le figlie di questa a Biandrate, dove si tiene una fiera. Durante la visita, il gruppetto si ferma a osservare gli animali imbalsamati, tra cui una tigre, giunti da lontanissimi paesi per opera di alcuni preti, i quali sfruttano la fiera come occasione per chiedere elemosine ai poveri contadini. \nNell'ottobre del 1601 arriva a Zardino don Teresio, giovane prete inviato dal vescovo per subentrare a don Michele. Don Teresio, scacciato il quistone dalla diocesi, costringe gli abitanti di Zardino ad andare in chiesa e a partecipare alla messa nonch\u00e9 a donare importanti offerte in denaro. \nCon l'inverno arriva la minaccia del Caccetta, un feudatario novarese realmente esistito, che, per via di bandi e condanne, si stabilisce dall'altra parte del fiume Sesia. Costui, approfittando della secca del fiume, assieme ai suoi bravi attraversa il Sesia per compiere scorrerie nei villaggi della bassa novarese. Ha anche la fama di essere un uomo molto crudele da quando, a causa di una competizione in amore, uccise tutta la famiglia dell'amante della donna. Un giorno egli, uomo basso, robusto e di brutto aspetto, arriva a Zardino insieme con i suoi bravi, ma per fortuna degli abitanti non saccheggia n\u00e9 uccide o rapisce nessuno all'interno del villaggio; viene anzi per annunciare che \u00e8 diretto a Parma e che odia la Spagna.\nIn quest'epoca, spiega Vassalli, vi \u00e8 un grande e proficuo commercio di reliquie. Si credeva, infatti, che esse possedessero poteri miracolosi come nessun altro oggetto. Perci\u00f2 il vescovo Bascap\u00e8 incarica monsignor Cavagna - detto \"oca bianca pi\u00f9 che burro\", citando Dante - di andare a Roma ad acquistarne alcune. Costui, non molto furbo, si lascia ingannare da due sconosciuti, un prete e un pittore, che gli rifilano dei falsi e che poi lo denunciano alla Chiesa. Cavagna, arrivato a Novara con le presunte reliquie, \u00e8 bene accolto da tutti; ma con l'arrivo dell'inquisitore mandato, appunto, per verificare l'autenticit\u00e0 di tali reliquie, il Cavagna finisce in prigione e la stessa reputazione del Bascap\u00e8 ne risente tanto da fargli credere che il tutto sia stato architettato dallo stesso papa, suo acerrimo nemico, per umiliarlo.\nNel romanzo viene descritto come Bascap\u00e8, rinchiuso nella sua stanza, dopo la terribile umiliazione subita, ripensa ai tempi in cui era a Roma prima dell'elezione del nuovo papa. \nNel frattempo Antonia cresce e allo stesso tempo anche Biagio, il servo delle sorelle Borghesini, che oltre ad avere qualche problema mentale viene trattato dalle due sorelle alla stregua di un animale. Costui si innamora follemente di Antonia, tanto che le sorelle Borghesini, dopo aver perso la pazienza a causa delle continue fughe di Biagio, oltre ad accusare Antonia di averlo stregato, lo fanno castrare.\nUn giorno Antonia, mentre porta assieme alle sue amiche delle oche al pascolo, incontra per la strada un pittore di nome Bertolino, chiamato a Zardino per dipingere un'edicola votiva. Bertolino, vedendo Antonia, \u00e8 colpito dalla sua bellezza a tal punto da raffigurare la Madonna dell'edicola con il suo volto. A nessuno in paese piacer\u00e0 questa scelta e don Teresio si rifiuter\u00e0 di benedire l'edicola. \nIl vescovo Bascap\u00e8, sfiancato dall'et\u00e0 e dalle malattie, giunge a Zardino assieme al suo seguito di preti, servitori e guardie del corpo, per donare la tanto attesa reliquia alla comunit\u00e0 del villaggio: un pezzo di stoffa appartenuto alla beata Panacea. Il vescovo, nonostante le sue condizioni, racconta agli abitanti di Zardino la storia di questa giovane santa martire.\nNell'autunno dello stesso anno arriva a Zardino un gruppo di soldati lanzichenecchi, i quali compiono ogni genere di angheria e oscenit\u00e0 durante la loro permanenza nel paesino, pretendendo di essere sfamati e addirittura di usare le pareti della chiesetta come gabinetto - erano infatti luterani. Durante la permanenza dei lanzi, Antonia accetta di ballare con uno di loro al centro della piazza e perci\u00f2 non viene pi\u00f9 ammessa in chiesa.\nDurante l'inverno tra il 1609 e il 1610, Antonia ascolta le varie storie sul Caccetta, su animali mostruosi, sul diavolo, i demoni e le streghe, che venivano narrate nelle rigide giornate d'inverno dalle comari. Queste per superstizione arrivano addirittura a collegare Antonia agli strani eventi avvenuti nel villaggio.\nDon Teresio, su consiglio di molti abitanti del villaggio, va a Novara a denunciare al Sant'Uffizio Antonia come strega: ivi narra di molti avvenimenti sospetti all'inquisitore Manini, il quale decide di iniziare il processo - storicamente autentico - verso Antonia.\nPrima di convocare Antonia, il Manini interroga alcuni abitanti del villaggio per verificare se ci\u00f2 che ha detto don Teresio \u00e8 vero. Tutti i testimoni giudicano Antonia una strega, a eccezione di Teresina, che spiega che Antonia esce di notte non per partecipare ai sabba, bens\u00ec per incontrarsi con il suo fidanzato.\nAntonia, giunta a Novara assieme ai genitori, \u00e8 ascoltata dall'inquisitore che le pone alcune domande alle quali risponde negando di essere una strega e affermando di incontrarsi semplicemente con il moroso e non con il diavolo. Durante il processo Antonia \u00e8 vestita da sposa, per dare pi\u00f9 credibilit\u00e0 a ci\u00f2 che dice. L'uomo di Antonia, Gasparo, \u00e8 un camminante, cio\u00e8 un uomo senza fissa dimora che viaggia continuamente cercando ospitalit\u00e0 in qualche locanda o abitazione privata, e per mestiere fa il capo dei risaroli. Durante l'estate di quell'anno conosce Antonia e i due si incontrano la notte sotto il colle dell'albera dove Gasparo le racconta le sue avventure passate per mare, promettendole che un giorno la porter\u00e0 con s\u00e9 a Genova dove trascorreranno il resto della vita insieme. \nIl ritorno del vescovo a Novara complica ulteriormente la faccenda. Difatti, Manini non vuole l'intromissione del Bascap\u00e8 nel processo, a causa di una disputa fra i Domenicani (l'ordine di cui Manini faceva parte) e il vescovo. Il processo prosegue cos\u00ec sotto il comando del Manini, intenzionato certamente non a salvare Antonia, ma piuttosto a vederla sul rogo al pi\u00f9 presto.\nManini interroga di nuovo Antonia, questa volta ricorrendo anche alla tortura. Antonia, dopo essere stata violentemente torturata da Taddeo e Bernardo (due mascalzoni al servizio dell'inquisitore all'interno del tribunale), confessa ci\u00f2 che gli inquisitori vogliono sentirsi dire. Manini, soddisfatto del suo lavoro, fa ricondurre Antonia nelle prigioni.\nAnche i genitori di Antonia testimoniano davanti a Manini, dicendo, come anche aveva detto in precedenza Teresina, che Antonia si incontra con l'uomo che ama e non con il diavolo e, infine, dopo aver deposto la loro testimonianza, Bartolo offre all'inquisitore un porco per corromperlo e far terminare cos\u00ec il processo verso sua figlia. Manini rifiuta subito l'offerta, non perch\u00e9 egli sia incorruttibile, ma perch\u00e9 l'offerta di Bartolo \u00e8 decisamente troppo bassa.\nFinisce il mese di giugno e Antonia, ancora sotto processo, deve trascorrere le sue giornate nelle prigioni dove alle comodit\u00e0 inesistenti si aggiunge la molestia dei topi notturni. Oltre lei nel carcere \u00e8 presente soltanto un chierico omosessuale, in seguito trasferito nelle prigioni vescovili. Antonia \u00e8 esaminata un'altra volta e sempre con i medesimi mezzi di tortura che la costringono ad ammettere nuovamente colpe che non ha mai commesso.\nBascap\u00e8, ormai vecchio e sciancato dalle malattie, decide di intraprendere un viaggio, l'ultimo della sua vita, per staccarsi dall'afa e dal terribile odore di quella citt\u00e0 dove \u00e8 stato mandato a comandare. \nIl 20 agosto 1610 si riunisce il collegio per decretare la sentenza verso la strega di Zardino. Di quel collegio non fanno parte solo preti, ma pure laici, come il podest\u00e0. Alla fine il collegio condanna Antonia al rogo. Nel frattempo Taddeo e suo figlio Bernardo ripuliscono per bene la prigione e la notte violentano Antonia, che invano tenta di ribellarsi.\nFinisce agosto e Antonia viene trasferita nelle prigioni della torre dei Paratici, dove trascorre gli ultimi giorni prima dell'esecuzione. Qui oltre a lei vi \u00e8 Rosalina che \u00e8 stata arrestata poich\u00e9 si prostituiva davanti ad una caserma e senza la mantella gialla che serve per distinguere le prostitute. Antonia non socializza molto con la sua compagna di cella. Durante la sua permanenza nella torre, Antonia trascorre le sue giornate a dormire per fuggire dalla realt\u00e0. In quei giorni, poi, arriva da Milano mastro Bernardo, il boia, assieme ai suoi collaboratori, il quale ha ricevuto l'ordine di giustiziare Antonia l'indomani, sulla collina dove si crede che andasse ad accoppiarsi con il diavolo.\nL'11 settembre 1610 Antonia viene condotta su una carrozza e portata sul dosso dell'albera per essere giustiziata. Durante il tragitto la ragazza osserva dal finestrino della carrozza la gente che urla e che acclama a gran voce la sua morte. Una volta arsa Antonia, inizia la festa tanto attesa da tutti.\nSuccessivamente l'intero villaggio di Zardino sar\u00e0 travolto da una frana di fango conseguente a un'esondazione del fiume Sesia, finendo per essere cancellato da tutte le mappe e dimenticato a lungo, assieme ai suoi abitanti e alla storia di Antonia."}
{"id": "2178875", "revid": "1591878", "url": "https://it.wikipedia.org/wiki?curid=2178875", "title": "Plinio Fraccaro", "text": "Biografia.\nNacque nella modesta famiglia di Maria Marostica e di Antonio Fraccaro, un falegname che nel 1897 emigr\u00f2 in America senza pi\u00f9 dare notizie di s\u00e9. Nel 1901 prese la maturit\u00e0 nel Liceo classico Antonio Canova di Treviso e, iscrittosi alla facolt\u00e0 di lettere e filosofia dell'Universit\u00e0 degli Studi di Padova, si laure\u00f2 a pieni voti il 26 giugno 1905 con una tesi sul \"De gente populi Romani\", uno scritto di Terenzio Varrone sulla preistoria romana, da lui ricostruito sulla base dei frammenti esistenti e pubblicato nel 1907.\nDopo aver insegnato in Istituti tecnici di Padova, Mantova e Roma, dove conobbe storici e filologi classici quali Ettore Pais, Julius Beloch e Giorgio Pasquali, nel 1915 ottenne la cattedra straordinaria di Storia antica all'Universit\u00e0 degli Studi di Pavia. Ritenne sempre che un professore universitario consapevole debba avere insegnato in ogni ordine di scuola. Personalmente leggeva senza alcuna difficolt\u00e0 sia il greco antico che il latino e teneva come \"livres de chevet\" da leggere prima di addormentarsi gli storici classici. Nel 1919 divenne professore ordinario nella stessa Universit\u00e0, dove insegn\u00f2 per tutta la vita, alternando i corsi sulle civilt\u00e0 del Mediterraneo orientale, la Grecia, Roma. A lui si devono studi di fondamentale importanza sull'et\u00e0 dei Gracchi, sull'ordinamento centuriato, sul diritto e sulla storia militare di Roma antica.\nEsperto di geografia e topografia, con Mario Baratta e con il geografo e cartografo Luigi Visintin, che ne fu il maggiore ideatore e redattore, lavor\u00f2 agli atlanti geografici De Agostini di cui vennero pubblicate numerose edizioni. Antifascista, Fraccaro fu uno dei pochissimi docenti dell'ateneo pavese a non prendere la tessera del Partito Fascista, a costo di subire ripetute umiliazioni. Collabor\u00f2 tuttavia all'Enciclopedia Italiana per la sezione \"Antichit\u00e0\" diretta da Gaetano De Sanctis, per la quale scrisse 208 voci, spaziando nella storia di tutte le antiche civilt\u00e0 del Mediterraneo.\nDiresse dal 1923 alla morte la rivista di storia e letteratura antica \u00abAthenaeum\u00bb, tra le poche del settore ad avere conservato indipendenza e autonomia editoriale. Dopo il 25 luglio 1943 venne nominato rettore dell'Universit\u00e0 di Pavia fino al febbraio 1944 per tornare in carica dal 26 aprile 1945 fino alla morte. Fu anche consigliere comunale socialista di Pavia dal 1946 al 1951.\nNei quindici anni del suo rettorato alla promozione delle strutture collegiali (si batt\u00e9 per l'istituzione del primo collegio femminile laico dell'Universit\u00e0, il Collegio Castiglioni-Brugnatelli) e di forme di assistenza per gli studenti disagiati affianc\u00f2 un rinnovamento e un ampliamento edilizio che l'ateneo non conosceva dall'et\u00e0 teresiana. In questa sua opera venne favorito dal carattere deciso, allegro ed estroverso, che gli permise di ottenere finanziamenti per le opere universitarie dagli industriali di Pavia e dintorni. Si occup\u00f2 dello sviluppo culturale sia attraverso l'intelligente scelta degli insegnanti sia con la creazione di nuove cattedre di insegnamento in ambito scientifico e letterario.\nMembro dell'Accademia dei Lincei, nel 1953 fu insignito della laurea \"honoris causa\" a Oxford.\nFurono suoi allievi Alfredo Passerini, Giacomo Devoto, Gianfranco Tibiletti, Dante Zanetti, Albino Garzetti, Giovanni Forni, Emilio Gabba, Lellia Cracco Ruggini.\nA lui \u00e8 intitolato il Collegio Plinio Fraccaro di Pavia.\nIl fondo librario.\nIl fondo Plinio Fraccaro \u00e8 conservato presso la Biblioteca di Studi Umanistici dell'Universit\u00e0 di Pavia. Comprende circa 20.000 volumi monografici, tra cui oltre un migliaio di volumi antichi editi tra il Cinquecento e i primi decenni dell'Ottocento, circa 10.000 opuscoli e un'ampia raccolta di carte geografiche e topografiche, acquisiti formalmente dall'ateneo pavese nel 1963 dopo la morte di Fraccaro, docente di Storia romana nonch\u00e9 rettore dell'ateneo dal luglio 1943 al febbraio 1944 e, successivamente, dall'aprile 1945 sino alla morte, avvenuta il 1 novembre 1959.\nSolo una parte del fondo \u00e8 attualmente catalogata.\nAppassionato studioso, bibliofilo e collezionista, nell'arco di cinquant'anni di attivit\u00e0 scientifica ed accademica Fraccaro raccolse un significativo nucleo di opere sulla storia politica, amministrativa e sociale dell'et\u00e0 romana repubblicana, la storia e la storiografia antiche, la storia militare, la geografia e la topografia dell'Italia e del mondo romano, l'epigrafia, la numismatica, con un particolare interesse per lo studio dell'ambiente naturale e antropico dell'Italia e del mondo romano.\nAlla morte di Fraccaro la sua biblioteca, molto ambita da compratori stranieri per il suo particolare valore scientifico ed antiquario, fu acquistata dall'allora Istituto di storia antica dell'ateneo. Su sollecitazione dell'allora rettore Luigi De Caro, fu stanziato un contributo straordinario di 20 milioni di lire da parte del Ministero della pubblica istruzione, che incaric\u00f2 formalmente la Sovrintendenza bibliografica per la Lombardia di effettuare un'accurata perizia per confermare l'effettivo valore commerciale della raccolta.\nLa relazione della Sovrintendenza sostanzialmente ribad\u00ec il pregio della biblioteca, definendola ricca di testi introvabili e fuori commercio, edizioni rarissime o di pregiata veste tipografica, con una \u201cassai importante e quasi unica in Italia collezione di opere di topografia e di cartografia antica\u201d: nel suo complesso essa venne valutata oltre 22 milioni di lire. Dalla stessa relazione si evince che facessero parte della biblioteca di Plinio Fraccaro anche le biblioteche personali di Antonio Cima, professore di lingua e letteratura latina presso l'Universit\u00e0 di Padova, di cui Fraccaro era stato allievo, e di Massimo Lenchantin de Gubernatis, titolare della cattedra di lingua e letteratura latina a Pavia tra il 1931 e il 1950.\nData la considerevole mole di materiali, il fondo fu a pi\u00f9 riprese smembrato tra diverse biblioteche specialistiche dell'Universit\u00e0, in particolare quelle di storia antica, a cui ne rimasero circa 15.000, e di letteratura greca, latina, italiana e francese.\nSulla base dei quattro identificativi (quattro tipologie di timbri, di cui una presumibilmente apposta dallo studioso), solo recentemente \u00e8 stato possibile ricostruire virtualmente la genesi e la fisionomia del Fondo, a partire da un nucleo di circa 180 opere elencate nel manoscritto relativo al \"Catalogo delle opere militari contenute nella biblioteca di Plinio Fraccaro, Bassano\".\nIn particolare, un significativo nucleo di opere di storia locale, che fornisce una preziosa documentazione sulla storia antica soprattutto di area padana, \u00e8 stato oggetto di un progetto di digitalizzazione dell'Universit\u00e0 di Pavia ed \u00e8 ora liberamente consultabile in rete.\nUn'analisi delle note di possesso (note manoscritte, timbri, etichette, \"ex libris\") evidenzia la provenienza di molti volumi dall'alienazione di materiale di scarto da parte di biblioteche pubbliche ed ecclesiastiche, o dalla vendita di prestigiose collezioni private, come per esempio quella di Walter Ashburner (1864-1936), professore di giurisprudenza ad Oxford e cofondatore del British Institute of Florence, di Nicol\u00f2 e Angelo Papadopoli e di Charles Montagu, primo conte di Halifax."}
{"id": "2178876", "revid": "767487", "url": "https://it.wikipedia.org/wiki?curid=2178876", "title": "Pier Paolo Pasolini e la ragione di un sogno", "text": "Pier Paolo Pasolini e la ragione di un sogno \u00e8 un documentario su Pier Paolo Pasolini diretto da Laura Betti assieme a Paolo Costella.\nIl film Il vangelo secondo Matteo non \u00e8 stato girato in Palestina,ma nel sud dell'Italia,in particolare in Puglia e Lucania.\nQuanto alla denuncia delle stragi, Pasolini non conosceva in senso tecnico-giuridico i nomi dei mandanti,ma lo deduceva in virt\u00f9 della sua attivit\u00e0 di intellettuale e non fu zittito dalla paura di processi, ma solo dalla tragica uccisione nella notte tra l'uno e il due novembre del 1975.\nIl film.\nL'attrice, amica e collaboratrice di Pasolini, si improvvisa regista, realizzando un lungometraggio \"sognando le parole di Pier Paolo immerse in tutto ci\u00f2 che da tempo non lo riguarda, come un'enfatica, mondana e stridente democrazia, una falsa capacit\u00e0 di capire una non troppo furtiva apologia della bassa cultura... bassa, strisciante, penetrante e capace di una potente e vorace assimilazione\".\nTrama.\nL'attrice e regista Laura Betti, una delle \"tre anime\" di Pasolini, ossia una delle sue amiche pi\u00f9 intime nonch\u00e9 attrici preferite dei suoi film, ricalca la storia di un genio della poesia e della letteratura moderna italiana. Attraverso interviste, filmati di repertorio e citazioni da libri e film di Pasolini, Laura Betti narra di come un giovane, uscito travagliato dalla Seconda guerra mondiale, dedichi anima e corpo alla poesia e narri di cosa succeda tra i giovani poveri delle borgate romane. Essendo omosessuale, viene subito condannato e demonizzato dalla societ\u00e0 di allora, ma Pasolini continua, oltre a narrare di varie storie dei pischelli di Roma, a perseguire la ricerca della bellezza assoluta e del benessere comune, attraverso le figure di personaggi conosciuti e venerati da tutti. Pasolini parte per la Palestina dove gira \"Il Vangelo secondo Matteo\" (1964) e poi in India dove gira altri documentari di genere filosofico-culturale. Di seguito Pasolini, amante dell'Oriente e delle sue esotiche usanze, gira altri film come \"Medea\" (1969), ma allo stesso tempo viene osteggiato dalle autorit\u00e0 politiche dell'Italia. Infatti, giungendo il periodo delle grandi stragi, battezzato gli \"anni di piombo\", Pasolini, rendendosi conto della realt\u00e0 triste politica e sociale con cui si vede costretto a scontrarsi, denuncia i misteriosi e delittuosi omicidi di giornalisti, politici e altre persone famose che vengono perseguiti in maniera molto torbida, affinch\u00e9 non si scoprisse mai il movente e l'artefice. Tuttavia Pasolini conosce i veri ideatori di queste stragi, ma viene zittito dalle denunce e dai vari processi che \u00e8 costretto a subire. Negli anni settanta Pasolini decide di sfidare la borghesia stessa, dando vita alla nota \"trilogia della vita\", composta da film tratti dalle maggiori opere di autori molto famosi del mondo antico come Giovanni Boccaccio e Geoffrey Chaucer. Il suo scopo \u00e8 mostrare al pubblico del grande schermo la bellezza assoluta del sesso e della naturalezza dei piaceri pi\u00f9 genuini dell'uomo e della donna, senza far ricorso ad elementi volgari e di sgradevolezza gratuita. Infatti tali opere di Pasolini si distinguono molto bene da opere di genere pornografico o erotico. Dopo che Pasolini inizia a scrivere anche una \"trilogia della morte\", il cui primo capitolo \u00e8 tratto da \"Le 120 giornate di Sodoma\" del Marchese De Sade, l'autore viene ucciso da ignoti (l'unico accusato di cui si conosce l'identit\u00e0 \u00e8 Pino Pelosi) la notte del 2 novembre 1975, messo a tacere per sempre riguardo alla denuncia dei gravi fatti che si svolgevano in Italia, da parte di giovani anarchici di ideale fascista. Ci\u00f2 che il film vuole comunicare \u00e8 la semplicit\u00e0 artistica ma allo stesso tempo caratterizzante, vera e bella in maniera sconvolgente di un uomo buono che ha cercato di rendere legittimi i propri valori, idee e posizioni politiche. La pellicola, in maniera poetica e simbolica, si chiuder\u00e0 con una frase tratta dal \"Decameron\" di Pasolini (1971), pronunciata dallo stesso regista nelle vesti del pittore Giotto: \"Perch\u00e9 realizzare un'opera, quando \u00e8 bella sognarla soltanto?\".\nLa trama del film \u00e8 assai lacunosa.\nL'impressione che se ne ricava \u00e8 che chi l ' ha scritta non abbia visto il documentario di Laura Betti."}
{"id": "2178879", "revid": "2084007", "url": "https://it.wikipedia.org/wiki?curid=2178879", "title": "Max Mara", "text": "Max Mara \u00e8 una casa di moda italiana appartenente alla societ\u00e0 privata Max Mara Fashion Group con sede a Reggio Emilia in Italia. L\u2019azienda si occupa di progettazione, produzione e vendita di abbigliamento femminile, specializzata in capispalla \u00e8 diventata punto di riferimento mondiale.\nStoria.\nFondata nel 1951 da Achille Maramotti a Reggio Emilia, la casa di moda nasce col nome di Confezioni Maramotti e con l\u2019obiettivo di introdurre il processi industriali americani nella cultura della sartoria europea, creando il pret-\u00e0-porter italiano.\nNel 1957 l'azienda si espande e si trasferisce nella nuova sede progettata dall\u2019architetto industriale Eugenio Salvarani, cambiando il nome in Max Mara: la parola \"Max\" \u00e8 un superlativo, \"Mara\" \u00e8 un diminutivo del cognome del fondatore.\nAchille Maramotti sceglie il cappotto maschile come capo icona per il guardaroba femminile e negli anni \u201960, Max Mara istituisce il suo creative studio per fare ricerca sulle modalit\u00e0 di espressione e di personalizzazione del capospalla.\nNegli anni \u201970 e \u201880, iniziano a collaborare con Max Mara stilisti internazionali come Anne-Marie Beretta, Emmanuelle Khanh, Karl Lagerfeld, Jean-Charles de Castelbajac, Narciso Rodriguez, Proenza Schouler e anche fotografi di moda come Richard Avedon, Arthur Elgort, Steven Meisel, Sarah Moon, Max Vadukul, Mario Sorrenti, David Sims, Craig McDean.\nNegli stessi anni, Max Mara produrr\u00e0 anche il cappotto Manuela, in puro cammello con collo a rever e tasche sui fianchi, con chiusura a vestaglia e cintura, a oggi riconosciuto come capospalla distintivo della casa di moda.\nNel 1981, la stilista francese Anne-Marie Beretta disegna il cappotto 101801, il capospalla in lana e cashmere color cammello che identifica l\u2019azienda Max Mara e che prende spunto dall\u2019Ulster coat maschile. Il \u201cpuntino\u201d, cucitura dei completi sartoriali da uomo, \u00e8 la caratteristica pi\u00f9 evidente del modello.\nNel 1989 nasce il MM Magazine, un semestrale di moda e attualit\u00e0 distribuito nei punti vendita del gruppo e in multimarca selezionati.\nNel 2003 la sede di Max Mara si trasferisce nel nuovo campus di Reggio Emilia, in via Giulia Maramotti, progettato da John McAslan &amp; Partners.\nSono cinque le tappe della mostra \u201cCoats! Max Mara, 55 anni di moda italiana\u201d che racconta il viaggio del Brand:\nNel 2012 Max Mara ha ricevuto il \"Brand Heritage Award\" dall\u2019associazione mondiale \"Fashion Group International' durante il \u201cFGI\u2019s 29th Annual Night of Stars\" a New York. \nNel 2013 il brand presenta il cappotto Teddy Bear sulla passerella Autunno Inverno, in alpaca di lana e seta effetto pelliccia, ispirando una serie di imitazioni.\nNel 2015, il brand collabora con il Renzo Piano Building Workshop per la creazione della Whitney Bag in occasione dell\u2019apertura della nuova sede del Whitney Museum of American Art di New York nel Meatpacking District.\nEventi.\nWomen In Film Max Mara Face of the Future Award\nInaugurato ai Women In Film's 2006 Crystal + Lucy Awards, questo premio viene assegnato all\u2019attrice che sta vivendo un periodo particolarmente interessante nell'industria cinematografica e televisiva, per l'impegno sociale e i contributi alla comunit\u00e0 in generale, e per la capacit\u00e0 di distinguersi in termini di grazia, eleganza e stile. Zoey Deutch, Natalie Dormer, Kate Mara, Rose Byrne, Hailee Steinfeld, Chlo\u00eb Grace Moretz, Katie Holmes, Zo\u00eb Saldana, Elizabeth Banks, Ginnifer Goodwin, Emily Blunt, Maria Bello e Gemma Chan sono le attrici premiate nelle passate edizioni.\nMax Mara Art Prize for Women\nIl progetto nasce nel 2005 in collaborazione con la Whitechapel Gallery ed \u00e8 dedicato alle donne che vivono nel Regno Unito. La giuria \u00e8 composta da quattro membri: una gallerista, una giornalista e/o critica, un\u2019artista e una collezionista, e viene rinnovata ad ogni edizione.\nIl premio, assegnato ogni due anni, permette di trascorrere sei mesi in Italia per collaborare con artisti locali e fare ricerca. La nuova creazione sar\u00e0 poi esposta alla Whitechapel Gallery a Londra e in seguito alla Collezione Maramotti a Reggio Emilia, Italia.\nDal 2006 ad oggi le vincitrici del premio sono state:"}
{"id": "2178880", "revid": "223320", "url": "https://it.wikipedia.org/wiki?curid=2178880", "title": "Achille Maramotti", "text": ""}
{"id": "2178884", "revid": "1573940", "url": "https://it.wikipedia.org/wiki?curid=2178884", "title": "Dasyurus geoffroii", "text": "Il quoll occidentale (Dasyurus geoffroii ), noto anche come gatto marsupiale di Geoffroy o \"chuditch\" (dal termine aborigeno \"djooditj\"), \u00e8 un mammifero dasiuromorfo australiano.\nDescrizione.\nIl quoll occidentale ha pressappoco le dimensioni di un gatto: i maschi hanno una lunghezza testa-corpo di 31-40 cm e una coda di 25-35 cm, le femmine una lunghezza testa-corpo di 26-36 cm e una coda di 21-31 cm; i primi pesano 0,7-2 kg, le seconde 0,6-1,1 kg. Ha un mantello morbido, di colore marrone, segnato, su dorso e zampe, da una serie di macchie bianche. La coda \u00e8 ricoperta da lunghi peli neri. La faccia \u00e8 appuntita e ha una colorazione pi\u00f9 chiara del resto del corpo; gli occhi sono piuttosto grandi e le orecchie, ricoperte di peli bianchi, rotondeggianti.\nBiologia.\nComportamento.\n\u00c8 un marsupiale solitario e notturno, strettamente territoriale; le zone centrali degli \"home range\" sono delimitate da cumuli di escrementi. Maschi e femmine si incontrano unicamente nella stagione degli amori (tra maggio e luglio), sebbene i territori dei primi, estesi per circa 15 km\u00b2, si sovrappongano a quelli di pi\u00f9 femmine, ciascuno di 3-4 km\u00b2, o addirittura alle zone periferiche dei territori di altri maschi. Quelli delle femmine, invece, non si sovrappongono mai. Ciascun territorio di una femmina pu\u00f2 comprendere circa 70 tronchi-ricovero e 110 gallerie. I quell trovano riparo in tronchi caduti, cumuli di pietre e tane, scavate da essi stessi o abbandonate da altri animali.\nAlimentazione.\nIl quoll occidentale \u00e8 un animale molto opportunista, e la sua dieta varia a seconda dell'habitat: nelle zone aride, infatti, essa \u00e8 costituita essenzialmente da mammiferi di piccole o medie dimensioni, lucertole, rane e grossi invertebrati, mentre nelle zone umide comprende insetti, crostacei d'acqua dolce, rettili, uccelli e mammiferi. Divora anche carogne, cos\u00ec come piccoli frutti, parti di fiori e la polpa rossa che circonda i semi di \"Zamia\". Il quoll ricava i liquidi necessari dagli alimenti e quindi beve solo raramente.\nRiproduzione.\nLe femmine, dopo una gestazione di 17-18 giorni, partoriscono da due a sei piccoli, che si dirigono rapidamente nel marsupio materno, dove rimarranno per otto-nove settimane. In seguito, essi rimangono con la madre ma vengono spesso lasciati nella grande tana da essa costruita prima del parto. Raggiungono l'indipendenza a 18 settimane di et\u00e0, ma diverranno sessualmente maturi solo all'et\u00e0 di un anno.\nDistribuzione e habitat.\nIn passato il quoll occidentale era diffuso in gran parte del continente australiano, compresi Queensland, Nuovo Galles del Sud e Victoria. Attualmente, \u00e8 presente unicamente nell'angolo sud-occidentale dell'Australia Occidentale, dove si incontra in foreste umide e secche di sclerofille umide e aride, e nel \"mallee\".\nTassonomia.\nIl quoll occidentale \u00e8 stato descritto per la prima volta da John Gould nel 1841, quando era ancora diffuso in gran parte del continente. Il suo nome specifico, \"geoffroii\", commemora il grande naturalista francese \u00c9tienne Geoffroy Saint-Hilaire, che istitu\u00ec il genere \"Dasyurus\" nel 1796. Questa specie \u00e8 stata talvolta classificata in un genere a parte, \"Dasyurinus\".\nAppartiene alla famiglia dei Dasiuridi ed \u00e8 strettamente imparentato con il quoll bronzeo (\"Dasyurus spartacus\"), una specie descritta solo di recente diffusa in Nuova Guinea e ritenuta talvolta una popolazione periferica di quoll occidentale."}
{"id": "2178897", "revid": "1605525", "url": "https://it.wikipedia.org/wiki?curid=2178897", "title": "Kate Atkinson", "text": "Biografia.\nStudentessa di Letteratura britannica presso la University of Dundee (Scozia), ha ricevuto la laurea magistrale nel 1974. Dopo essersi sposata, ha avuto il primo figlio, Eve, nel 1975, continuando comunque a studiare per il dottorato in Letteratura statunitense. Ha lavorato come segretaria in uno studio legale ed \u00e8 poi stata anche insegnante nella cittadina di Whitby, nello Yorkshire.\nHa esordito con il romanzo \"Dietro le quinte al museo\" (\"Behind the Scenes at the Museum\") nel 1995, vincendo nello stesso anno il prestigioso Costa Book Awards. Il romanzo ha superato le opere di due scrittori gi\u00e0 affermati: \"The Moor's Last Sigh\" di Salman Rushdie e la biografia di William Ewart Gladstone scritta da Roy Jenkins.\nAutrice di racconti, a volte di stampo comico altre pi\u00f9 satirico, le sue tematiche preferite sono la vita mondana e la magia che in essa entra, avviando cos\u00ec la crescita del protagonista, di solito una persona sola, isolata. Con la Atkinson non \u00e8 sbagliato, quindi, parlare di Realismo magico. A volte si cimenta anche come scrittrice di gialli e polizieschi."}
{"id": "2178900", "revid": "1876105", "url": "https://it.wikipedia.org/wiki?curid=2178900", "title": "Luciano Soprani", "text": "Biografia.\nNato a Reggiolo nel 1946 da una famiglia di contadini, Luciano Soprani dopo aver studiato agricultura, scopr\u00ec di essere maggiormente interessato al mondo della moda, e nel 1967 inizi\u00f2 a lavorare presso la casa di moda Max Mara a Reggio Emilia. Rimase l\u00ec per quasi otto anni prima di trasferirsi a Milano nel 1974. Come freelancer, Soprani lavor\u00f2 per diversi marchi come Heliette, Basile, Nazareno Gabrielli e Gucci.\nNel 1982 fond\u00f2 il proprio marchio, mentre continuava a lavorare anche per Gucci. Nel 1990 lavora come stilista per i costumi del film del 1989 \"Orchidea selvaggia\" di Zalman King.\nNel 1992 Soprani interruppe la propria collaborazione con il partner giapponese Onward Kashiyama Co., Ltd., che possedeva il 70% di \"Luciano Soprani SpA.\" e con il quale era legato dal 1986. Soprani si dissoci\u00f2 dalla compagnia, mentre entr\u00f2 in causa per poter utilizzare il marchio che portava il proprio nome.\nMor\u00ec di cancro in un ospedale di Milano il 23 ottobre 1999. Il venezuelano Dilio Ortigoza, amico di Soprani, ha preso il suo posto come designer della compagnia, in seguito \u00e8 stato sostituito dal piemontese Alessandro Turci nel 2002. Studio Soprani \u00e8 stata acquisita dalla societ\u00e0 di profumi Satinine Spa, e ribattezzata Luciano Soprani Srl nel gennaio 2006."}
{"id": "2178901", "revid": "31886", "url": "https://it.wikipedia.org/wiki?curid=2178901", "title": "D\u00e1maso Alonso", "text": "Biografia.\nD\u00e1maso Alonso nacque a Madrid e trascorse la sua infanzia a La Felguera, nelle Asturie. Studi\u00f2 a Madrid presso i gesuiti di Chamart\u00edn. \u00c8 considerato un membro della Generazione del '27, ma anche della \"prima generazione del dopoguerra\". Laureato in Diritto, Filosofia e Lettere, si form\u00f2 nel \"Centro di Studi Storici\" (\"Centro de Estudios Hist\u00f3ricos\") diretto da Ram\u00f3n Men\u00e9ndez Pidal prendendo parte attivamente alle attivit\u00e0 della Residencia de Estudiantes diretta dal krausista Alberto Jim\u00e9nez Fraud. Qui conosce Federico Garc\u00eda Lorca, Luis Bu\u00f1uel, Pep\u00edn Bello e Salvador Dal\u00ed; nel 1917, durante una vacanza, conosce Vicente Aleixandre, con il quale stringe un forte legame d'amicizia e con cui finir\u00e0 per convivere nella Spagna franchista. Collabor\u00f2 alla \"Revista de Occidente\" e a \"Los Cuatro Vientos\", e riport\u00f2 in auge la poetica culterana di Luis de G\u00f3ngora, elaborando per spiegarla una fortunata teoria sull'espressione poetica detta \"Estil\u00edstica\". Cur\u00f2 nel 1927 un'edizione critica delle \"Soledades\" dello stesso G\u00f3ngora accompagnata da una sua parafrasi esplicativa, oltre a diversi studi sullo stesso autore negli anni successivi. Insegn\u00f2 a Oxford per due anni e in seguito fu cattedratico dell'Universit\u00e0 di Valencia e in seguito di filologia romanza all'Universit\u00e0 di Madrid, dove fu professore, tra gli altri, di Fernando L\u00e1zaro Carreter. Nel 1948 fu nominato membro della Real Academia de la Historia; inoltre ricevette il Premio Cervantes nel 1978. Mor\u00ec nel 1990.\nL'opera poetica.\nSi classifica come poes\u00eda pura (\"poesia pura\") di ispirazione juanramoniana il suo libro \"Poemas puros, poemillas de la ciudad\" (1924). A partire dal 1939, il grande colpo della Guerra Civile e del non meno disperato dopoguerra lo commuovono profondamente e pubblica la sua opera pi\u00f9 importante, \"Hijos de la ira\" (1944; seconda edizione corretta e aumentata nel 1946) dove, ispirandosi al procedimento stilistico del parallelismo progressivo presente nella poesia biblica dei salmi penitenziali e alla filosofia esistenzialista del dopoguerra, esprime una visione lacerata e cupa della condizione umana, utilizzando molti \"versetti\" (\"vers\u00edculos\") e un linguaggio violento che d\u00e0 accesso a un lessico volgare e malsonante. Accusa, maledice, protestando contro il grottesco spettacolo del mondo, immerso allora in una terribile guerra globale.\nSeguirono a questa opera solitaria, che inaugura e ispira la cosiddetta Poes\u00eda desarraigada (insieme a \"Sombra del para\u00edso\" del suo amico Vicente Aleixandre), \"Hombre y Dios\" (1955) e \"Oscura noticia\" (1959), due lirici libri di \"poes\u00eda desarraigada\" (\"poesia sradicata\") di molta intima religiosit\u00e0. Il titolo dell'ultimo proviene da San Giovanni della Croce: \u00abLa conoscenza che ti infonde Dio, \u00e8 oscura\u00bb. Vi traspare un'impronta esistenzialista ed \u00e8 visibile l'influenza di James Joyce, il cui racconto \"Ritratto dell'artista adolescente\" aveva tradotto Alonso sotto lo pseudonimo e anagramma di \"Alfonso Donado\" nel 1926. In questa tematica religiosa la sua ultima incursione \u00e8 \"Duda y amor sobre el Ser Supremo\" (\"dubbio e amore sopra l'Essere Supremo\") del 1985.\nIl suo lavoro come filologo ed editore.\nA questa fase corrisponde anche il suo importante lavoro filologico, fondamentalmente nell'ambito della stilistica, rappresentata dai seguenti studi: \"La poes\u00eda de san Juan de la Cruz\" (1942), \"Poesia spagnola: Saggio di metodi e limiti stilistici\" (1950) e \"Estudios y ensayos gongorinos\" (1955). Scrive, Isabella Groppali, che \"la sua investigazione si sviluppa in tre momenti essenziali: il primo si identifica con il momento d'immediato contatto fra il lettore, non necessariamente colto, e l'opera d'arte, e consiste in una intuizione totalizzatrice dei dati pi\u00f9 superficiali in essa raccolti. Il secondo contatto \u00e8 compito della critica attenta e sensibilissima, non solo capace di recepire determinati stimoli ma anche in grado di elaborarli e quindi di comunicarli. Entrambi questi momenti sono intuitivi e quindi \"ascientifici\" ; l'Autore, per\u00f2, intravede un terzo momento conoscitivo, che \u00e8 anche il pi\u00f9 perfetto e completo, costituito da un rigoroso esame che non si ferma all'indagine dello \" stato\" ma investiga pure sul \"divenire\" dell'opera studiata. Inoltre, l'Autore afferma l'\"unicit\u00e0\" dell'opera letteraria e di conseguenza l'impossibilit\u00e0 di stabilire regole fisse nel procedimento dello studio di essa\" .Le opere complete di Damaso Alonso sono state edite in dieci tomi dalla \"Editorial Gredos (Madrid, 1972-1993).\"\nFond\u00f2 la collezione \"Biblioteca Rom\u00e1nica Hisp\u00e1nica\" nella \"Editorial Gredos\" e fu direttore della \"Revista de Filolog\u00eda Espa\u00f1ola\". Come direttore della \"Real Academia Espa\u00f1ola de la Lengua\" cerc\u00f2 di unire in un lavoro comune le restanti accademie americane della lingua (spagnola), al fine di evitare o ritardare la temuta frammentazione linguistica dell'idioma. La sua vasta biblioteca specializzata fu donata dopo la sua morte alla \"Real Academia Espa\u00f1ola\".\nBibliografia filologica e Studi su Damaso Alonso.\nBIBLIOGRAFIA CRITICA\nOreste Macri' - \"La stilistica di Damaso Alonso\", Roma, De Luca, 1957.\nRafael Ferreres. - \"Aproximacion a la poesia de Damaso Alonso,\" Valencia, Bello, 1976."}
{"id": "2178902", "revid": "112094940", "url": "https://it.wikipedia.org/wiki?curid=2178902", "title": "Forearc basin", "text": "Un forearc basin \u00e8 un bacino sedimentario che si forma fra l'arco magmatico e il complesso di subduzione.\nGli esempi pi\u00f9 tipici di \"forearc basin\" sono: \nIl materiale che compone il bacino di sedimantazione \u00e8 assai variabile: innanzitutto dipende dalla quantit\u00e0 di sedimento disponibile nel complesso di subduzione, secondariamente dalla quantit\u00e0 di materiale eroso dall'arco magmatico stesso. L'arco magmatico fornisce la maggior parte del sedimento che va ad alimentare il forearc basin soprattutto sotto forma di piroclastiti. Sono altres\u00ec molto importanti anche le torbiditi continentali che si sviluppano soprattutto in presenza di grossi fiumi o \"continental embanckment\" che alimentano il bacino.\nI forearc basin sono da mettere in relazion con i complessi di subduzione ossia quei \"prismi sedimentari\" che si sviluppano per asportazione di sedimento dalla litosfera oceanica subdotta. Il movimento provoca un vero e proprio \"raschiamento del materiale\" che va ad accumularsi nel senso della subduzione. Sul prisma sedimentario o complesso di subduzione si sviluppano spesso bacini secondari di \"trench slope\" o grossi thrust o sovrascorrimenti.\nQuando un bacino sedimentario di forearc viene a trovarsi dietro un nuovo arco di subduzione, per la migrazione dello stesso al largo del vecchio arco, il vecchio bacino si trasforma in un \"remnant arc basin\"."}
{"id": "2178903", "revid": "287204", "url": "https://it.wikipedia.org/wiki?curid=2178903", "title": "Classe Audacious (portaerei)", "text": "La classe \"Audacious\" \u00e8 stata una classe di portaerei della Royal Navy britannica.\nLe navi di questa classe, originariamente 4 ma successivamente ridotte a soli 2 esemplari, vennero progettate durante la seconda guerra mondiale ma entrarono in servizio soltanto all'inizio degli anni cinquanta. Furono tra le pi\u00f9 grandi portaerei britanniche mai costruite fino alle attuali Queen Elizabeth.\nProgetto.\nLa classe Audacious venne inizialmente progettata come un'espansione della precedente classe Implacable con hangar disposti su due livelli. Viste le crescenti dimensioni dei nuovi aerei imbarcati, il progetto venne modificato e le dimensioni delle nuove unit\u00e0 considerevolmente aumentate.\nTra il 1942 e il 1943, in piena seconda guerra mondiale, venne iniziata la costruzione delle quattro unit\u00e0 della classe: \"Africa\", \"Irresistible\", \"Audacious\" e \"Eagle\". Alla fine delle ostilit\u00e0 la \"Africa\" e la \"Eagle\" vennero cancellate, mentre i lavori sulle altre due navi vennero interrotti e ripresi solamente all'inizio degli anni 50, con progetti fortemente riveduti.\nLa \"Audacious\" (ribattezzata \"Eagle\") e la \"Irresistible\" (rinominata \"Ark Royal\"), vennero modificate cos\u00ec radicalmente durante la costruzione e il servizio attivo da poter essere considerate classi a s\u00e9 stanti."}
{"id": "2178904", "revid": "1522738", "url": "https://it.wikipedia.org/wiki?curid=2178904", "title": "Elfman Strauss", "text": ""}
{"id": "2178910", "revid": "1507870", "url": "https://it.wikipedia.org/wiki?curid=2178910", "title": "Rifugio Nani Tagliaferri", "text": "Il rifugio Nani Tagliaferri \u00e8 un rifugio delle Alpi Orobie situato nel comune di Schilpario (BG), in valle di Scalve, a 2.328\u00a0m di quota.\nDescrizione.\nIl rifugio \u00e8 di propriet\u00e0 della sezione di Bergamo del Club Alpino Italiano. Ha una capienza di circa 60 posti letto ed \u00e8 aperto generalmente in modo continuativo da met\u00e0 giugno a met\u00e0 settembre, poi fino a fine ottobre nei fine settimana.\nIl Tagliaferri \u00e8 il rifugio pi\u00f9 alto altimetricamente della provincia di Bergamo, ma non delle Orobie, in quanto superato dal rifugio Donati (2.504 m) nelle Orobie Valtellinesi. La zona in cui si trova \u00e8 sotto la tutela della riserva faunistica dei laghi Belviso e Barbellino, \u00e8 quindi ricca di flora e fauna autoctona.\nStoria.\nIl rifugio venne costruito nell'estate del 1985 sotto la spinta della comunit\u00e0 della val di Scalve, con il contributo economico della comunit\u00e0 Montana e del CAI di Bergamo. Venne inaugurato il 22 settembre 1985 e intitolato a Nani Tagliaferri, primo presidente della Sottosezione del CAI Valle di Scalve, deceduto nel 1981 durante la scalata del Pukajirka Central, nelle Ande Peruviane. \nDopo solamente un anno, nel novembre 1986, l'edificio sub\u00ec un devastante incendio che distrusse le travi del tetto e tutte le parti in legno, risparmiando solo i muri in pietra. Per evitare di lasciare la struttura in quelle condizioni per tutto l'inverno, si diede subito il via ai lavori di ricostruzione, che in appena un mese furono completati grazie al grande sforzo di diversi volontari, che riuscirono persino a realizzare un ampliamento della cucina. \nNel 1998 furono effettuati lavori per ampliare i dormitori e realizzare nuovi servizi igienici dotati di doccia calda. Nel 2007 fu realizzata sul retro del rifugio una nuova ala che ampli\u00f2 ulteriormente dormitori e servizi. Nel 2010 \u00e8 stato installato un impianto eolico per la produzione di energia elettrica 24 ore su 24.\nAccessi.\nIl rifugio \u00e8 stato costruito all'estremit\u00e0 settentrionale della valle del Vo, in prossimit\u00e0 del passo di Venano, in posizione intermedia tra il rifugio Antonio Cur\u00f2 a ovest, il passo del Vivione a est e Ronco di Schilpario a sud.\nTutti i sentieri per raggiungerlo sono piuttosto impegnativi e attraversano delle zone del Parco delle Orobie Bergamasche, interessanti dal punto di vista naturalistico per la ricchezza di flora e fauna.\nTraversate.\nIl rifugio \u00e8 tappa del sentiero naturalistico Antonio Cur\u00f2, oltre che del sentiero delle Orobie Occidentali, nella variante alla settima tappa che prevede l'arrivo finale al passo del Vivione. \u00c8 inoltre il rifugio di partenza dell'ultima tappa della Gran Via delle Orobie, che termina ad Aprica.\nGare.\nOgni anno sin dalla sua costruzione (1985), la prima domenica di settembre il rifugio organizza una gara di corsa a staffetta che si svolge lungo il sentiero n\u00b0413, per un totale di 12 km di lunghezza e 1200 metri di dislivello. La \"prima frazione\" parte da Ronco e arriva alla malga di Venano di sopra con 650 metri di dislivello e 6 km di lunghezza; da qui si da il cambio e parte la \"seconda frazione\" sino ad arrivare al rifugio con 500 metri di dislivello e 6 km di lunghezza. A fine gara si svolge il pranzo in compagnia al rifugio."}
{"id": "2178911", "revid": "1776051", "url": "https://it.wikipedia.org/wiki?curid=2178911", "title": "Alessandro di Forl\u00ec", "text": "Fu vescovo di Forl\u00ec a partire dall'anno 1160, ed \u00e8 ancora menzionato in un documento relativo all'anno 1189. Al vescovo Alessandro, intorno al 1160, l'abate di San Mercuriale Gervasio don\u00f2 reliquie dei santi Grato e Marcello.\nSotto il suo governo, fu costruito il palazzo episcopale della diocesi di Forl\u00ec.\nIl vescovo Alessandro chiam\u00f2 i monaci Vallombrosani a reggere l'Abbazia di San Mercuriale."}
{"id": "2178915", "revid": "913245", "url": "https://it.wikipedia.org/wiki?curid=2178915", "title": "Evgenij Luk'janenko", "text": ""}
{"id": "2178917", "revid": "339392", "url": "https://it.wikipedia.org/wiki?curid=2178917", "title": "Evgenij Lukyanenko", "text": ""}
{"id": "2178919", "revid": "339392", "url": "https://it.wikipedia.org/wiki?curid=2178919", "title": "Yevgenyi Lukyanenko", "text": ""}
{"id": "2178922", "revid": "93483326", "url": "https://it.wikipedia.org/wiki?curid=2178922", "title": "Plautilla", "text": "Biografia.\nLe notizie relative alla santa sono scarse e contraddittorie: la pi\u00f9 condivisa sostiene che Plautilla era una giovane vedova di Roma, rimasta colpita dalle prediche degli apostoli nella Citt\u00e0 Eterna e fattasi battezzare dallo stesso San Pietro. Assistette in seguito, probabilmente insieme ad un gruppo di donne cristiane (quasi certamente insieme alle sante Basilissa e Anastasia), all'esecuzione dell'apostolo Paolo, decapitato sulla Via Ostiense, presso Roma.\nVenne molto probabilmente martirizzata durante le persecuzioni scatenate a Roma dall'imperatore Nerone (54-68), forse nell'anno 67, poco dopo la morte di Pietro e Paolo.\nSecondo un'altra versione, Plautilla sarebbe da identificare nella moglie dell'imperatore Vespasiano e quindi nella madre della santa Flavia Domitilla, esiliata dall'imperatore Domiziano (81-96) per la sua fede in Cristo. Questa teoria, che non ha conferma storica, \u00e8 assai improbabile poich\u00e9 gli antichi storici hanno visto in Flavia Domitilla minore la madre della santa omonima."}
{"id": "2178930", "revid": "280502", "url": "https://it.wikipedia.org/wiki?curid=2178930", "title": "Carvasin", "text": ""}
{"id": "2178934", "revid": "114868981", "url": "https://it.wikipedia.org/wiki?curid=2178934", "title": "Camillo Rondani", "text": "Biografia.\nIl Rondani proveniva da una famiglia di ricchi proprietari terrieri e di antiche origini. Avviato dalla famiglia agli studi ecclesiastici in seminario, presto abbandon\u00f2 questa prospettiva. All'Universit\u00e0 di Parma segu\u00ec i corsi di Giurisprudenza ma, stimolato da alcuni suoi maestri, quali Macedonio Melloni e Giorgio Jan, dimostr\u00f2 un maggiore interesse per il naturalismo. Pur sostenendo tutti gli esami, Rondani non consegu\u00ec la laurea in Giurisprudenza, a causa dei moti rivoluzionari, che lo coinvolsero direttamente, nel 1831.\nAvviata con il fratello un'attivit\u00e0 commerciale, che gli consent\u00ec di coltivare i suoi interessi naturalistici studiando gli insetti esotici che infestavano le derrate, nel 1833 spos\u00f2 Petronilla Musiari e nel 1834 abbandon\u00f2 il commercio per dedicarsi alla conduzione di una tenuta agricola della famiglia, a Guardasone. L'esperienza gli consent\u00ec di proseguire le sue ricerche in ambito agronomico ed entomologico e di scambiare le sue esperienze con altri naturalisti. In quegli anni mor\u00ec Petronilla e il Rondani si rispos\u00f2 con Elisa Gelati.\nFra il 1840 e il 1848, Camillo Rondani pubblic\u00f2 i suoi scritti e acquis\u00ec notoriet\u00e0 in campo internazionale. Dopo una breve pausa politica, in occasione dei moti del 1848, Rondani acquis\u00ec posizioni di rilievo nel panorama scientifico internazionale: divenne membro dell'Accademia dei Georgofili, della \"Soci\u00e9t\u00e9 Entomologique de France\" (\"Societ\u00e0 Entomologica di Francia\") e della \"Entomologischer Verein zu Stettin\" (\"Societ\u00e0 Entomologica di Stettino\"). Nel 1955, alla riapertura dell'ateneo parmense, soppresso nel 1849, Camillo Rondani ricevette l'incarico di direttore e professore presso la Facolt\u00e0 di Agronomia. Nel ventennio successivo continu\u00f2 ad occuparsi di Entomologia, approfondendo la sua esperienza nel campo della ditterologia e dedicandosi alla classificazione degli insetti italiani, continu\u00f2 ad occuparsi della tenuta agricola di famiglia, ma ricopr\u00ec anche incarichi di docenza, politici e istituzionali. In particolare va citato il suo ruolo, nel 1870, nella fondazione della Societ\u00e0 Entomologica Italiana, di cui occup\u00f2 l'incarico di vicepresidente nel 1871.\nMor\u00ec a Parma nel 1879. La sua collezione entomologica fu acquistata dal governo e donata al Museo entomologico di Firenze.\nOpera.\nL'opera del Rondani, che si riassume in 158 pubblicazioni scientifiche, si colloca principalmente nel campo tematico dello studio dei Ditteri (Ditterologia), al quale contribu\u00ec con la classificazione e la descrizione di specie e \"taxa\" superiori sia dell'entomofauna italiana sia di quella esotica.\nL'opera fondamentale \u00e8 un trattato di ditterologia italiana dal titolo \"Dipterologiae Italicae Prodomus\", pubblicato in sei volumi, fra il 1856 e il 1877, per complessive 1450 pagine, e incompiuta a causa della sopraggiunta morte.\nGran parte del lavoro di inquadramento sistematico del Rondani \u00e8 oggi superato dalle molteplici revisioni che si sono succedute, a partire dagli anni quaranta, tuttavia all'Autore va riconosciuto il merito di un ampio contributo alle descrizioni entomologiche, documentato dalle frequenti attribuzioni al nome scientifico sia di specie sia di \"taxa\" superiori, e al pionieristico tentativo di inquadrare sistematicamente i Ditteri dell'Italia.\nFra gli altri meriti, pur non ricorrendo, il suo nome, fra i pi\u00f9 insigni contributori all'ambito tematico della lotta biologica, vanno riconosciuti gli studi sulle relazioni di antagonismo, nei confronti degli Afidi, dei Sirfidi predatori e degli Imenotteri parassitoidi (Braconidae e Chalcidoidea). In particolare va citata la posizione del Rondani in un dibattito in corso, negli anni settanta del XIX secolo, che sosteneva un ruolo preminente degli insetti ausiliari, rispetto agli uccelli insettivori, nel controllo naturale degli insetti fitofagi.\nDescrizioni attribuite a Rondani.\nDitteri:\nImenotteri:"}
{"id": "2178938", "revid": "2100199", "url": "https://it.wikipedia.org/wiki?curid=2178938", "title": "Ardeshir Irani", "text": "Si tratta di uno dei volti pi\u00f9 famosi del cinema indiano.\nA Bollywood ha diretto sia il primo film sonoro indiano, Alam Ara, nel 1931, che il primo a colori, Kisan Kanya, nel 1937.\nHa lavorato a film in varie lingue: oltre all'inglese e a quelle indiane, anche in tedesco, persiano e indonesiano.\nFilmografia.\nProduttore"}
{"id": "2178939", "revid": "280502", "url": "https://it.wikipedia.org/wiki?curid=2178939", "title": "Diniket", "text": ""}
{"id": "2178940", "revid": "124607645", "url": "https://it.wikipedia.org/wiki?curid=2178940", "title": "Locanda di posta", "text": "In Europa, dalla met\u00e0 del XVII secolo, per un periodo di quasi tre secoli, le locande di posta e osterie di posta (in francese: \"auberges de la Poste\"; in inglese: \"coaching inn\", o anche \"coaching house\" o \"staging inn\"; in tedesco: \"Gasthof zur Post\" o \"Gasthof Post\") furono una delle strutture pi\u00f9 importanti per i viaggiatori di terra. Erano delle locande che facevano parte delle stazioni di posta e avevano la funzione di dare vitto e alloggio ai viaggiatori in diligenza. Alcune di esse sono giunte ai nostri giorni mantenendo, in italiano, il nome \"Hotel della Posta\", \"Albergo della Posta\" o \"Ristorante della Posta\".\nDescrizione.\nLe locande o osterie della Posta sorgevano nelle stazioni di posta accanto alle scuderie dei cavalli, alle rimesse delle carrozze, alla bottega del maniscalco, all'ufficio postale, alla biglietteria e al deposito bagagli. In esse i viaggiatori potevano pranzare durante il cambio dei cavalli o pernottare la notte. Generalmente, come in tutte le locande, il piano terreno era destinato alla preparazione e somministrazione dei pasti, mentre al piano superiore c'erano le camere da letto.\nIn Inghilterra.\nAlcune citt\u00e0 dell'Inghilterra avevano anche dieci di questi locali che rivaleggiavano fra di loro non solo per i ricavi ottenuti per il cambio dei cavalli ma anche per la somministrazione di pasti e bevande ai passeggeri delle carrozze e per il pernottamento degli stessi. Barnet nell'Hertfordshire era una di queste localit\u00e0, ed ancora oggi possiede un elevato numero di pub storici lungo la sua strada principale. Questa grande concentrazione era dovuta al fatto che la citt\u00e0 era situata in posizione strategica sulla strada che da Londra conduceva nel nord dell'Inghilterra.\nCock and Bull.\nDue \"coaching inns\" situati lungo la strada romana \"Watling Street\" nel villaggio di Stony Stratford,(Buckinghamshire, di nome rispettivamente \"The Cock\" e \"The Bull\", si dice abbiano dato origine al modo di dire inglese \"cock and bull stories.\" Molte carrozze si fermavano in citt\u00e0 lungo la strada che da Londra portava al nord dell'Inghilterra, e i viaggiatori raccontavano delle storie che venivano abbellite passando fra le due osterie fra pinte di birra e attenti ascoltatori. Cos\u00ec ora ogni racconto fantasioso e poco credibile diventa una \"cock and bull story\".\nInn storici.\nEsistono ancora alcuni esempi di \"coaching inns\" storici nel centro di Londra e fra questi si citano il \"Nomura building\" vicino al Museum of London sul London Wall che commemora il \"Bull and Mouth Inn\"; \"Golden Cross House\", di fronte a St Martin's in the Fields richiama alla mente il \"Golden Cross\", \"Charing Cross coaching inn\".\nAd Oxford esiste il \"Bear Inn\" (fondato nel 1242) ed il \"Lamb &amp; Flag\"."}
{"id": "2178942", "revid": "180202", "url": "https://it.wikipedia.org/wiki?curid=2178942", "title": "Logic bomb", "text": ""}
{"id": "2178943", "revid": "280502", "url": "https://it.wikipedia.org/wiki?curid=2178943", "title": "Nitrosorbide", "text": ""}
{"id": "2178947", "revid": "580", "url": "https://it.wikipedia.org/wiki?curid=2178947", "title": "Stadio Fratelli Paschiero", "text": "Lo stadio Fratelli Paschiero \u00e8 un impianto calcistico sito nella citt\u00e0 italiana di Cuneo.\nPrincipale arena scoperta della citt\u00e0 e della relativa provincia, ha storicamente ospitato le partite interne del , maggiore club calcistico locale. A seguito del fallimento di tale club, dal 2019 vi gioca saltuariamente l'A.S.D. Cuneo Football Club, societ\u00e0 che si propone informalmente come erede della sopradetta tradizione sportiva.\nTra il 2013 e il 2014 ha inoltre ospitato in via transitoria il , impossibilitato a giocare nel proprio impianto casalingo a causa dei lavori di ristrutturazione.\nStoria.\nEdificazione ed evoluzione.\nNei primi anni 1930 il campo sportivo di piazza Regina Elena (poi piazza Martiri della Libert\u00e0), dal 1913 sede della pratica calcistica nella citt\u00e0 di Cuneo, inizi\u00f2 a palesare insanabili limiti strutturali, tali da renderlo non pi\u00f9 pienamente idoneo ad ospitare le partite di uno sport in piena ascesa di popolarit\u00e0 a livello nazionale: ogniqualvolta si giocava una partita, l'area (normalmente aperta al transito di pedoni e mezzi) doveva infatti essere transennata e preparata, per poi smontare il tutto a gioco terminato.\nSi decise pertanto di dare alla citt\u00e0 una nuova arena permanente: venne scelta allo scopo la localit\u00e0 di Torre Bonada (o Cascina Bonada), all'epoca al di fuori dell'area urbana cuneese, non lontano dal cantiere della seconda stazione ferroviaria della citt\u00e0. I lavori procedettero speditamente e gi\u00e0 il 28 ottobre 1935 lo \"stadio Littorio\" fu ufficialmente inaugurato con la disputa della partita amichevole Cuneo-, vinta dagli ospiti per 1-8. \nIn ambito popolare, a dispetto dell'intitolazione ufficiale, lo stadio divenne alquanto noto con il nome di \"Monviso\", in quanto dagli spalti si godeva di una vista panoramica sul relativo massiccio montuoso delle Alpi Cozie, al quale venne poi associato l'odonimo della strada d'accesso alla tribuna maggiore.\nTra maggio e giugno 1938 l'impianto ospit\u00f2 il collegiale della nazionale italiana di calcio, in procinto di partire per la vittoriosa Coppa del Mondo in Francia.\nAlla caduta del regime fascista, nel secondo dopoguerra lo stadio rimase per circa vent'anni senza un nome ufficiale: il 2 ottobre 1966, in occasione della prima partita stagionale del Cuneo, si provvide a reintitolarlo alla memoria dei fratelli Aldo e Riccardo Paschiero, due calciatori cuneesi richiamati alle armi e morti in combattimento nella seconda guerra mondiale. La novit\u00e0 fu sancita dall'apposizione di una lapide nell\u2019atrio d\u2019ingresso alla tribuna maggiore.\nL'impianto era originariamente a carattere polisportivo, provvisto com'era di una pista d'atletica leggera; gli spalti erano costituiti unicamente da una tribuna parzialmente coperta sul lato occidentale del campo e una gradinata scoperta su quello orientale. Era tuttavia comunemente permesso agli spettatori di prendere posto anche al di fuori delle gradinate, superando ampiamente la capienza teorica.\nNel corso del XX secolo la pista d'atletica venne dismessa e gli spalti vennero ampliati e ammodernati: nel 1954 la copertura venne estesa a tutte le gradinate laterali, mentre nei decenni successivi vennero aggiunte ulteriori tribune posticce costruite in tubolari d'acciaio. La capacit\u00e0 di pubblico ha dunque teso a oscillare tra le 3000 e le 4000 unit\u00e0.\nProblematiche.\nCon l'avvento del Terzo millennio l'impianto ha palesato una crescente obsolescenza infrastrutturale, alla quale \u00e8 stato posto parziale rimedio mediante interventi di tipo conservativo, sovente a carattere non permanente (ad esempio con l'aggiunta di strutture mobili in materiale metallico).\nLa crescita urbana di Cuneo, soprattutto attorno agli anni 1960, ha inoltre progressivamente \"fagocitato\" lo stadio (che originariamente si trovava in aperta campagna), serrandolo su tre lati fra palazzine residenziali ad alta densit\u00e0 abitativa. A poca distanza \u00e8 inoltre sorto l'ospedale Santa Croce.\nTutto ci\u00f2, oltre a rendere virtualmente impossibile attuare una completa ristrutturazione dell'arena, ha reso problematica la gestione della viabilit\u00e0 circostante nei giorni delle partite: il blocco e/o la limitazione del transito veicolare su lunghi segmenti stradali (misure necessarie per permettere il sicuro afflusso e deflusso del pubblico, nonch\u00e9 i movimenti e il parcheggio dei torpedoni delle squadre) ha infatti risvolti negativi sulla scorrevolezza del traffico di gran parte del centro cittadino.\nFuturo dell'impianto.\nLe criticit\u00e0 sopra esposte hanno stimolato discussioni e polemiche inerenti alla possibilit\u00e0 di dismettere dello stadio ed eventualmente costruirne uno nuovo in un'altra zona della citt\u00e0. \nA pi\u00f9 riprese la stessa dirigenza del si \u00e8 dichiarata disponibile a farsi carico di una tale operazione con fondi propri (da ultimo nel 2019), ma ci\u00f2 non ha mai dato luogo a risultati concreti. \nNel 2010 una cordata di imprenditori locali richiese il diritto di costruire un nuovo stadio nell'area attigua al Palasport di San Rocco Castagnaretta, avvalendosi delle linee guida dettate dal Piano Regolatore Generale del comune di Cuneo: in cambio essi chiesero il diritto di abbattere il Paschiero e destinare il terreno liberato ad edilizia residenziale, commerciale e verde pubblico. Anche tale proposta \u00e8 tuttavia rimasta sulla carta.\nLa questione torn\u00f2 d'attualit\u00e0 nel 2019, allorch\u00e9 il club commission\u00f2 a un istituto di ricerca uno studio preliminare per la costruzione di uno \"stadio ecosostenibile\" con particolari caratteristiche di autonomia energetica (nello specifico la possibilit\u00e0 di autogenerare elettricit\u00e0 mediante una centrale idroelettrica interna, alimentata dalle acque dei torrenti cittadini). Emerse in seguito che tale studio (presentato al municipio di Cuneo il 9 gennaio) conteneva diversi elementi recuperati da altri progetti e ricerche, mentre alcuni periti misero in dubbio la fattibilit\u00e0 pratica delle soluzioni prospettate. La contestuale crisi economico-sportiva del Cuneo (che nell'estate di quell'anno cessa di esistere) segna un'ulteriore battuta d'arresto per l'argomento nuovo stadio.\nStruttura.\nLo stadio Fratelli Paschiero conserva alcune peculiarit\u00e0 architettoniche originarie: di particolare pregio \u00e8 il muro di recinzione, i cui monumentali portoni angolari sono decorati da altorilievi raffiguranti un busto umano che regge tra le mani un pallone da calcio. Il muro disegna inoltre un perimetro assai pi\u00f9 ampio rispetto all'estensione del campo da gioco, evidenziando le vestigia della dismessa pista d'atletica. \nLa facciata della tribuna principale presenta invece le linee tipiche dello stile razionalista assai in voga nell'epoca fascista. \nGli spalti si suddividono nei seguenti settori:\nIl terreno di gioco \u00e8 in erba naturale e misura 105x68 m; quattro torri faro poste in corrispondenza degli angoli (installate nell'estate del 1983 e dotate ciascuna di nove riflettori) ne garantiscono l'illuminazione notturna per un valore di oltre 500 lux in tutte le direzioni."}
{"id": "2178954", "revid": "1573940", "url": "https://it.wikipedia.org/wiki?curid=2178954", "title": "Dasyurus hallucatus", "text": "Il quoll settentrionale (Dasyurus hallucatus ), noto anche come gatto marsupiale del nord, \u00e8 un marsupiale carnivoro originario dell'Australia.\nDescrizione.\nIl quoll settentrionale \u00e8 il pi\u00f9 piccolo delle quattro specie australiane del genere \"Dasyurus\".. Le femmine sono pi\u00f9 piccole dei maschi: pesano, infatti, 350-690 g, mentre i maschi pesano 540-1120 g. La lunghezza testa-corpo \u00e8 di 27-37 cm nei maschi e di 24,9-31 cm nelle femmine. La coda misura 20,2-34,5 cm.\nBiologia.\nAlimentazione.\nI quoll settentrionali si nutrono principalmente di invertebrati, ma consumano anche frutti carnosi e una vasta gamma di vertebrati, compresi piccoli mammiferi, uccelli, lucertole, serpenti e rane. Consumano anche i resti degli animali investiti dai veicoli lungo le strade e i rifiuti che trovano attorno ai campeggi e ai bidoni della spazzatura.\nRiproduzione.\nUn aspetto caratteristico di questa specie \u00e8 che i maschi spariscono subito dopo essersi accoppiati, lasciando alle femmine l'intero compito dell'allevamento dei piccoli. Nel marsupio le femmine hanno otto mammelle, ma esse possono dare alla luce anche pi\u00f9 di otto piccoli, che si fanno strada verso il marsupio e competono tra loro per assicurarsi un proprio capezzolo. Nel corso di uno studio effettuato nel Kimberley, una regione dell'Australia Occidentale, \u00e8 stato scoperto che i maschi hanno un picco di testosterone in luglio, e che le femmine partoriscono in luglio o agosto.\nIn natura, i maschi vivono per circa un anno, mentre le femmine possono vivere anche fino a tre anni. Nelle regioni rocciose, dove i quoll hanno dimensioni maggiori di quelli che abitano nelle savane, sembra che la speranza di vita di maschi e femmine aumenti di due o tre anni, forse perch\u00e9 l'habitat \u00e8 pi\u00f9 ospitale e vi sono meno predatori.\nDistribuzione e habitat.\nIl quoll settentrionale \u00e8 presente dalla regione del Pilbara, nell'Australia Occidentale, attraverso il Territorio del Nord, fino al Queensland sud-orientale. Il suo areale storico si estendeva, senza interruzione, dal Queensland sud-orientale alla regione del Kimberley, nell'Australia Occidentale. Vi sono anche alcune popolazioni disgiunte. \u00c8 presente soprattutto nelle regioni rocciose e nelle foreste aperte di eucalipti.\nTassonomia.\nIl quoll settentrionale appartiene alla famiglia dei Dasiuridi, ed \u00e8 stato spesso definito la pi\u00f9 caratteristica delle specie australiane di \"Dasyurus\". \u00c8 stato descritto per la prima volta nel 1842 dal naturalista e scrittore John Gould, che battezz\u00f2 la specie \"hallucatus\", in riferimento alle dimensioni maggiori del primo dito. Talvolta la specie \u00e8 stata classificata in un genere distinto, \"Satanellus\".\nConservazione.\nIl quoll settentrionale \u00e8 ora scomparso da molte parti del suo areale storico. \u00c8 stato recentemente classificato tra le specie in pericolo dalla legislazione del Commonwealth Australiano (EPBC Act), e anche la IUCN lo inserisce tra le specie in pericolo (\"Endangered\"). Il maggior rischio per la sua sopravvivenza \u00e8 costituito dalla diffusione del rospo delle canne, introdotto originariamente nel Queensland, ma che ha ormai raggiunto il Parco Nazionale di Kakadu nel Territorio del Nord, e si sta attualmente dirigendo a ovest, verso Darwin.\nAltre minacce sono costituite dalla predazione da parte di gatti inselvatichiti e volpi, e dalla distruzione, degrado e frammentazione dell'habitat a causa del mutare del regime degli incendi, dell'estrazione mineraria, del dissodamento di terreni agricoli, dell'impoverimento dei pascoli e del sovrappascolo. Molti quoll, inoltre, vengono ogni anno investiti dai veicoli.\nIn due siti di studio nel Kakadu, i quoll sono scomparsi da un'intera area e diminuiti da 45 a 5 individui nell'altra. La conclusione che si evince da questi dati, seppur non ancora confermata, \u00e8 che il quoll settentrionale scomparir\u00e0 da gran parte del Top End (Territorio del Nord) non appena l'areale dei rospi delle canne si sovrapporr\u00e0 totalmente al suo. Nel Queensland sopravvivono tuttora popolazioni di quoll in aree dove i rospi delle canne sono ormai presenti da molti anni. Gli studiosi non sono ancora riusciti a capire come abbiano fatto a sopravvivere; \u00e8 necessario che in queste zone vengano effettuate ulteriori ricerche.\nAllo scopo di proteggere i quoll settentrionali dai rospi delle canne, alcuni ricercatori dell'Universit\u00e0 di Sydney stanno portando avanti dal 2010 un progetto che tende a insegnare loro a evitare questi anfibi invasivi attraverso l'avversione del sapore."}
{"id": "2178955", "revid": "599013", "url": "https://it.wikipedia.org/wiki?curid=2178955", "title": "Suore domenicane della Congregazione del Santo Rosario (Adrian)", "text": "Le Suore Domenicane della Congregazione del Santo Rosario, dette di Adrian (in inglese \"Dominican Sisters of the Congregation of the Most Holy Rosary\"), sono un istituto religioso femminile di diritto pontificio: i membri di questa congregazione pospongono al loro nome la sigla O.P.\nStoria.\nNel 1878 una comunit\u00e0 di terziarie domenicane della Congregazione del Santo Rosario di Newburgh si stabil\u00ec ad Adrian, nel Michigan, dove apr\u00ec una scuola (la \"St. Mary school\") e, successivamente, un ricovero per anziani (\"St. Joseph hospital\").\nSotto la guida di Camilla Madden, eletta superiora nel 1892, le suore domenicane di Adrian crebbero rapidamente di numero e aprirono filiali in altre localit\u00e0 della regione, dando origine a una nuova provincia (di \"St. Joseph\") della congregazione di Newburg: la provincia di \"St. Joseph\" divenne gradualmente sempre pi\u00f9 autonoma e dalla casa madre e, il 27 giugno 1923, si rese totalmente indipendente. La Madden fu la prima superiora generale.\nLa congregazione venne aggregata all'Ordine dei Frati Predicatori il 1\u00ba marzo 1936; ricevette il pontificio decreto di lode il 14 aprile 1937; le sue costituzioni, gi\u00e0 approvate dalla Santa Sede il 14 aprile 1937, vennero confermate il 24 luglio 1944.\nAttivit\u00e0 e diffusione.\nLe Domenicane di Adrian si dedicano prevalentemente all'istruzione e all'educazione cristiana della giovent\u00f9, ma anche ad altre opere di misericordia.\nSono presenti in 30 stati degli Stati Uniti d'America, nel Distretto di Columbia e a Porto Rico, in Canada, Repubblica Dominicana, Italia e Swaziland: la sede generalizia \u00e8 ad Adrian, in Michigan.\nAl 31 dicembre 2005 l'istituto contava 966 religiose in 290 case: \u00e8 una congregazioni pi\u00f9 numerose dell'ordine domenicano."}
{"id": "2178956", "revid": "232134", "url": "https://it.wikipedia.org/wiki?curid=2178956", "title": "I choose", "text": ""}
{"id": "2178957", "revid": "1543377", "url": "https://it.wikipedia.org/wiki?curid=2178957", "title": "Kuito", "text": "Kuito \u00e8 una citt\u00e0 dell'Angola, situata nella parte centrale del paese e capoluogo della provincia di Bi\u00e9. Ha una popolazione di 176.296 abitanti. In epoca coloniale il nome della citt\u00e0 era \"Silva Porto\".\nKuito \u00e8 la citt\u00e0 angolana che ha subito i maggiori danni durante la guerra civile, soprattutto nella fase degli anni 1993-94 quando rimase 9 mesi sotto assedio, ma anche in quella successiva alla rottura del trattato di pace di Lusaka (1998-99) quando le truppe ribelli dell'UNITA, appoggiate da mercenari, attaccarono la citt\u00e0 usando mezzi blindati e artiglieria pesante.\nIl numero di vittime \u00e8 stato elevatissimo (oltre 30.000) e tutti gli edifici della citt\u00e0 hanno subito pesanti danni.\n, oltre al problema del reintegro dell'elevato numero di profughi, la citt\u00e0 versa in una profonda crisi economica, la popolazione vive di agricoltura di sussistenza e grazie ai sostegni alimentari della FAO.\nKuito \u00e8 situata lungo il percorso della ferrovia del Benguela che collega le province interne con la costa. La linea ferroviaria, danneggiata dai conflitti, \u00e8 in fase di riparazione.\nLa citt\u00e0 \u00e8 collegata inoltre con Luanda tramite voli interni."}
{"id": "2178963", "revid": "146092", "url": "https://it.wikipedia.org/wiki?curid=2178963", "title": "Edicole Sacre di Napoli", "text": ""}
{"id": "2178968", "revid": "118031", "url": "https://it.wikipedia.org/wiki?curid=2178968", "title": "Sciitismo", "text": ""}
{"id": "2178970", "revid": "21396630", "url": "https://it.wikipedia.org/wiki?curid=2178970", "title": "George O'Dowd", "text": ""}
{"id": "2178974", "revid": "76430", "url": "https://it.wikipedia.org/wiki?curid=2178974", "title": "Niccol\u00f2 Antonio Zingarelli", "text": ""}
{"id": "2178977", "revid": "767487", "url": "https://it.wikipedia.org/wiki?curid=2178977", "title": "Drexciya", "text": "I Drexciya sono stati un gruppo di musica elettronica di Detroit.\nL'unico membro ufficialmente riconosciuto nel progetto fu lo scomparso James Stinson, anche se \u00e8 certa la collaborazione in molte occasioni del produttore e musicista Gerald Donald.\nBiografia.\nIl loro nome deriva da un mito molto somigliante all'Atlantide di Platone: \"Drexciya\" era infatti un mondo sottomarino popolato dai figli mai nati delle donne africane gettate a mare durante le tratte degli schiavi. Nell'Oceano sarebbero cresciuti come guerrieri anfibi in metropoli acquatiche lottando per la giustizia.\nLa maggior parte della loro produzione \u00e8 caratterizzata da atmosfere electro molto visionarie, condite con elementi tratti dalla Techno di Detroit degli anni ottanta, il tutto costruito sulla drum machine Roland TR-808.\nSebbene i componenti del gruppo non si svelarono mai al pubblico durante la loro carriera, James Stinson fu identificato come parte del progetto dopo la sua morte, avvenuta nel 2002. Durante le interviste online era solito indossare maschere di Star Trek per celare la sua identit\u00e0.\nGerald Donald ha proseguito la carriera musicale nei suoi fortunati progetti paralleli."}
{"id": "2178981", "revid": "24443", "url": "https://it.wikipedia.org/wiki?curid=2178981", "title": "Catene dell'antlante", "text": ""}
{"id": "2178988", "revid": "260676", "url": "https://it.wikipedia.org/wiki?curid=2178988", "title": "Deckmasters", "text": ""}
{"id": "2178998", "revid": "115735511", "url": "https://it.wikipedia.org/wiki?curid=2178998", "title": "Crash Bandicoot Nitro Kart 3D", "text": "Crash Bandicoot Nitro Kart 3D \u00e8 un videogioco di kart sviluppato da Vivendi Games nel 2008 per iPhone, iPod touch e altre piattaforme mobili.\nTrama.\nNitros Oxide ha creato una squadra con Neo Cortex e Ripper Roo con lo scopo di dominare il mondo. Essi sfidano Crash, Coco e Yaya (una ragazza panda che esordisce in questo gioco) ad una competizione di corsa su kart, al vincitore andr\u00e0 il titolo di \"Re delle corse su Kart per tutta l'eternit\u00e0\", mentre i perdenti saranno cacciati da N. Sanity Island.\nModalit\u00e0 di gioco.\nIl gioco \u00e8 un misto tra \"Crash Team Racing\" (per il gameplay) e \"Crash Tag Team Racing\" (per quanto riguarda la costruzione delle ambientazioni).\nPer quanto riguarda il gameplay sono quindi disponibili armi per attaccare gli avversari, frutti wumpa per potenziare il veicolo, lettere della parola \"Crash\" da collezionare per sbloccare nuovi personaggi giocanti.\nIn gara c'\u00e8 la possibilit\u00e0 di saltare e di effettuare scivolate.\nI tipi di partita sono:\nPersonaggi giocabili.\nIn tutto sono 6 i personaggi, Crash e Cortex sono subito disponibili, mentre gli altri bisogna sbloccarli collezionando le lettere C-R-A-S-H sparse per i livelli. il design dei personaggi ricorda quello degli ultimi capitoli della serie.\nDa un aggiornamento sono stati aggiunti i personaggi di:\nSequel.\nNel maggio 2010 \u00e8 stato messo in commercio un sequel dal titolo \"Crash Bandicoot Nitro Kart 2\" disponibile per iPhone, iPod touch e iPad."}
{"id": "2179005", "revid": "599013", "url": "https://it.wikipedia.org/wiki?curid=2179005", "title": "Religiose domenicane dell'Annunziata", "text": "Le Religiose Domenicane dell'Annunziata (in spagnolo \"Religiosas Dominicanas de la Anunciata\") sono un istituto religioso femminile di diritto pontificio: le suore di questa congregazione pospongono al loro nome la sigla D.A.\nStoria.\nLa congregazione venne fondata il 15 agosto 1856 a Vich, in Catalogna, dal frate domenicano Francesco Coll Guitart (1812-1875): nacque come fraternit\u00e0 di suore insegnanti del Terz'ordine domenicano, destinata all'istruzione dei fanciulli, soprattutto nelle zone rurali.\nIl nome originale delle religiose fu semplicemente Suore Terziarie Domenicane, mutato poi in Religiose Domenicane dell'Incarnazione del Figlio di Dio e, nel 1884, in Religiose Domenicane dell'Annunziata.\nIl 19 agosto 1884 l'istituto venne affiliato all'Ordine dei Frati Predicatori (l'aggregazione venne confermata il 3 giugno 1906): ricevette il pontificio decreto di lode il 6 settembre 1898; le sue costituzioni vennero approvate definitivamente dalla Santa Sede nel 1907.\nIl fondatore \u00e8 stato beatificato da papa Giovanni Paolo II nel 1979 e proclamato santo da papa Benedetto XVI l'11 ottobre 2009.\nAttivit\u00e0 e diffusione.\nLe Domenicane dell'Annunziata si dedicano principalmente all'istruzione ed educazione cristiana della giovent\u00f9, anche nei paesi in via di sviluppo: in base alle esigenze delle popolazioni tra cui svolgono il loro apostolato, si dedicano anche a varie opere di assistenza sociale e sanitaria.\nSono presenti in Europa (Francia, Italia e Spagna), in Africa (Camerun, Costa d'Avorio, Benin, Ruanda), in America Latina (Argentina, Brasile, Cile, Costa Rica, Guatemala, Messico, Nicaragua, Paraguay, Per\u00f9, El Salvador, Uruguay) e in Asia: nelle Filippine e il Vietnam. La sede generalizia \u00e8 a Madrid.\nAl 31 dicembre 2005 l'istituto contava 1.102 religiose in 140 case."}
{"id": "2179006", "revid": "182193", "url": "https://it.wikipedia.org/wiki?curid=2179006", "title": "Red Bull Bragantino", "text": "Il Red Bull Bragantino, noto anche semplicemente come Bragantino e, fino al 2020, come Clube Atl\u00e9tico Bragantino, \u00e8 una societ\u00e0 calcistica brasiliana con sede nella citt\u00e0 di Bragan\u00e7a Paulista, nello stato di San Paolo.\nStoria.\nLa fondazione e i primi anni.\nL'8 gennaio 1928 gli ex membri del Bragan\u00e7a Futebol Clube fondarono il Clube Atl\u00e9tico Bragantino.\nNel 1949 il club partecip\u00f2 per la prima volta alla seconda divisione del Campionato Paulista. Nel 1965 il Bragantino venne promosso per la prima volta nella prima divisione del Campionato Paulista. Nel 1966, tuttavia, il club retrocesse nella seconda divisione del Campionato Paulista.\nNel 1988 il Bragantino vinse la seconda divisione del Campionato Paulista. Nel 1989 avvenne il debutto nel Campeonato Brasileiro S\u00e9rie A graz alla vittoria del Campeonato Brasileiro S\u00e9rie B. Nel 1990 Bragantino sconfisse il per vincere la prima divisione del Campionato Paulista. La finale \u00e8 stata soprannominata la \"finale caipira\" (\"final caipira\", in lingua portoghese).\nNel 1991 il club fu finalista del Campeonato Brasileiro S\u00e9rie A. In finale, il Bragantino fu sconfitto dal . Nel 1992 il club ha partecipato alla Coppa CONMEBOL, facendo cos\u00ec il suo debutto nelle competizioni continentali, partecipazione bissata con la partecip alla 1993. Nel 1995 il club retrocesse nella seconda divisione del Campionato Paulista. Nel 1996 il Bragantino ha partecipato per la terza volta alla Coppa CONMEBOL.\nNel 1998 il club retrocesse nel Campeonato Brasileiro S\u00e9rie B. Nel 2002, al termine di una brutta stagione, la squadra retrocesse nel Campeonato Brasileiro S\u00e9rie C. Nel 2005 il club venne promosso nella prima divisione del Campionato Paulista. Nel 2007, dopo aver vinto il Campeonato Brasileiro S\u00e9rie C 2007 vi \u00e8 il ritorno nella serie cadetta per il Campeonato Brasileiro S\u00e9rie B 2008.\nCollaborazione con la Red Bull: Red Bull Bragantino.\nNell'aprile 2019 il Bragantino ha siglato un accordo con la Red Bull (che gi\u00e0 gestiva il Red Bull Brasil, incapace tuttavia di superare le divisioni minori) per la gestione di tutte le sue attivit\u00e0 legate al calcio, con l'obiettivo di permettere alla squadra di competere nel massimo campionato brasiliano. \nIn virt\u00f9 di questa collaborazione il club ha cambiato logo e nome (Red Bull Bragantino), adottando altres\u00ec i colori sociali bianco-rosso tipici delle societ\u00e0 gestite dalla multinazionale austriaca. Nella stagione 2020 disputa quindi la sua prima stagione nel massimo campionato brasiliano con la nuova propriet\u00e0.\nInoltre \u00e8 stata presa in considerazione la possibilit\u00e0 di costruire un nuovo stadio al posto del Nabi Abi Chedid. \nDurante il suo primo anno in Brasileir\u00e3o, si qualifica per la Copa Sudamericana concludendo il campionato al decimo posto. L'anno successivo, raggiunge la finale della suddetta coppa."}
{"id": "2179008", "revid": "486946", "url": "https://it.wikipedia.org/wiki?curid=2179008", "title": "Bragantino", "text": ""}
{"id": "2179009", "revid": "15756", "url": "https://it.wikipedia.org/wiki?curid=2179009", "title": "Decima del Saladino", "text": "La decima del Saladino, fu una tassa introdotta in Inghilterra e, con minore successo, in Francia nel 1188 in risposta alla conquista di Gerusalemme da parte di Saladino nel 1187.\nScenario.\nNel luglio del 1187 il Regno di Gerusalemme fu sconfitto alla Battaglia di Hattin da Saladino che in ottobre conquist\u00f2 Gerusalemme stessa.\nQuando la notizia raggiunse l'Europa alla fine di quello stesso anno, fu proclamata una nuova crociata.\nNel gennaio del 1188, Enrico II d'Inghilterra e Filippo II di Francia si incontrarono a Le Mans per discutere della crociata, era presente anche Ioscio l'Arcivescovo di Tiro; essi discussero anche della \"Decima del Saladino\".\nL'11 febbraio Enrico cominci\u00f2 ad organizzare la predicazione della crociata in Inghilterra, a Geddington.\nRaccolta della decima.\nEssa fu letteralmente una decima, un'imposta del 10% sui redditi e sui beni mobili.\nLa base imponibile veniva valutata dalle diocesi piuttosto che dalle contee.\nGli sceriffi locali non ebbero alcun ruolo nella riscossione della decima, chi raccoglieva il denaro era invece il locale sacerdote o vescovo, il rettore della chiesa locale, il barone locale ed un sergente del re, cos\u00ec come, in particolare, un Cavaliere templare ed un Cavaliere Ospitaliere, i cui ordini erano specialmente interessati alla difesa della Terra Santa.\nL'ammontare della tassa fu stabilito in base a dichiarazioni giurate nelle aree rurali e da una giuria nelle aree urbane.\nAlcuni oggetti furono esentati dalla tassazione:\nAllo scopo di incoraggiare la partecipazione coloro che si univano alla crociata vennero totalmente esentati dalla decima, e molti effettivamente aderirono al fine di evitare il pagamento.\nTutti gli altri proprietari terrieri, sia laici che religiosi, dovevano pagare, se qualcuno non era d'accordo con la valutazione delle sue propriet\u00e0 veniva imprigionato o scomunicato.\nMentre le imposte venivano di norma raccolte dal Tesoro, per raccogliere la decima fu istituito a Salisbury un ufficio separato con dieci scrutatori.\nSecondo Gervasus Dorobornensis furono raccolte \u00a3 dai cristiani ed altre \u00a3 dagli ebrei; quest'ultima cifra probabilmente \u00e8 da ridurre a \u00a3 oltre a \u00a3 raccolte nel 1190. Il clero fece la sua parte versando 5 000 marchi d'argento.\nQuesta fu la maggiore imposizione fiscale mai riscossa in Inghilterra, anche se Enrico aveva istituito altre tasse per gli aiuti in Terra Santa nel 1166 e pi\u00f9 recentemente nel 1185.\nLa decima fu estremamente impopolare, nonostante il generale riconoscimento del fatto che fosse destinata, dal punto di vista degli inglesi, ad una buona causa.\nA causa del ruolo svolto dalle diocesi nello stabilire l'ammontare della tassa gran parte del biasimo si concentr\u00f2 specialmente su Baldovino di Exeter, l'Arcivescovo di Canterbury; saggiamente, forse, egli pass\u00f2 la maggior parte dell'anno in Galles, predicando la crociata, accompagnato dal cronachista Giraldus Cambrensis.\nLa stessa decima fu istituita in Francia ma Filippo, non avendo lo stesso governo centrale, non riusc\u00ec a controllare la forte opposizione che dovette fronteggiare. Filippo cerc\u00f2 di mantenerla al suo ritorno dalla crociata.\nLa decima fu imposta, con minore successo, anche ai territori inglesi in Francia.\nEnrico sugger\u00ec che Guglielmo il Leone istituisse la decima in Scozia, ma Guglielmo rifiut\u00f2 e la potenza inglese non arrivava ancora tanto a nord da imporre la tassa agli scozzesi.\nConseguenze.\nAlla fine Enrico non part\u00ec mai per la crociata.\nNel 1189 fu coinvolto in una guerra contro il suo stesso figlio Riccardo e Filippo, e fu accusato di utilizzare la decima per acquistare approvvigionamenti per questo conflitto.\nEnrico mor\u00ec qualche tempo dopo, in quello stesso anno, prima della partenza dei crociati inglesi; secondo Giraldus fu la punizione divina per una cos\u00ec pesante tassazione.\nRiccardo gli successe e trov\u00f2 i forzieri del regno pieni, tuttavia egli raccolse altro denaro vendendo terreni e imponendo varie gabelle in tutta l'Inghilterra.\nComplessivamente, Enrico e Riccardo riuscirono a raccogliere 100.000 marchi d'argento con la decima del Saladino.\nLa successiva Terza crociata conquist\u00f2 la costa del Mediterraneo per il residuo Regno di Gerusalemme, Riccardo per\u00f2 non riusc\u00ec a riprendere Gerusalemme.\nMentre tornava a casa egli fu preso in ostaggio da Enrico VI di Svevia;\nnel 1194 un'altra massiccia tassazione fu imposta in Inghilterra con lo scopo di raccogliere il denaro per il suo riscatto,\nfu essenzialmente una replica della decima del Saladino del 1188 ma, in questo caso, fu fissata un'aliquota ben pi\u00f9 elevata del 25%.\nLa stessa struttura organizzativa e meccanismo di raccolta furono utilizzati per raccogliere fondi per la guerra di re Giovanni in Francia del 1207."}
{"id": "2179014", "revid": "125952839", "url": "https://it.wikipedia.org/wiki?curid=2179014", "title": "Red Dead Revolver", "text": "Red Dead Revolver \u00e8 un videogioco action-adventure del 2004, sviluppato da Rockstar San Diego e pubblicato da Rockstar Games per PlayStation 2 e Xbox.\n\u00c8 ispirato al genere spaghetti-western anni '60 ed \u00e8 ambientato per una prima parte nel 1876 e per una seconda nel 1885, al tempo dei cacciatori di taglie, dei banditi, degli sceriffi e dei fuorilegge.\nTrama.\nPrima parte anno 1876.\nLa prima parte ha inizio nel 1876. Nate Harlow ed il suo socio Griffon hanno trovato l'oro sul Monte Orso. Griffon viene successivamente catturato da un esercito di soldati messicani e condannato ad essere giustiziato come spia. Per salvarsi, offre al Generale Javier Diego met\u00e0 dell'oro del Monte Orso. Pi\u00f9 tardi, Diego invia il Colonnello Daren, suo braccio destro, a uccidere Nate Harlow e la sua famiglia. Daren spara a Nate e a sua moglie ma il furioso figlio di Nate, Red, riesce a sparare al braccio sinistro di Daren, amputandoglielo grazie alla pistola del padre, trovata tra le braci ardenti, e marchiando la sua mano con la figura di uno scorpione.\nSeconda parte, anno 1885.\nAnno 1885. Red \u00e8 cresciuto ed \u00e8 diventato un cacciatore di taglie. La storia inizia mentre combatte e uccide tutti i membri di una banda di fuorilegge guidata da Bloody Tom. Sperando di riscuotere le taglie dei fuorilegge, porta i corpi alla cittadina di Widow's Patch, dove viene attaccato dalla banda di Ugly Chris. Red e lo sceriffo riescono a eliminarli, ma nello scontro lo sceriffo viene gravemente ferito, per cui Red deve recarsi urgentemente a Brimstone per accompagnarlo dal dottore.\nSuccessivamente, lo sceriffo della citt\u00e0 chiede a Red di occuparsi, per suo conto, di alcuni criminali. Compito che Red accetta: dopo averli uccisi, va a riscuotere la taglia, ma il direttore della banca gli rivela che il treno con l'oro non \u00e8 ancora arrivato. Nel frattempo, Red scopre che una cittadina, Annie Stoakes, \u00e8 in pericolo in quanto la banca vuole impossessarsi del terreno e del suo ranch, il cui proprietario, Griff, possiede anche la miniera del Monte Orso. Ricordandosi che la sua famiglia venne uccisa proprio per quella miniera, questo conduce Red allo sceriffo di Brimstone, dove scopre che fu il generale Diego ad ordinare al colonnello Daren di uccidere i suoi genitori e che, inoltre, su di loro esiste una taglia. Dopo aver ucciso Daren ed aver assaltato la villa del Generale Diego, questo scappa su un treno ma viene comunque ucciso.\nRed scopre durante una competizione ad estrazione rapida, chiamata Battle Royale, che il governatore \u00e8 Griffon, colui che consegn\u00f2 i suoi genitori al Generale Diego. Griffon ordina a Mr. Kelley, il campione della competizione, di assassinare Red, ma Red riesce a ucciderlo. Poi insegue Griffon nella sua villa e lo uccide in un duello. Lo sceriffo offre a Red l'oro della ricompensa, ben 5000 $, ma lui rifiuta, accontentandosi di prendere solo la pistola Scorpion di Griffon e rispondendo \"Non \u00e8 mai stato per i soldi\" (\"It never was about the money\" in originale).\nModalit\u00e0 di gioco.\nAll'interno di \"Red Dead Revolver\" vi sono tre tipi di modalit\u00e0 di gioco. All'interno di queste tre modalit\u00e0 si potranno affrontare un massimo di quattro giocatori divisi in squadre. Una caratteristica importante di questo multiplayer \u00e8 il poker: lo scontro tra i giocatori avverr\u00e0 come se fosse una partita a poker: quando un giocatore muore, lascia una carta che pu\u00f2 essere raccolta da un giocatore avversario o anche dal giocatore morto se abbastanza veloce da ritornare in campo e raggiungerla. Ogni carta d\u00e0 diritto ad un bonus diverso. Il bonus della carta viene assegnato in base al colore:\nCacciatore di taglie.\nIn questa modalit\u00e0 si entrer\u00e0 nei panni di un vero cacciatore di taglie il cui scopo \u00e8 di guadagnare soldi uccidendo il maggior numero di nemici, fino a quando non si raggiunge una cospicua somma di denaro. A ogni nemico ucciso si guadagna 500 $, ma, se prima di morire, lo colpirai ancora guadagnerai altro denaro: 2 $ per un colpo al busto, 6 $ per un colpo alla gamba e 8 $ per un colpo alla testa. Il limite di taglia raggiungibile va da 3 000 $ a 20 000 $.\nTramonto.\nLa modalit\u00e0 tramonto \u00e8 uguale alla precedente, solo che al posto di raggiungere una certa somma bisogna uccidere i nemici in un certo intervallo di tempo, da uno a quindici minuti. \nMezzogiorno di fuoco.\nL'ultima modalit\u00e0 si differenzia dalle altre: prende il nome di duello, se avviene tra due giocatori, prende il nome di, stallo alla messicana, se avviene tra tre o pi\u00f9 giocatori. Questo multiplayer funziona allo stesso modo del single player.\nPersonaggi principali.\nAlcuni di questi personaggi saranno giocabili nel multiplayer di \"Red Dead Redemption\", il seguito di \"Red Dead Revolver\", acquistabili nel pacchetto Leggende e Killer.\nRetrocompatibilit\u00e0.\nIl gioco, nelle sue due versioni per Xbox e PS2, \u00e8 formalmente compatibile con Xbox 360 e PS3, tuttavia su Xbox 360 \u00e8 impossibile superare il 12\u00ba livello, intitolato \"Saloon Fight\", in quanto il gioco si blocca nel caricamento dello stesso. La versione PS2 si suppone essere retrocompatibile con PS3, ma solo nelle versioni a 20/60GB. Il 19 dicembre 2012 venne messa in commercio la versione digitale sul PSN. In seguito rimossa, venne di nuovo rilasciata nel 2016, rimasterizzata per PS4.\nSequel.\nA distanza di sei anni, il gioco ha avuto un seguito spirituale, \"Red Dead Redemption\", uscito il 21 maggio 2010 per Xbox 360 e PlayStation 3. Circa 8 anni dopo, alla saga si aggiunge anche \"Red Dead Redemption 2\" (per PlayStation 4 e Xbox One), prequel dello stesso \"Red Dead Redemption\"."}
{"id": "2179018", "revid": "92723", "url": "https://it.wikipedia.org/wiki?curid=2179018", "title": "Massimo Rinaldi (inventore)", "text": "Biografia.\nDiscendente per parte di madre (Alessandra Latini) da un'antica famiglia di Collalto Sabino (un comune in provincia di Rieti), si \u00e8 laureato nel 1953 in ingegneria presso l\u2019Universit\u00e0 La Sapienza di Roma e ha costituito la IME (\"Industria Macchine Elettroniche\"), che oper\u00f2 in joint-venture con la Edison per produrre calcolatrici elettroniche. Alcuni dei suoi modelli vengono ricordati per aver introdotto significative innovazioni. In particolare, va segnalata la \"IME-84\", da lui progettata e realizzata nel 1964, che fu la prima calcolatrice elettronica completamente a transistor, insieme alle coeve \"Friden EC130\" e \"Sharp CS10A\".\nDa direttore della ricerca e sviluppo, esce dall'azienda nel 1969, e crea la INSEL S.p.A. (Industria Sistemi Elettronici) che cambier\u00e0 poi il nome in Mael.\nCrea anche la societ\u00e0 Quattrostelle s.r.l. ed attraverso questa entra in possesso del castello di Collalto Sabino nel 1988.\nMassimo Rinaldi \u00e8 inoltre detentore di altri brevetti e invenzioni, tra cui il sistema per l'automazione del Lotto (prodotto nel 1988 con la nuova societ\u00e0 \"Quattrostelle\" in \"joint venture\" con il gruppo Olivetti-Tecnost)."}
{"id": "2179020", "revid": "484362", "url": "https://it.wikipedia.org/wiki?curid=2179020", "title": "Mescaleros", "text": "I Mescaleros (Mescalero Apache, Sehende e Iyutahende) sono una popolazione Apache del Sudovest americano, tra il Texas occidentale e il New Mexico sudorientale, a suo tempo presente anche nelle pianure meridionali e nel Messico settentrionale. La \"trib\u00f9\" \u00e8 oggi riconosciuta come Apache Mescalero e risiede nella omonima riserva del Nuovo Messico, dove vivono i discendenti dei Mescaleros, ma anche molti discendenti dei Mimbre\u00f1os e anche discendenti dei Chiricahuas, dei Ndendahes e dei Lipans.\nTerritorio.\nIl confine occidentale del loro territorio era il Rio Grande, oltre il quale si estendevano le terre dei consanguinei e alleati Mimbre\u00f1os (Mimbre\u00f1o Apache) nel nord e le terre dei consanguinei e alleati Mogollon Bedonkohe Ndendahe e Janero e Carrizale\u00f1o Nednhi Ndendahe (gruppo meridionale Ndendahe Apache) nel sud , e quello orientale era il fiume Pecos, ma le cacce al bisonte o all'antilope, la ricerca di sale e cavalli, le incursioni di guerra sovente li portavano a spingersi molto pi\u00f9 ad est, attraverso il territorio dei Lipans (Lipan Apache), o a nord-est, verso i domini dei loro nemici Comanche e Kiowa, ai quali ultimi erano associati i Kataka o Semat, di origine Apache. A nord, nel New Mexico, il limite del territorio mescalero coincideva col margine delle Jicarilla Mountains e, quindi, col confine meridionale del territorio degli Jicarillas (Jicarilla Apache), ma i Mescaleros si spingevano oltre per viaggi \u201ccommerciali\u201d, giungendo a inoltrarsi nel Colorado.\nA sud il loro dominio si estendeva nel Texas nord-occidentale e nelle parti settentrionali degli stati messicani di Chihuahua e Coahuila. L'area dove vivevano \u00e8 montuosa con picchi che raggiungono i 3600 m. di altitudine, separati da valli e pianori; la parte settentrionale comprende ampie zone boscose e ricche di acqua, quali la Sierra Blanca e i Sacramento Mountains, e zone aride e inabitabili come le distese di gesso delle White Sands e le distese di lava del Malpais (o Lava Beds), separate dal Rio Grande dai San Andres Mountains; la parte meridionale, nel Big Bend texano, dai Guadalupe Mountains ai Limpia Mountains, appare complessivamente pi\u00f9 aspra e inospitale, ma ricca di rifugi naturali difficilmente accessibili. Nei territori da loro occupati, fatti di pianure calde e secche e di montagne spesso aspre e di altitudine anche rilevante, il clima rigido e la brevit\u00e0 della stagione mite non consentivano un'attivit\u00e0 agricola proficua.\nEconomia.\nQuesti fattori fecero s\u00ec che i Mescaleros fossero una trib\u00f9 caratterizzata da una popolazione ridotta di cacciatori e raccoglitori, divisa in piccole bande nel loro territorio. Secondo Opler \u00e8 probabile che ci fossero circa 2500-3000 Mescaleros intorno al 1850. Nel 1888, a seguito di ondate epidemiche e delle guerre combattute, ne rimanevano 431 saliti a 1000 nel 1981. I Mescaleros, come, in generale, tutti gli Apaches, vivevano normalmente in piccoli gruppi e nel loro caso, come nel caso degli Apaches in generale, non si pu\u00f2 parlare di bande ben definite, essendo la formazione di queste piuttosto fluida e risentendo sensibilmente della personalit\u00e0 e del prestigio dei capi. L'economia Mescalero si basava sulla caccia e sulla raccolta di piante selvatiche. Nelle montagne le prede erano soprattutto i cervi, ma anche le alci e i bighorn, mentre nelle pianure i bisonti erano la principale fonte di cibo, senza escludere i conigli e le antilopi; come per gli altri Apache in generale, il pesce veniva consumato da pochi; serpenti, orsi, coyote e gufi erano evitati.\nLa raccolta riguardava soprattutto il mescal e l'agave, ma anche il sotol, parti dei cactus ecc.\nAbitazioni.\nNelle montagne la casa aveva una struttura a cupola (wickiup) con un telaio di rami ricoperto da strati di erba e pelli. Sulle pianure era composta da pelli, talvolta costruita in forma conica sebbene di dimensioni notevolmente inferiori a quella dei tepee delle popolazioni dei Plains.\nL'influenza delle pianure \u00e8 evidente nel vestiario, fatto di pelli, nei mocassini bassi, dalla suola rigida e nelle acconciature, spesso coi capelli intrecciati e avvolti in nastri, ma anche nell'uso della tenda conica e del travois o nella fabbricazione di parfleches.\nIl nome.\nIl nome deriva dallo spagnolo e vuol dire \"popolo del mescal\" (\"Mezcaleros\"). Dall'arrivo dei primi Conquistadores sono stati chiamati anche \"Apaches de Perillo\" nel 1620, \"Apaches del R\u00edo Grande\", \"Apaches de los Siete Rios\", \"Faraones\", \"Vaqueros\", e, infine, \"Tularosa Apaches\" (con riferimento alla riserva assegnatagli). Nel 1726 apparve, verosimilmente come derivazione della denominazione \"Natahene\", il nome \"Natag\u00e8\", usato poi dai Messicani sia come sinonimo generale di Mescalero sia per indicare una sottodivisione Lipan (chiamata anche \"Lipiyan\", l'altra essendo denominata \"Naizhan\").\nD'altra parte, un analogo equivoco ha fatto s\u00ec che, non essendo stata mantenuta un'autonoma riserva Mimbre\u00f1o dopo la soppressione della riserva di Ojo Caliente, i Mimbre\u00f1os (Mimbre\u00f1o Apache, Tchihende) siano stati impropriamente classificati come Chiricahuas (Chiricahua Apache, Tsokanende), essendone, invece, storicamente distinti, e anche col nome Warm Springs, proprio della sottodivisione Mimbre\u00f1o gravitante intorno a Ojo Caliente, impropriamente utilizzato anche come sinonimo di Mimbre\u00f1os, inglobando anche la diversa sottodivisione Copper Mines, gravitante intorno a Pinos Altos; a volte, quindi, i Mescaleros sono stati impropriamente descritti come un sottogruppo dei Natag\u00e8 o, invece, correttamente, come una divisione Apache distinta e autonoma, mentre le denominazioni \"Apaches de Cuartelejo\" e \"Querechos\" sembrano riferirsi a bande poi comprese nella divisione Jicarilla della nazione Apache.\nLe bande Mescalero Apache erano geograficamente divise in Mescaleros settentrionali (Sierrablancas, gravitanti intorno alla Sierra Blanca, e Sacramentos, gravitanti intorno ai Sacramento Mountains e Organ Mountains del New Mexico sud-orientale e agli Hueco Mountains nell'estremo Texas sud-orientale) e Mescaleros meridionali (Guadalupes, gravitanti intorno ai Guadalupe Mountains del Big Bend texano, e Limpias, gravitanti intorno ai Limpia Mountains, poi ribattezzati Davis Mountains, del Big Bend texano.\nNei media.\nI mascaleros compaiono all'inizio della storia Topolino imperatore della Calidornia, di Romano Scarpa."}
{"id": "2179021", "revid": "288031", "url": "https://it.wikipedia.org/wiki?curid=2179021", "title": "The Mescaleros", "text": ""}
{"id": "2179028", "revid": "1573940", "url": "https://it.wikipedia.org/wiki?curid=2179028", "title": "Dasyurus viverrinus", "text": "Il quoll orientale (Dasyurus viverrinus ), noto anche come gatto marsupiale maculato, \u00e8 un marsupiale dasiuride carnivoro di medie dimensioni originario dell'Australia. Attualmente scomparso dal continente australiano, rimane abbastanza diffuso e talvolta perfino numeroso in Tasmania. \u00c8 una delle sei specie esistenti di quoll.\nDescrizione.\nIl quoll orientale ha all'incirca le dimensioni di un piccolo gatto domestico: i maschi adulti misurano in media 60\u00a0cm di lunghezza e pesano circa 1,3\u00a0kg. Il folto mantello \u00e8 ricoperto da macchie bianche, e varia in colorazione da fulvo chiaro a quasi nero, mentre l'addome \u00e8 color bianco sporco. Si differenzia dal quoll tigre per la costituzione pi\u00f9 esile, il muso a punta e la mancanza di macchie sulla coda.\nBiologia.\nAlimentazione.\nIl quoll orientale \u00e8 un predatore solitario, che va a caccia di insetti e piccoli mammiferi nelle ore notturne. Talvolta si nutre degli avanzi delle prede catturate dal pi\u00f9 grande diavolo della Tasmania.\nRiproduzione.\nLa stagione riproduttiva ha inizio ai primi dell'inverno, e la femmina d\u00e0 alla luce da uno a venti piccoli. Di questi, sopravvivono solamente i primi che raggiungono le sei mammelle della madre. Lo svezzamento avviene a circa 10 settimane di et\u00e0; durante questo periodo, i piccoli rimangono al sicuro nella tana mentre la madre \u00e8 fuori in cerca di cibo.\nDistribuzione e habitat.\n\u00c8 diffuso in tutta la Tasmania ed \u00e8 presente in foreste pluviali, brughiere, regioni alpine e boscaglie. Tuttavia, predilige le distese erbose aride e i mosaici di foresta-prateria, circondati da terreni agricoli, in particolare ove vi sono terreni da pascolo.\nTassonomia.\nIl quoll orientale appartiene alla famiglia dei Dasiuridi, che comprende quasi tutti i marsupiali carnivori. Il nome specifico, \"viverrinus\", significa \u00ab[dall'aspetto] simile a un furetto\u00bb. La specie \u00e8 stata descritta per la prima volta nel 1800 da George Shaw, che la classific\u00f2 nello stesso genere degli opossum, \"Didelphis\", assieme all'altra specie di quoll allora conosciuta, il quoll tigre.\nConservazione.\nLe principali minacce per il quoll orientale sono la competizione e la predazione da parte di gatti inselvatichiti, e gli avvelenamenti e catture illegali. Si ritiene che la mancanza in Tasmania di volpi e dingo abbia contribuito alla sopravvivenza della specie.\nL'ultimo quoll orientale \u00abaustraliano\u00bb conosciuto venne investito da un veicolo nel Nielsen Park, a Sydney, il 31 gennaio 1963. Un rapporto del servizio dei Parchi Nazionali ha segnalato un certo numero di avvistamenti non confermati, da allora fino al 1999 (anno in cui \u00e8 stato stilato il rapporto, e altri avvistamenti si sono susseguiti fino al 2006. Gli esemplari catturati nel 2005 e 2008 a ovest di Melbourne (Victoria) provenivano probabilmente da un vicino Centro di Ricerca e Conservazione: o erano esemplari fuggiti da tale struttura o loro discendenti.\nNella cultura di massa.\nUn esemplare di questa specie viene scelto per interpretare un piccolo mammifero non identificato nel documentario \"L'impero dei dinosauri.\" Nella puntata sul Triassico l'esemplare \u00e8 visto in un cameo, prima di venire spaventato da un Coelophysis."}
{"id": "2179030", "revid": "76963", "url": "https://it.wikipedia.org/wiki?curid=2179030", "title": "Kazumi Totaka", "text": "Ha lavorato per la Nintendo, componendo alcune musiche per i videogiochi e doppiando il personaggio di Yoshi.\nK.K. Slider.\nIl personaggio K.K. Slider di \"Animal Crossing\", nella versione giapponese si chiama . Questo nome potrebbe derivare dal modo in cui viene chiamato Totaka in giapponese, cio\u00e8 con il cognome prima del nome: Totaka K.\nDurante il concerto \"Mario &amp; Zelda Big Band Live\" Totaka si sedette su una sedia, come K.K. Slider, mentre Shigeru Miyamoto gli teneva vicino un'immagine del personaggio.\nK.K. Song.\n\"K.K. Song\" \u00e8 una breve musica di 19 note nascosta in molti dei videogiochi in cui ha lavorato il compositore. Venne scoperta per la prima volta in \"Mario Paint\" e si pens\u00f2 fosse la sua prima comparsa, invece fu scoperta anche nel gioco giapponese \"X\", che precedette \"Mario Paint\" di due mesi.\nSuccessivamente venne scoperta in altri videogiochi, come ', ', \"Animal Crossing\", \"Yoshi Touch &amp; Go\", \"Luigi's Mansion\" e molti altri.\nComparse confermate.\nLa canzone \u00e8 stata trovata nei seguenti videogiochi:\nComparse non confermate.\nLa canzone di Totaka va ancora cercata in questi giochi:"}
{"id": "2179031", "revid": "232134", "url": "https://it.wikipedia.org/wiki?curid=2179031", "title": "Hit that", "text": ""}
{"id": "2179034", "revid": "339329", "url": "https://it.wikipedia.org/wiki?curid=2179034", "title": "Generazione del 36", "text": ""}
{"id": "2179038", "revid": "28592", "url": "https://it.wikipedia.org/wiki?curid=2179038", "title": "Et\u00e0 paleocristiana", "text": ""}
{"id": "2179039", "revid": "1439131", "url": "https://it.wikipedia.org/wiki?curid=2179039", "title": "Benz Rennwagen", "text": "Il termine Benz Rennwagen identifica una piccola famiglia di autovetture da competizione prodotte dal 1899 al 1902 dalla Casa automobilistica tedesca Benz &amp; Cie..\nProfilo e caratteristiche.\nNegli ultimissimi anni del XIX secolo i buoni dati di vendita della Benz Velo facevano ben sperare nell'avvenire della Casa di Mannheim. Karl Benz, tradizionalmente refrattario a qualsiasi innovazione in campo automobilistico, nonch\u00e9 refrattario alle competizioni fra autovetture, avrebbe lasciato che le cose andassero in quel modo, se non fosse stato per gli altri vertici dell'azienda, oramai convertita in societ\u00e0 per azioni, i quali vedevano nelle competizioni un ottimo vettore pubblicitario per la Casa stessa. Lo stesso Benz dovette arrendersi all'evidenza: l'ingresso della sua azienda nel mondo agonistico avrebbe potuto dare buoni frutti.&lt;br&gt;\nFu cos\u00ec che nel 1899 venne realizzata una vettura da gara chiamata appunto \"Rennwagen\", come del resto venivano chiamate anche molte vetture da competizione realizzate da altri marchi tedeschi fra gli ultimi anni dell'Ottocento e il primo decennio del Novecento. Tale vettura sanc\u00ec l'esordio della Benz &amp; Cie. nel mondo delle competizioni.\nLa prima \"Rennwagen\".\nLa prima \"Rennwagen\" di Benz (vedi foto) \u00e8 stata la capostipite di una piccola serie di autovetture da competizione prodotte nel primo decennio del Novecento. Essa montava un bicilindrico boxer da 2280 cm\u00b3, nato dall'accoppiamento di due monocilindrici da 1140\u00a0cm\u00b3 utilizzati sulla Benz Ideal nello stesso periodo. Tale bicilindrico era alimentato tramite un carburatore a getto ed erogava una potenza massima di 8 CV a 750 giri/min. Il cambio era manuale a 4 marce, collegato al motore mediante una cinghia. Motore e cambio erano fissati ad un telaio in lamiera stampata da 1,9 m di interasse, sul quale venivano fissate quattro ruote in legno come quelle utilizzate dall'artiglieria militare dell'epoca.&lt;br&gt;\nQuesta vettura, pilotata da Fritz Held, vinse la corsa Francoforte-Colonia alla velocit\u00e0 media di 22.5\u00a0km/h. Una versione di questa vettura, con potenza portata a 12 CV, venne pilotata nuovamente da Fritz Held in occasione della Innsbruck-Monaco, dove giunse secondo. Stesso piazzamento anche nella Berlino-Lipsia.\nLa seconda \"Rennwagen\".\nLa prima evoluzione della \"Rennwagen\" si ebbe nel 1900, quando il motore standard venne portato da 8 a 10 CV, stavolta erogati a 1000 giri/min, con risultati minori. Ma quando lo stesso motore, alla fine dello stesso anno, venne portato a 16\u00a0CV a 1200 giri/min, la vettura conquist\u00f2 un significativo secondo posto in un rally in montagna nei pressi di Eisenach, pilotata da Fritz Scarisbrick alla media di 30,1\u00a0km/h.\nLa terza \"Rennwagen\".\nLa successiva evoluzione della \"Rennwagen\", anch'essa nata alla fine del 1900, vide l'adozione di un nuovo 4 cilindro da 5440\u00a0cm\u00b3 di cilindrata. La potenza massima raggiungeva 20 CV.\nAltre \"Benz Rennwagen\".\nIl nome \"Rennwagen\" \u00e8 stato reintrodotto nel 1908 per identificare una Benz da competizione dotata di un grosso motore 4 cilindri da ben 15095\u00a0cm\u00b3 di cilindrata, con distribuzione ad asse a camme laterale e capace di erogare una potenza massima di 158\u00a0CV a 1500 giri/min. Con un rapporto di trasmissione adeguato la velocit\u00e0 massima raggiungeva ben 184\u00a0km/h, un dato assai notevole per quegli anni."}
{"id": "2179045", "revid": "300067", "url": "https://it.wikipedia.org/wiki?curid=2179045", "title": "Dick Farley", "text": ""}
{"id": "2179051", "revid": "599013", "url": "https://it.wikipedia.org/wiki?curid=2179051", "title": "Figlie dello Spirito Santo (Rennes)", "text": "Le Figlie dello Spirito Santo (in francese \"Filles du Saint-Esprit\") sono un istituto religioso femminile di diritto pontificio: le suore di questa congregazione, dette Suore Bianche di Bretagna, pospongono al loro nome la sigla F.S.E.\nStoria.\nLa congregazione venne fondata l'8 dicembre 1706 a L\u00e9gu\u00e9 de Pl\u00e9rin, in Bretagna, dal parroco Jean Leuduger (1649-1722) con l'aiuto di Ren\u00e9e Burel (1682-1720), sua cugina, e di Marie Balavenne (1666-1743), che fu la prima superiora della comunit\u00e0.\nL'istituto, detto originalmente delle Figlie della Carit\u00e0 di Pl\u00e9rin, venne canonicamente eretto dal vescovo di Saint-Brieuc, Louis-Fran\u00e7ois de Vivet de Montclus, il 27 aprile 1733. Le suore della congregazione vennero disperse nel corso della Rivoluzione francese, ma si riorganizzarono agli inizi del XIX secolo e ottennero il riconoscimento civile da Napoleone Bonaparte il 3 novembre 1810. A causa delle leggi anticongregazioniste del 1901 le religiose furono costrette a lasciare la Francia e fondarono comunit\u00e0 in Belgio, Paesi Bassi, Gran Bretagna e Stati Uniti d'America.\nLe Figlie dello Spirito Santo hanno ricevuto il pontificio decreto di lode il 12 luglio 1960.\nAttivit\u00e0 e diffusione.\nLe Figlie dello Spirito Santo si dedicano all'istruzione ed educazione cristiana della giovent\u00f9 e all'assistenza ai poveri e agli ammalati.\nSono presenti in Africa (Burkina Faso, Camerun, Nigeria), in America (Cile, Per\u00f9, Stati Uniti d'America)\ne in Europa (Belgio, Francia, Gran Bretagna, Irlanda, Paesi Bassi, Romania): la sede generalizia \u00e8 a Rennes.\nAl 31 dicembre 2005 l'istituto contava 1.372 religiose in 194 case."}
{"id": "2179052", "revid": "300067", "url": "https://it.wikipedia.org/wiki?curid=2179052", "title": "Tom Marshall (cestista)", "text": ""}
{"id": "2179056", "revid": "599013", "url": "https://it.wikipedia.org/wiki?curid=2179056", "title": "Ed Kalafat", "text": ""}
{"id": "2179060", "revid": "729019", "url": "https://it.wikipedia.org/wiki?curid=2179060", "title": "Bundesautobahn 13", "text": "L'autostrada tedesca A 13 congiunge Berlino a Dresda."}
{"id": "2179062", "revid": "288031", "url": "https://it.wikipedia.org/wiki?curid=2179062", "title": "101'ers", "text": ""}
{"id": "2179066", "revid": "174925", "url": "https://it.wikipedia.org/wiki?curid=2179066", "title": "Bugatti Tipo 39", "text": ""}
{"id": "2179067", "revid": "300067", "url": "https://it.wikipedia.org/wiki?curid=2179067", "title": "Willie White", "text": ""}
{"id": "2179072", "revid": "74801", "url": "https://it.wikipedia.org/wiki?curid=2179072", "title": "Brazil (Indiana)", "text": "Brazil \u00e8 un comune (\"city\") degli Stati Uniti d'America e capoluogo della contea di Clay nello Stato dell'Indiana. La popolazione era di persone al censimento del 2010. Fa parte dell'area metropolitana di Terre Haute.\nGeografia fisica.\nBrazil \u00e8 situata a (39.525030, -87.127380).\nSecondo lo United States Census Bureau, ha un'area totale di 3,058 miglia quadrate ().\nStoria.\nNegli anni 1840, i proprietari della fattoria, che poi avrebbero dato origine alla citt\u00e0 di Brazil, decisero di chiamare la fattoria cos\u00ec in onore della nazione del Brasile (\"Brazil\" in inglese), perch\u00e9 quella nazione era spesso menzionata nelle notizie dell'epoca. La citt\u00e0 fu fondata nel 1866 con il nome di quella fattoria. A partire da ora, Brazil \u00e8 una parte dell'area metropolitana di Terre Haute. La contea di Clay, che \u00e8 stata costituita nel 1825, originariamente aveva Bowling Green come capoluogo; il capoluogo di contea fu trasferito a Brazil nel 1876, a seguito dello sviluppo incredibile della citt\u00e0.\nIl \"Chafariz dos Contos\" (da \"contos de r\u00e9is\", un'ex moneta brasiliana) \u00e8 stata donata dalla nazione del Brasile come regalo alla citt\u00e0, come simbolo di amicizia, ed \u00e8 stato assemblato a Forest Park nel 1956. Si tratta di una replica della fontana originale situata ad Ouro Preto, nello Stato del Minas Gerais, Brasile, costruita nel 1745.\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 97,1% di bianchi, lo 0,6% di afroamericani, lo 0,1% di nativi americani, lo 0,5% di asiatici, lo 0,6% di altre etnie, e l'1,0% di due o pi\u00f9 etnie. Ispanici o latinos di qualunque etnia erano l'1,6% della popolazione."}
{"id": "2179081", "revid": "125079336", "url": "https://it.wikipedia.org/wiki?curid=2179081", "title": "Marta Renucci", "text": "Biografia.\nFiglia di un gendarme, \"Madame Cristo\" (come era soprannominata dal cognome del marito, il colonnello Petru Simon Cristofini) segn\u00f2 di s\u00e9 un'epoca, quella dell'emancipazione della donna in Corsica. Aveva compiuto gli studi a Nizza e quindi a Parigi dove venne eletta \"Miss Corsica\".\nFu la prima donna in Corsica ad esercitare la professione di giornalista e per pi\u00f9 di vent'anni fu corrispondente di \"Corse matin\".\nIl 30 ottobre 1928 spos\u00f2 a Mausoleo (in Balagna) il colonnello Petru Simon Cristofini. Costui, scoppiata la Seconda guerra mondiale, ader\u00ec al regime del maresciallo P\u00e9tain, Capo dello Stato francese, nato dalla sconfitta della Francia.\nSuccessivamente Marta Renucci simpatizz\u00f2 per l'irredentismo corso filoitaliano e per l'occupazione italiana della Corsica (1942-1943). Mantenne contatti epistolari con Petru Giovacchini sulla possibilit\u00e0 di unire la Corsica al Regno d'Italia.\nCon l'occupazione della Corsica da parte delle truppe della Francia Libera di Charles De Gaulle, il marito Cristofini venne fucilato ad Algeri con l'accusa di tradimento.\nAnche Marta Renucci, che affermava apertamente idee filoitaliane, fu arrestata con la stessa accusa e condannata a vari anni di prigione.\nScontata la pena nelle carceri di Algeri, rientr\u00f2 in Corsica dove visse fino alla morte (avvenuta al policlinico di Furiani) in isolamento."}
{"id": "2179086", "revid": "125990280", "url": "https://it.wikipedia.org/wiki?curid=2179086", "title": "Rebecca Hall", "text": "\u00c8 apparsa nei film \"The Prestige\" (2006), \"Frost/Nixon - Il duello\" (2008), \"The Town\" (2010), \"Iron Man 3\" (2013), \"Transcendence\" (2014), \"Regali da uno sconosciuto - The Gift\" (2015), \"Il GGG - Il grande gigante gentile\" (2016), \"Godzilla vs. Kong\" (2021) e in precedenza con il ruolo di Vicky in \"Vicky Cristina Barcelona\" (2008), per il quale ha ricevuto una candidatura ai Golden Globe.\nBiografia.\nRebecca Hall \u00e8 nata a Londra nel 1982, figlia unica del regista Peter Hall, fondatore della Royal Shakespeare Company e direttore di importanti teatri come il National Theatre e l'Old Vic, e della cantante lirica Maria Ewing. I genitori divorziarono quando aveva otto anni. Ha cinque tra fratelli e sorelle, avuti dal padre da diversi matrimoni. Tra loro, Edward \u00e8 un regista teatrale, mentre Lucy \u00e8 una designer.\nIl padre l'ha fatta esordire a dieci anni in \"The Camomile lawn \"ed \u00e8 apparsa in alcune produzioni televisive. Si \u00e8 diplomata presso la Roedean School di Brighton. Si \u00e8 iscritta al corso di laurea in letteratura inglese presso l'Universit\u00e0 di Cambridge, ma ha interrotto gli studi al secondo anno per intraprendere la carriera d'attrice. La carriera da professionista \u00e8 iniziata sui palcoscenici teatrali nel 2002 in \"Mrs Warren's Profession\" di George Bernard Shaw per la regia di suo padre. Ha poi lavorato in altre \"pi\u00e8ce\" come \"Galileo's Daughter\", basata sul romanzo di Dava Sobel \"La figlia di Galileo\", e il \"Don Giovanni \" di Moli\u00e8re.\nHa debuttato nel cinema nel 2006 con \"Il quiz dell'amore\" di Tom Vaughan, a cui hanno fatto seguito il film televisivo \"Wide Sargasso Sea\" e una piccola parte in \"The Prestige\" di Christopher Nolan. Nel 2008 \u00e8 scelta da Woody Allen per il ruolo di Vicky in \"Vicky Cristina Barcelona\", interpretazione che le vale una candidatura al Golden Globe 2009 come miglior attrice. Nello stesso anno ha lavorato per Ron Howard in \"Frost/Nixon - Il duello\", mentre nel 2009 \u00e8 stata la protagonista femminile di \"Dorian Gray\", al fianco di Ben Barnes e Colin Firth.\nNel 2010 ha recitato nel film diretto e interpretato da Ben Affleck \"The Town\", mentre l'anno successivo \u00e8 protagonista del \"thriller\" \"1921 - Il mistero di Rookford\". Sempre nel 2010 ha vinto il BAFTAs come miglior attrice non protagonista per il ruolo di Paula Garland nella miniserie TV \"Red Riding\" e ha ricevuto nel 2013 una seconda candidatura come miglior attrice per il ruolo di Sylvia Tietjens nella miniserie TV \"Parade's End\". Nel 2013 \u00e8 stata protagonista del film di Patrice Leconte \"Una promessa\", presentato alla mostra del cinema di Venezia ed \u00e8 comparsa in \"Iron Man 3\" di Shane Black, mentre nel 2014 \u00e8 stata al fianco di Johnny Depp sul set di \"Transcendence\". Nel 2016 vince il premio alla migliore attrice del Torino Film Festival per il film \"Christine\" di Antonio Campos.\nNel 2021 dirige il suo primo film \"Due donne - Passing\".\nVita privata.\nIl 19 settembre 2015 ha sposato l'attore Morgan Spector a Saugerties, New York."}
{"id": "2179087", "revid": "300067", "url": "https://it.wikipedia.org/wiki?curid=2179087", "title": "Michael Ruffin", "text": ""}
{"id": "2179088", "revid": "767487", "url": "https://it.wikipedia.org/wiki?curid=2179088", "title": "Il bambino e il grande cacciatore", "text": "Il bambino e il grande cacciatore (\"The Earthling\") \u00e8 un film del 1980 diretto da Peter Collinson, con William Holden, Rick Schroder e Jack Thompson. Girato tra gli USA e l'Australia, si tratta dell'ultimo film del regista britannico, morto subito dopo l'uscita nella sale del film (girato l'anno precedente), a soli 44 anni dopo una lunga malattia.\nTrama.\nPatrick Foley \u00e8 un uomo solitario di mezza et\u00e0, ammalato di cancro, che decide di andare a passare gli ultimi giorni della sua vita nella casetta dove \u00e8 nato, in un bosco di una zona selvaggia. Durante il viaggio assiste ad un incidente in cui muoiono i genitori di Shawn, un bambino di 10 anni.\nFoley deve decidere se rinunciare al suo progetto e riportare il bambino alla civilt\u00e0, oppure proseguire il suo viaggio lasciando che il bambino se la cavi da solo. Cos\u00ec decide di proseguire, portandolo con s\u00e9.\nI due dapprima provano l'uno per l'altro profonda antipatia, sentimento che pian piano si trasformer\u00e0 in affetto reciproco. Quando Foley muore, Shawn \u00e8 maturato ed \u00e8 pronto a tornare alla civilt\u00e0.\nProduzione.\nIl film \u00e8 stato girato tra settembre e ottobre 1979 nel Blue Mountains, Barrington Forrest e Warrumbungle National Park. \u00c8 stato riferito che William Holden e il suo giovane co-protagonista Ricky Schroder si sono avvicinati molto durante le riprese. Infatti, Schroder in seguito nomin\u00f2 uno dei suoi figli Holden in onore della sua co-protagonista.\nRecensione.\nIl film sembrava ispirare recensioni molto contrastanti, con alcuni critici che lo insultavano, mentre altri lo lodavano. Nei teatri degli Stati Uniti andava poco, ma in seguito divenne qualcosa di base per la HBO e altri canali di film via cavo all'inizio e alla met\u00e0 degli anni '80. Il film ha una valutazione del pubblico dell'89% su Rotten Tomatoes sulla base di 382 voti degli utenti.\n\"The Earthling\" ha incassato $ 72.000 al botteghino in Australia."}
{"id": "2179093", "revid": "212348", "url": "https://it.wikipedia.org/wiki?curid=2179093", "title": "Sandopaper e la perla di Labuan", "text": "Sandopaper e la perla di Labuan \u00e8 una storia a fumetti della Disney, scritta da Michele Gazzarri e disegnata da Giovan Battista Carpi, \u00e8 parodia del romanzo di Emilio Salgari con il personaggio di Sandokan, \"Le tigri di Mompracem\". Nel 1988 nel venne realizzato un seguito, \"Le due tigri\"\nTrama.\nLa storia narra di Paperino, Zio Paperone e Qui, Quo, Qua che durante un loro viaggio su un transatlantico naufragano su un'isola del Borneo e incontrano Yanez, che per passare il tempo decide di raccontare le innumerevoli disavventure di Sandopaper e dei suoi tigrotti. Il racconto che Yanez descrive ripercorre in parte quella del romanzo: Sandopaper si innamora di Paperanna (chiamata la \"Perla di Labuan\"), nipote del ricco Lord Paperonk, ma non riesce nel tentativo di rapirla e anzi viene liberato da lei. Da qui si discosta in quanto Sandopaper al nuovo attacco sbaglia nave e recupera una vera \u201cPerla di Labuan\u201d, obiettivo dei Bassotthugs, come richiesto dalla loro dea Kal\u00ec. Nel tentativo rapiscono Paperanna chiedendo la perla come riscatto. Alla fine grazie all'intervento dei tigrotti la nipote del lord viene salvata, mentre la vera perla scompare nella foresta. Sandopaper e Paperanna salpano le vele verso l'isola di Mompracem. Sebbene la storia cominci con Zio Paperone, Paperino e Qui, Quo e Qua che incontrano Yanez, la storia termina con le vicende di Sandopaper e dei suoi compagni senza concludere il flashback.\nStoria editoriale.\nLa storia, scritta da Michele Gazzarri e disegnata da Giovan Battista Carpi, venne pubblicata in due puntate su \"Topolino\", numero 1096 e 1097 del 28 novembre e del 5 dicembre 1976. Nacque a seguito del successo dello sceneggiato televisivo \"Sandokan\" trasmesso in Italia dalla Rai nello stesso anno. Venne ristampata in Italia numerose volte; la prima nella serie \"I Grandi Classici Disney\", n. 4, dell'aprile 1982 e poi sia in volume che in altri albi antologici. Ne venne realizzato un sequel, \"Sandopaper e le due tigri\" pubblicata per la prima volta su \"Topolino\" n. 1679 del 31 gennaio 1988, in 47 tavole. La storia narra di Sandopaper che aiuta l'amico Tremal-Naik nel salvataggio della sua fidanzata, Ada, rapita dai Thugsotti. Lo aiuteranno nell'impresa i tigrotti di Mompracem, Yanez e Kammamuri. Durante l'operazione comprende che dietro ai rapitori si nasconde Suyodhana, Sandopaper riesce a sconfiggerlo e a liberare Ada. Lord Paperonk lo ricompenser\u00e0 con una licenza per l'apertura di una pizzeria a Calcutta, evento che segner\u00e0 la fine delle sue avventure da pirata."}
{"id": "2179097", "revid": "729019", "url": "https://it.wikipedia.org/wiki?curid=2179097", "title": "Le inchieste di Padre Dowling", "text": "Le inchieste di Padre Dowling \u00e8 una serie tv poliziesca, con Tom Bosley e Tracy Nelson, andata in onda negli Stati Uniti d'America dal 1987 al 1991. Per interpretare al meglio la parte Tom Bosley decise di abbandonare il ruolo dello sceriffo in \"La signora in giallo\".\nTrama.\nLa storia \u00e8 incentrata sulle indagini di un investigatore improvvisato, padre Frank Dowling, un prete cattolico. Presta servizio in una parrocchia della arcidiocesi di Chicago e assieme a suor Stephanie Oskowski, una ragazza dal passato oscuro ed ora ravvedutasi, prestano aiuto alla polizia locale su omicidi vari."}
{"id": "2179098", "revid": "110157", "url": "https://it.wikipedia.org/wiki?curid=2179098", "title": "Radeburg", "text": "Radeburg \u00e8 una citt\u00e0 di 7.858 abitanti della Sassonia, in Germania.\nAppartiene al circondario (\"Landkreis\") di Mei\u00dfen (targa MEI)."}
{"id": "2179101", "revid": "122456931", "url": "https://it.wikipedia.org/wiki?curid=2179101", "title": "Earl Watson", "text": "Ha giocato al college con la maglia di UCLA, viene scelto al Draft 2001 dai Seattle Supersonics al secondo giro con la scelta numero 39. Ha giocato nel NBA per tredici stagioni giocando per sette franchige, prima di diventare allenatore nel 2014. \u00c8 stato capo allenatore dei Phoenix Suns dal 2016 al 2017.\nCarriera.\nHigh school e College.\nSi iscrisse al Washington High School, a Kansas City, dove termin\u00f2 l'ultimo anno con 23.4 punti, 8.3 assist e 14 rimbalzi a partita.\nIscritto a UCLA, gioc\u00f2 da playmaker titolare al fianco della futura All-Star NBA Baron Davis.\nNBA.\nVenne scelto al Draft 2001, dai Seattle Supersonics al secondo giro con la scelta numero 39. Gioc\u00f2 la prima stagione a Seattle cambiando poi l'anno dopo, accasandosi ai Memphis Grizzlies e ai Denver Nuggets. Torn\u00f2 ai Seattle Supersonics, rimanendo fino al primo anno dei Oklahoma City Thunder. Gioc\u00f2 anche per gli Indiana Pacers, Utah Jazz per tre anni. Si ritir\u00f2 nella stagione 2013-2014, giocando per i Portland Trail Blazers.\nAllenatore.\nInizi\u00f2 la carriera da allenatore nel 2014, come assistente allenatore negli Austin Spurs in NBA D-League. Nel 2015 venne assunto dai Phoenix Suns come assistente allenatore. Dopo un brutto inizio della stagione 2015-2016, i Suns licenziarono l'allenatore Jeff Hornacek e lo sostituirono con Watson come allenatore ad interim per il resto della stagione, finendo con un record di 8-15. La stagione dopo, i Suns annunciarono un accordo triennale con Watson in merito alla buon lavoro svolto con la squadra. Al momento della sua promozione a capo allenatore, Watson era il secondo pi\u00f9 giovane allenatore della NBA. Divenne anche il primo ex giocatore di UCLA a diventare un allenatore della NBA, nonch\u00e9 il primo allenatore NBA di origine ispanica.\nAll'inizio della stagione 2017-2018, i Suns subirono la peggiore sconfitta nella storia della franchigia e il peggior inizio di stagione della storia del NBA, che gli costarono l'esonero."}
{"id": "2179102", "revid": "964734", "url": "https://it.wikipedia.org/wiki?curid=2179102", "title": "Area metropolitana di Parigi", "text": "Larea urbana di Parigi (in francese: \"aire urbaine de Paris\") \u00e8 un'area urbana o area metropolitana incentrata sulla citt\u00e0 di Parigi. Questa definizione statistica, definita dall'Institut national de la statistique et des \u00e9tudes \u00e9conomiques (INSEE), riposa essenzialmente sulla continuit\u00e0 di un polo urbano (o unit\u00e0 urbana) e della sua \"corona periurbana\" di comuni.\nDefinizione.\n\u00abUn'area urbana o \u00abgrande area urbana\u00bb \u00e8 un insieme di comuni, tutti contigui e senza enclave, costituita da un polo urbano (unit\u00e0 urbana) di pi\u00f9 di 10.000 posti di lavoro, e dai comuni rurali o dalle unit\u00e0 urbane (\"corona periurbana\") nei quali almeno il 40% della popolazione residente avente un impiego lavora nel polo o nei comuni che gravitano attorno ad esso.\nLa zonizzazione in aree urbane del 2010 distingue anche le \u00abmedie aree urbane\u00bb, da 5.000 a 10.000 posti di lavoro e le \u00abpiccole aree urbane\u00bb, da 1.500 a 5.000 posti di lavoro.\u00bb\nNel 2011, l'INSEE considera che in Francia vi sono 354 aree urbane e che 41 \"grandi aree\" strutturano il territorio. Le pi\u00f9 grandi, 12 di queste, sono qualificate di \"aree metropolitane\" (\"aires m\u00e9tropolitaines\"): Parigi, Lione, Marsiglia, Lilla, Tolosa, Bordeaux, Nizza, Nantes, Strasburgo, Rennes, Grenoble e Montpellier. Esse accolgono ognuna pi\u00f9 di 500.000 abitanti e pi\u00f9 20.000 \"quadri\" che sono occupati in funzioni metropolitane. Le altre 29 sono qualificate di \"grandi aree urbane\" (\"grandes aires urbaines\") e accolgono ognuna pi\u00f9 di 200.000 abitanti e meno di 20.000 quadri (ma pi\u00f9 di 10.000) che sono occupati in funzioni metropolitane.\nSecondo la zonizzazione delle \"Aires urbaines 2010\" dell'INSEE, al 2018, vi sono in Francia metropolitana complessivamente 771 aree urbane: una con pi\u00f9 di 2.500.000 abitanti (Parigi), 16 con pi\u00f9 di 500.000 abitanti, 30 con pi\u00f9 di 200.000 abitanti e 41 con pi\u00f9 di 100.000 abitanti.\nDa notare che questa \u00e8 la definizione ufficiale dell'INSEE, tuttavia, nel linguaggio comune e a volte anche specialistico, per riferirsi all'\"aire urbaine\", si usano anche i termini di \"aire m\u00e9tropolitaine\" (area metropolitana, se \u00e8 molto grande), \"espace urbain\" (spazio urbano, termine utilizzato dall'INSEE fino al 1999), \"bassin de vie\" (bacino di vita), \"Grand Paris\" (Grande Parigi), \"m\u00e9tropole\" (metropoli); questi ultimi tre termini per\u00f2 possono applicarsi anche ad altre delimitazioni territoriali.\nDescrizione.\nL'area urbana di Parigi comprende 1.764 comuni, si estende per 17.177,6km\u00b2 e consta di 12.532.901abitanti al 2015. Essa ricomprende quasi interamente la regione \u00cele-de-France (solo alcuni comuni della Seine-et-Marne non ne fanno parte); essa si estende su 15 dipartimenti, gli 8 dell'\u00cele-de-France, l'Aisne, l'Eure, l'Eure-et-Loir, il Loiret, la Marne, l'Oise e lo Yonne.\nQuest'area urbana \u00e8 di gran lunga la pi\u00f9 grande di Francia; la seconda area urbana \u00e8 quella di Lione che si estende per 6.018,6km\u00b2 e consta di 2.291.763abitanti al 2015. Il Codice INSEE dell'area urbana di Parigi \u00e8 001.\nSecondo l'Eurostat, al 2014, la \"Functional Urban Area\" (FUA) \u2013 in precedenza \"Larger Urban Zone\" (LUZ) \u2013 di Parigi consta di 11.926.122 abitanti, dietro quella di Londra che ne ha 12.496.800. La \"Functional Urban Area\" consiste nella \"citt\u00e0\", intesa come \"Local Administrative Unit\" (LAU), e nella sua \"commuting zone\" (zona dei pendolari), ovvero i comuni periferici; questa definizione di \"Functional Urban Area\" di Eurostat \u00e8 assimilabile, anche se non identica, a quella di \"Aire urbaine\" dell'INSEE; la \"Functional Urban Area\" di Parigi secondo Eurostat comprende un territorio grossomodo simile a quello delimitato dall'INSEE per l'area urbana di Parigi.\nQuesto territorio non deve essere confuso con l\"Unit\u00e9 urbaine de Paris\" che \u00e8 l'unit\u00e0 urbana di Parigi, ovvero un territorio meno ampio basato su un altro tipo di delimitazione (Codice INSEE: 00851) e la \"M\u00e9tropole du Grand Paris\" che \u00e8 una intercomunalit\u00e0, ovvero un'entit\u00e0 amministrativa (Codice INSEE: 200054781)."}
{"id": "2179103", "revid": "125779163", "url": "https://it.wikipedia.org/wiki?curid=2179103", "title": "Gabriele Cagliari", "text": "Biografia.\nOriginario di Guastalla, si laure\u00f2 al Politecnico di Milano in ingegneria meccanica nel 1952. Appena laureato entr\u00f2 nella Cucirini Cantoni Coats di Borgomanero per poi passare in Montecatini nel 1953. Come molti tecnici della Montecatini, nel 1955 entr\u00f2 nell'Anic, quando il gruppo Eni, sotto la guida di Enrico Mattei, aveva deciso di strutturarsi per dare un forte impulso allo sviluppo della petrolchimica a partire dal gas come materia prima. Con una \"task force\" di giovani ingegneri fu subito inviato a Houston per partecipare alla progettazione di impianti di raffinazione e petrolchimici negli Stati Uniti. Una scuola fondamentale per l'Anic e per lui stesso, che si concretizz\u00f2 nel 1959 con la sua nomina a responsabile della divisione di chimica organica della Snamprogetti. Cagliari divenne cos\u00ec nei primi anni '60 l'elemento di snodo operativo tra la societ\u00e0 di progettazione impiantistica (Snamprogetti) e la societ\u00e0 operativa di costruzione e gestione dei nuovi impianti petrolchimici dell'Eni (Anic). Fu lui a coordinare la realizzazione dei nove nuovi impianti petrolchimici che l'Anic realizz\u00f2 in quegli anni, dal petrolchimico di Ravenna all'impianto fibre di Pisticci, continuando, anche dopo la scomparsa di Mattei, la missione che questi aveva dato all'Eni. \nTerminate queste attivit\u00e0 nel 1966 lasci\u00f2 il gruppo Eni per entrare come socio operativo in Eurotecnica, societ\u00e0 di progettazione e costruzione di impianti petrolchimici, che si distinse negli anni '60 e '70 del '900 nel trasferimento di tecnologie occidentali oltre cortina, in particolare in alcuni paesi del Comecon (Romania, Bulgaria, Unione Sovietica) e nella Repubblica Popolare Cinese. Tra il 1974 e il 1977 ci fu la parentesi durante la quale lavor\u00f2 per il gruppo Liquigas, di Raffaele Ursini, diventando responsabile dei nuovi investimenti di Liquichimica e sviluppando tra gli altri l'impianto per la produzione di bioproteine (proteine per l'alimentazione animale derivate dalle n-paraffine), impianto che non entr\u00f2 mai in esercizio , allora importatore \"leader\" della soia americana in Italia.\nNel 1981 rientr\u00f2 in Anic, ricoprendo il ruolo di direttore generale e successivamente di amministratore delegato, per poi diventare vicepresidente e amministratore delegato di Enichimica e vicepresidente di Enoxy, \"joint-venture\" tra Eni e Occidental Petroleum. In questi ruoli si occup\u00f2 di ristrutturare le attivit\u00e0 petrolchimiche del gruppo Eni, il quale negli anni precedenti, su forti pressioni politiche, aveva dovuto salvare, acquisendole, numerose aziende del settore che erano in forte crisi e rischiavano la chiusura. Le acquisizioni portarono perdite e uno sfaldamento della compattezza organizzativa del gruppo. Contemporaneamente, il gruppo Eni, appena uscito dal capitale di Montedison, dovette gestire la competizione e la sovrapposizione di produzioni con Montedison stessa, fino all'accordo che Cagliari fece nel 1983 per la suddivisione delle principali produzioni chimiche tra i due gruppi.\nNel 1983 fu nominato membro della giunta esecutiva dell'ente petrolifero, su designazione del PSI, al quale era considerato vicino politicamente. Mentre fino a quel momento aveva svolto ruoli operativi, nei quali eccelleva per le sue competenze tecniche e per le sue capacit\u00e0 manageriali, questo fu il suo primo incarico con una valenza politica, mondo nel quale si muoveva invece con pi\u00f9 difficolt\u00e0.\nNel novembre 1989, sempre su indicazione del PSI, fu nominato presidente dell'Eni. Questa scelta fu fortemente appoggiata anche dal \"management\" interno in quanto Cagliari era considerato tecnicamente molto preparato, era cresciuto in Eni e conosceva bene le societ\u00e0 operative, con i cui vertici aveva ottimi rapporti. La precedente presidenza, che non aveva nessuna di queste caratteristiche, aveva riportato l'Eni in utile attraverso la cessione di aziende non strategiche e in perdita, ma non aveva dato una chiara direzione al gruppo per le ondivaghe pressioni del mondo politico, che ne determinava ormai le scelte in un clima di frequenti crisi di governo, con continui avvicendamenti di ministri e di decisioni sempre pi\u00f9 tattiche e sempre meno strategiche. Come ci si aspettava, Cagliari si dimostr\u00f2 un \"manager\" molto preparato, ma debole nel rapporto con il mondo politico, per la sua mancanza di forti contatti in quell'ambiente.\nLa sua politica fu quella di riportare il gruppo nella direzione strategica che gli aveva impresso Mattei, ma in un contesto molto pi\u00f9 difficile, soprattutto a causa delle pressioni esercitate dalla politica italiana. Alla fine degli anni ottanta questo significava investimenti in direzioni che guardassero con lungimiranza al futuro: la compatibilit\u00e0 ambientale, le biotecnologie, la chimica fine. Per reperire le risorse finanziarie per questo ambizioso programma, nei primi due anni della sua presidenza razionalizz\u00f2 le produzioni della chimica di base non pi\u00f9 competitive e appesantite dalle acquisizioni di aziende estranee alle attivit\u00e0 strategiche del gruppo, e ridusse i costi di raffinazione e di distribuzione dei prodotti petroliferi.\nLa sua presidenza riusc\u00ec anche a essere estremamente propulsiva nella direzione dell'internazionalizzazione dell'Eni per incrementare e diversificare le fonti di approvvigionamento, soprattutto di gas naturale. Discusse e concluse nuovi accordi in Africa, in Asia, nelle Americhe e in Unione Sovietica, aree povere di tecnologie ma ricche di risorse. Grazie anche alle esperienze maturate in Eurotecnica e in Liquichimica, la sua strategia prevedeva accordi di collaborazione con questi paesi per il trasferimento di tecnologie insieme con il coinvolgimento dell'Eni nella valorizzazione delle loro risorse. Grazie alla sua sensibilit\u00e0 pionieristica verso la sostenibilit\u00e0 e i temi della salvaguardia ambientale, sotto la sua presidenza Eni fu tra gli \"sponsor\" della Conferenza di Rio, un atto considerato di grande coraggio per quei tempi e per una \"major\" petrolifera.\nEni fu l'unica azienda italiana a partecipare alla Conferenza. Rio fu l'occasione per rafforzare i rapporti con i paesi con cui Eni aveva stretto o intendeva stringere nuovi accordi, sia quelli ricchi di risorse sia quelli ricchi di tecnologie, per lo sviluppo congiunto di nuovi processi e di nuovi prodotti. La sua strategia era di orientare tutto lo sviluppo dell'Eni verso la compatibilit\u00e0 ambientale. Nell'energia con l'incremento dell'uso del metano e delle energie alternative (solare e \"fuel cell\" per la mobilit\u00e0 stradale). Nella chimica, con la chimica fine a basso impatto ambientale e con le biotecnologie finalizzate a prodotti eco-compatibili (per il disinquinamento da petrolio e per la sostituzione della plastica). Per raggiungere questi obiettivi intendeva arricchire l'Eni di nuove competenze scientifiche, tecniche e manageriali e potenziarne le strutture di ricerca e di formazione. Come Mattei, pose quindi molta attenzione alla crescita dei giovani dirigenti nella storica scuola di formazione dell'Eni, anche perch\u00e9 si rese conto dell'impoverimento del \"management\", in parte dovuto alle continue acquisizioni del passato, che portarono nel gruppo quadri e \"manager\" che non erano stati formati attraverso il tirocinio di chi era cresciuto all'interno. Dimostr\u00f2 grande attenzione verso la cultura e verso l'allora quotidiano dell'Eni, \"Il Giorno\", che Cagliari interpretava come una voce dell'industria pubblica, che si differenziasse da quella dell'industria privata che in quegli anni deteneva molte testate importanti, oltre ad avere un proprio quotidiano attraverso la Confindustria (\"Il Sole-24 ore\").\nSotto la sua presidenza nel 1990 Eni divent\u00f2 cos\u00ec la societ\u00e0 italiana pi\u00f9 profittevole, superando gli utili della Fiat, e nel 1991 divenne il terzo gruppo energetico europeo dopo la Royal Dutch Shell e la British Petroleum. Nel 1992 le sue speranze di affrancare la gestione dell'ente da un controllo troppo serrato da parte della politica e dello \"spoil system\" nazionale si concretizzarono con la trasformazione dell'Eni in SpA. \nNonostante sperasse che l'accordo da lui sottoscritto con la Montedison nel 1983 non fosse messo in discussione, negli anni del suo mandato si trov\u00f2, suo malgrado, a dover portare avanti con il governo e con la Montedison le azioni e le complesse trattative che portarono all'acquisto da parte dell'Eni delle azioni Montedison nella \"joint venture\" chimica Enimont. Dopo essersi opposto, quando era ancora membro di giunta, alla quotazione di Enimont in borsa perch\u00e9 \"in contrasto con quanto previsto dalla Convenzione (tra Eni e Montedison n.d.r.)\", dopo aver vissuto le difficolt\u00e0 di gestire aziende estranee al mondo Eni, ma soprattutto giudicando strategicamente obsoleti gli impianti che Montedison aveva conferito in Enimont, si oppose all'ipotesi di acquisto, ma dovette piegarsi alla volont\u00e0 della politica. Una volta che l'Eni ebbe fatto il prezzo, Montedison, sull'orlo di una crisi finanziaria gravissima quanto mantenuta riservata, sorprendentemente decise di vendere.\nIl 13 febbraio 1993 fu interrogato dalla Procura di Roma sul suo ruolo nella valutazione di Enimont, che era stata preparata, su incarico di Eni, da due banche internazionali e da un docente universitario, definita dalla giunta Eni e approvata dagli esperti nominati dal Ministero delle partecipazioni statali. Nella notte tra l'8 e il 9 marzo 1993 fu arrestato a seguito di un ordine di custodia cautelare emesso dal GIP Italo Ghitti, della Procura di Milano, su richiesta dei magistrati del cosiddetto \"pool\" di Mani Pulite, e accusato di avere autorizzato il pagamento di tangenti per fare aggiudicare, da parte di Enel, una commessa alla Nuovo Pignone, societ\u00e0 del gruppo Eni. Il 27 aprile ricevette in carcere un secondo ordine di custodia cautelare, sempre da parte del GIP Italo Ghitti, per falso in bilancio.\nIl 26 maggio, mentre era in carcere, fu raggiunto da un terzo ordine di custodia cautelare da parte del Gip Maurizio Grigo, su richiesta del sostituto procuratore Fabio De Pasquale (che non faceva parte del \"pool\" Mani Pulite), in merito a una presunta tangente pagata dal gruppo Ligresti al PSI per un contratto che avrebbe dovuto essere stipulato tra l'Eni e la Sai, societ\u00e0 assicurativa che faceva capo a Salvatore Ligresti. Oltre a Gabriele Cagliari vennero raggiunti da un mandato di arresto anche Enrico Ferranti (direttore finanziario dell'Eni), Fausto Rapisarda (amministratore delegato della Sai) e il commercialista Aldo Molino (Molino e Rapisarda erano in quel momento latitanti).\nIl 9 giugno ricevette l'ordinanza di scarcerazione relativa alla prima ordinanza di custodia cautelare. Il 17 giugno ricevette l'ordinanza di sostituzione della custodia cautelare con gli arresti domiciliari relativa alla seconda ordinanza di custodia cautelare.\nIl 13 luglio Salvatore Ligresti dichiar\u00f2 di avere trattato personalmente l'accordo Eni-Sai con Gabriele Cagliari, Severino Citaristi e Bettino Craxi. Il 15 luglio Cagliari chiese di essere interrogato motivando cos\u00ec la sua richiesta:\nDurante l'interrogatorio ammise di aver parlato dell'operazione con l'ex segretario del PSI, negando tuttavia di essere a conoscenza del pagamento della tangente miliardaria, anche perch\u00e9 il contratto non fu mai finalizzato. Il 16 luglio fu interrogato dal PM Francesco Greco, del \"pool\" di Mani Pulite, in merito alla vicenda Enimont e dichiar\u00f2 l'importo delle tangenti che Montedison avrebbe dovuto pagare al partito della Democrazia Cristiana. Lo stesso 16 luglio il PM Fabio De Pasquale interrog\u00f2 Ferranti e ritenne che il presidente dell'Eni non solo stesse mentendo, ma che avesse anche cercato d'inquinare le prove influenzando Ferranti, in quanto, secondo il difensore di Cagliari, l'avvocato Vittorio D'Aiello, Ferranti \u00abnon aveva detto quello che lui [il magistrato, \"n.d.r.\"] si aspettava\u00bb, e fece trapelare la notizia che avrebbe espresso parere negativo alla richiesta di scarcerazione per Cagliari, cosa che avvenne la sera stessa. Alla notizia, il 17 luglio D'Aiello pubblic\u00f2 un comunicato in cui dichiarava che De Pasquale aveva promesso a Cagliari la scarcerazione e denunciava le possibili gravissime conseguenze di una decisione diversa. Il Gip Grigo ricevette poi il parere negativo di De Pasquale e cominci\u00f2 a esaminare il caso per decidere se accogliere o meno la richiesta: la decisione definitiva doveva essere presa entro cinque giorni.\nIl suicidio in carcere.\nIl 20 luglio 1993 Cagliari fu ritrovato morente nel bagno della propria cella, la cui porta era stata chiusa dall'interno, e subito trasportato nell'infermeria del carcere di San Vittore, dove fu riscontrato il decesso dopo diversi tentativi di rianimazione. Aveva trascorso pi\u00f9 di quattro mesi di carcerazione preventiva, durante i quali era stato ripetutamente interrogato sugli sviluppi dei casi Enimont (per il quale non aveva ricevuto ordini di custodia cautelare), fondi neri Eni (per i quali le richieste di custodia cautelare erano state revocate dal \"pool\") ed Eni-Sai. Gabriele Cagliari si uccise soffocandosi con un sacchetto di plastica legato al collo con un laccio da scarpe: il motivo del suo suicidio, circostanziato in una lettera ai familiari scritta tredici giorni prima dell'ultimo interrogatorio, scaten\u00f2 un acceso dibattito sull'utilizzo dello strumento della custodia cautelare da parte della magistratura. Nella lettera, lanci\u00f2 dure accuse ai magistrati, come quella di voler instaurare uno Stato autoritario, e prese commiato dalla famiglia e dagli amici:\nLa busta di questa lettera, scritta il 3 luglio, venne chiusa all'interno di un'altra busta inviata da Cagliari per espresso alla moglie, Bruna Di Lucca. Sulla busta interna c'era scritto: \u00abDa aprirsi al mio ritorno\u00bb e la busta interna non venne aperta. Tra il 3 e il 18 luglio scrisse altre cinque lettere in cui spiegava il suo gesto, lettere che tenne con s\u00e9 in cella e che furono rinvenute solo dopo la sua morte. In una di queste, datata 10 luglio e indirizzata alla moglie scrisse: \u00abSiamo agli epigoni di un sistema sconfitto; un sistema che io non ho certamente contribuito a instaurare ma che, purtroppo, ho accettato...\u00bb.\nIl corpo di Gabriele Cagliari presentava contusioni non tutte riconducibili alla dinamica del suicidio, i compagni di cella dichiararono che pochi giorni prima Cagliari era caduto e i medici legali confermarono che quelle particolari contusioni dovevano essere fatte risalire a qualche giorno prima della morte; i testimoni (i compagni di cella e i poliziotti penitenziari) dichiararono inoltre che il sacchetto che avrebbe causato il soffocamento era gonfio nel momento in cui Cagliari venne soccorso (questo significherebbe che Cagliari era ancora in vita, come peraltro confermato nelle conclusioni dell'autopsia). Le versioni raccontate dagli stessi testimoni presentavano imprecisioni che lasciarono qualche dubbio, ma tutte confermarono la chiusura della porta del bagno dall'interno e che Cagliari era solo nella cella. Una delle lettere d'addio che scrisse, e che evidenziavano la determinazione a commettere il suicidio, fu dunque ricevuta dalla moglie due settimane prima della morte, se quella busta fosse stata aperta ci sarebbe stato il tempo di avvertire le autorit\u00e0 carcerarie delle intenzioni del detenuto.\nAvvenimenti successivi.\nA seguito del suicidio di Gabriele Cagliari e alle dichiarazioni dell'avvocato D'Aiello, il Ministro di Grazia e Giustizia Giovanni Conso invi\u00f2 a Milano due ispettori ministeriali (Ugo Dinacci e Vincenzo Nardi) per indagare sul comportamento di Grigo e di De Pasquale, ma entrambi non trovarono nulla di scorretto, sostenendo che la posizione del \"manager\" Eni \u00abera estremamente delicata, tale da richiedere la massima ponderazione\u00bb. L'unico rimprovero fu un'affermazione del pubblico ministero De Pasquale giudicata non consona al linguaggio che deve usare un magistrato (\u00abL'indagato che confessa lo mette in culo all'accusa\u00bb o, secondo altre versioni, \u00abIngegnere, lei me l'ha messa in culo, sono costretto a scarcerarla\u00bb). Gli atti furono trasmessi al procuratore generale della Cassazione, Vittorio Sgroj, il quale stabil\u00ec che nel comportamento di De Pasquale non c'era nulla di rilevante sul piano disciplinare, e il 20 aprile 1994 l'inchiesta fu archiviata. Nel 1995 ci fu una nuova ispezione ministeriale, su richiesta del Ministro Filippo Mancuso, da cui scatur\u00ec un'inchiesta della Procura di Brescia per abuso d'ufficio e omicidio colposo, conclusa con l'archiviazione il 23 febbraio 1996. Il Gip Giuseppe Ondei scrisse: \u00abSi deve, senza dubbio, ritenere che nella condotta tenuta dal De Pasquale nella vicenda in oggetto non sia ravvisabile alcuna ipotesi di reato\u00bb.\nNel novembre 1993 uno degli indagati della vicenda Eni-Sai, il commercialista Pompeo Locatelli, dichiar\u00f2 che Cagliari stava cercando di depistare l'indagine, raccontando che il presidente dell'Eni gli disse pi\u00f9 volte di non parlare dei rapporti economici intervenuti tra i due, poich\u00e9 aveva deciso di limitarsi ad ammettere solo i fatti che gli venivano contestati. Nello stesso interrogatorio Locatelli forn\u00ec ai magistrati la chiave per scoprire il nome della fiduciaria svizzera e il conto presso il quale era stato depositato il tesoro personale di Gabriele Cagliari. Sul conto erano stati effettuati solo versamenti e non furono mai effettuati prelevamenti. Sul conto erano affluiti bonifici e contanti per un totale di 6 miliardi e 700 milioni di lire. Con vari trasferimenti, conclusisi nel luglio 1995, la vedova di Cagliari fece azzerare quel conto e bonificare presso un conto italiano messo a disposizione dalla Procura di Milano la somma di 12 miliardi e 100 milioni di lire, l'unico caso in cui oltre al capitale furono restituiti anche tutti i frutti degli investimenti effettuati. Nel marzo 1997 la somma, ormai diventata di 13 miliardi e 670 milioni di lire, fu dalla Procura attribuita all'Eni.\nLa testimonianza di Cagliari venne usata nel processo contro Bettino Craxi, specialmente in quello Eni-Sai, terminato con la prima condanna definitiva dell'ex segretario socialista (morto nel 2000) a 5 anni e 6 mesi per corruzione. L'uso delle parole di Cagliari per condannare Craxi venne dichiarato illegittimo dalla Corte europea dei diritti dell'uomo (CEDU) di Strasburgo (dopo aver bocciato il ricorso in prima istanza), che ha emesso una sentenza d'appello nel 2002 \u2013 in riferimento al solo processo preso in esame, quello Eni-Sai \u2013 che condann\u00f2 la giustizia italiana per la violazione dell'articolo 6 (\u00abequo processo\u00bb), paragrafo 1 e paragrafo 3, lettera D (\u00abdiritto di interrogare o fare interrogare i testimoni\u00bb) della Convenzione europea dei diritti dell'uomo, in ragione dell'impossibilit\u00e0 di \u00abcontestare le dichiarazioni che hanno costituito la base legale della condanna\u00bb, condanna formulata \u00abesclusivamente sulla base delle dichiarazioni pronunciate prima del processo da coimputati (Cusani, Molino e Ligresti) che si sono astenuti dal testimoniare e di una persona poi morta (Cagliari)\u00bb.\nLa CEDU, tuttavia, ha rilevato che i giudici, obbligati ad acquisire le dichiarazioni di questi testimoni dal codice di procedura penale, si erano comportati in conformit\u00e0 al diritto italiano.\nIn seguito al suicidio di Cagliari e di altri inquisiti (Raul Gardini e Sergio Moroni), Vittorio Sgarbi defin\u00ec \u00abassassini\u00bb i magistrati di Mani pulite, frase per cui ricevette una condanna in sede civile per diffamazione dopo un lungo iter giudiziario, e dovette risarcire (secondo la sentenza definitiva del 2015) tre magistrati del \"pool\" di Milano, Gherardo Colombo, Piercamillo Davigo e Francesco Greco, con 60.000 euro.\nIn precedenza il critico d'arte era stato condannato a 2 mesi di carcere e a una multa di 100 milioni di lire per aver definito Fabio De Pasquale \u00abun assassino\u00bb, durante una puntata di \"Domenica in\", condanna annullata dalla Cassazione per via dell'insindacabilit\u00e0 della dichiarazione in base a un parere della Giunta della Camera dei deputati, secondo cui l'epiteto di Sgarbi, anche se insinuante e diffamatorio, era una legittima opinione insindacabile in quanto parlamentare.\nDal punto di vista delle strategie del gruppo, chi lo segu\u00ec alla guida dell'Eni rinunci\u00f2 a molti degli indirizzi della sua presidenza, concentrandosi solo su gas e petrolio e via via dismettendo la chimica, rinunciando allo sviluppo della chimica fine e alle biotecnologie, le produzioni a maggior valore aggiunto, vendendo il quotidiano \"Il Giorno\" e non potenziando le strutture di formazione del gruppo. Il \"management\" interno all'Eni fin\u00ec per soprannominare ironicamente gli immediati successori di Gabriele Cagliari \u00abi ragionieri\u00bb.\nA partire dal 1995 quella stessa dirigenza diede disposizioni affinch\u00e9 il gruppo Eni incominciasse una serie di cause civili contro l'eredit\u00e0 di Gabriele Cagliari per danni patrimoniali e d'immagine, nonostante la vedova di Cagliari avesse gi\u00e0 dichiarato la messa a disposizione di quanto depositato presso la fiduciaria svizzera. A partire dal 1996 furono emessi contro l'eredit\u00e0 anche avvisi di accertamento e di liquidazione che portarono a ben cinque cause fiscali, tutte vinte dall'eredit\u00e0, ma che causarono un suo depauperamento per i costi delle relative difese. Ma il depauperamento maggiore fu causato dalle cause intentate dall'Eni, sia per le spese di difesa sia per quelle relative alle imposte di registro sulla sentenza di primo grado, depositata nel novembre 2001. Al termine della liquidazione dell'eredit\u00e0, alle societ\u00e0 del gruppo Eni restarono solo 45.000 euro, liquidati nel giugno 2004, quando gi\u00e0 nel giugno 1995, con un patrimonio ereditario residuo del valore di un miliardo e 500 milioni di lire circa, la difesa dell'eredit\u00e0 aveva proposto una transazione per evitare il protrarsi delle cause. Ma anche quando il patrimonio ereditario era ormai totalmente prosciugato, l'Eni, nonostante la transazione con l'eredit\u00e0 fosse stata concordata tra i legali delle due parti, ha continuato a rifiutarla fino al luglio 2015, sotto il governo di Matteo Renzi e con Claudio Descalzi come Amministratore Delegato dell'Eni.\nNel marzo 2018 il figlio Stefano ha reso pubblici testimonianze e documenti inediti che confermano il suicidio di Gabriele Cagliari, che negli anni era stato pi\u00f9 volte messo in dubbio."}
{"id": "2179105", "revid": "149727", "url": "https://it.wikipedia.org/wiki?curid=2179105", "title": "Annah\u00fctte", "text": ""}
{"id": "2179106", "revid": "149727", "url": "https://it.wikipedia.org/wiki?curid=2179106", "title": "Drochow", "text": ""}
{"id": "2179108", "revid": "149727", "url": "https://it.wikipedia.org/wiki?curid=2179108", "title": "H\u00f6rlitz", "text": ""}
{"id": "2179110", "revid": "74801", "url": "https://it.wikipedia.org/wiki?curid=2179110", "title": "Klettwitz", "text": "Klettwitz \u00e8 una frazione del comune tedesco di Schipkau, nel Brandeburgo.\nNelle sue vicinanze \u00e8 situato il circuito automobilistico denominato EuroSpeedway Lausitz (nel passato noto anche come Lausitzring).\nStoria.\nKlettwitz fu nominata per la prima volta nel 1370.\nIl 31 dicembre 2001 il comune di Klettwitz venne aggregato al comune di Schipkau."}
{"id": "2179111", "revid": "599013", "url": "https://it.wikipedia.org/wiki?curid=2179111", "title": "Suore francescane missionarie di Maria Ausiliatrice", "text": "Le Suore Francescane Missionarie di Maria Ausiliatrice (in spagnolo \"Hermanas Franciscanas Misioneras de Mar\u00eda Auxiliadora\") sono un istituto religioso femminile di diritto pontificio: i membri di questa congregazione pospongono al loro nome la sigla O.S.F.\nStoria.\nIl 19 giugno 1888 un gruppo di sette cappuccine svizzere guidate da Maria Bernarda B\u00fctler (1848-1924) lasci\u00f2 il convento di Maria Hilf di Altst\u00e4tten e part\u00ec per l'Ecuador, dove si mise a disposizione del vescovo lazzarista di Portoviejo Peter Schumacher. Le suore stabilirono la loro sede a Chone, dove iniziarono a collaborare all'apostolato missionario del clero, e nel 1895 furono costrette a trasferirsi in Colombia.\nEssendosi specializzate nell'attivit\u00e0 missionaria, nel 1904 le suore si resero autonome dalla casa madre e fondarono un nuovo noviziato a Gai\u00dfau, in Austria. La congregazione, ormai indipendente, venne aggregata all'Ordine dei Frati Minori Cappuccini il 26 giugno 1905.\nLe loro costituzioni vennero approvate dall'arcivescovo di Cartagena il 12 gennaio 1912 e dalla Santa Sede il 30 aprile 1929 (definitivamente il 5 luglio 1938).\nLa fondatrice \u00e8 stata canonizzata da papa Benedetto XVI il 12 ottobre 2008.\nAttivit\u00e0 e diffusione.\nLe Francescane Missionarie di Maria Ausiliatrice seguono la regola del Terzo Ordine Regolare di San Francesco: si dedicano a varie opere di assistenza ai poveri, agli anziani e agli ammalati e all'istruzione ed educazione cristiana della giovent\u00f9.\nSono presenti in Africa (Ciad e Mali), in America Latina (Bolivia, Brasile, Colombia, Cuba, Ecuador, Per\u00f9, Venezuela) e in Europa (Austria e Svizzera): la sede generalizia \u00e8 a Bogot\u00e0.\nAl 31 dicembre 2005 l'istituto contava 788 religiose in 125 case."}
{"id": "2179113", "revid": "287204", "url": "https://it.wikipedia.org/wiki?curid=2179113", "title": "Peter Collinson", "text": "Esistono pi\u00f9 persone di nome Peter Collinson:"}
{"id": "2179115", "revid": "149727", "url": "https://it.wikipedia.org/wiki?curid=2179115", "title": "Bischdorf", "text": ""}
{"id": "2179116", "revid": "149727", "url": "https://it.wikipedia.org/wiki?curid=2179116", "title": "Boblitz", "text": ""}
{"id": "2179117", "revid": "149727", "url": "https://it.wikipedia.org/wiki?curid=2179117", "title": "Gro\u00df Beuchow", "text": ""}
{"id": "2179118", "revid": "149727", "url": "https://it.wikipedia.org/wiki?curid=2179118", "title": "Gro\u00df Klessow", "text": ""}
{"id": "2179119", "revid": "149727", "url": "https://it.wikipedia.org/wiki?curid=2179119", "title": "Gro\u00df L\u00fcbbenau", "text": ""}
{"id": "2179120", "revid": "149727", "url": "https://it.wikipedia.org/wiki?curid=2179120", "title": "Klein Radden", "text": ""}
{"id": "2179122", "revid": "110157", "url": "https://it.wikipedia.org/wiki?curid=2179122", "title": "Kittlitz", "text": "Kittlitz \u00e8 un comune di 249 abitanti dello Schleswig-Holstein, in Germania.\nAppartiene al circondario del ducato di Lauenburg ed \u00e8 parte dell'Amt Lauenburgische Seen."}
{"id": "2179123", "revid": "149727", "url": "https://it.wikipedia.org/wiki?curid=2179123", "title": "Krimnitz", "text": ""}
{"id": "2179124", "revid": "149727", "url": "https://it.wikipedia.org/wiki?curid=2179124", "title": "Lehde", "text": ""}
{"id": "2179126", "revid": "149727", "url": "https://it.wikipedia.org/wiki?curid=2179126", "title": "Leipe", "text": ""}
{"id": "2179127", "revid": "436907", "url": "https://it.wikipedia.org/wiki?curid=2179127", "title": "Marco Fiorito", "text": ""}
{"id": "2179130", "revid": "149727", "url": "https://it.wikipedia.org/wiki?curid=2179130", "title": "Zerkwitz", "text": ""}
{"id": "2179134", "revid": "300067", "url": "https://it.wikipedia.org/wiki?curid=2179134", "title": "Mike Wilks", "text": ""}
{"id": "2179136", "revid": "1934238", "url": "https://it.wikipedia.org/wiki?curid=2179136", "title": "BirdLife International", "text": "BirdLife International, in origine denominata International Council for Bird Preservation (ICBP), \u00e8 un'organizzazione non governativa (ONG) che si prefigge come scopo la protezione e la conservazione delle varie specie aviarie esistenti al mondo (soprattutto di quelle pi\u00f9 a rischio) e la restaurazione e preservazione dei loro naturali habitat. Pu\u00f2 contare sull'aiuto di tutte le organizzazioni nazionali in essa federate che si propongono il medesimo fine (per l'Italia abbiamo la LIPU \u2013 Lega Italiana per la Protezione degli Uccelli), oltre che di ecologisti ed ornitologi professionisti e di migliaia di esperti naturalisti volontari in tutto il globo. \u00c8 l'autorit\u00e0 di riferimento per la cosiddetta \u201cLista Rossa\u201d dell'Unione Internazionale per la Conservazione della Natura, la lista delle specie animali pi\u00f9 a rischio a livello mondiale.\nL'organizzazione ha visto i natali nel 1922 per volont\u00e0 degli ornitologi Gilbert Pearson e Jean Th\u00e9odore Delacour, con il nome di \"International Council for Bird Preservation\". L'attivit\u00e0 di questo gruppo conobbe, tuttavia, una fase di stallo dopo la Seconda guerra mondiale e non riprese i lavori prima del 1983 con la nomina di professionisti ai posti di direzione (nel 1993 sar\u00e0 cambiato il nome in quello odierno).\nL'attuale presidente \u00e8 la Principessa Takamado del Giappone; tra quelli passati, si annoverano anche personalit\u00e0 di spicco e altri reali come la regina Noor di Giordania."}
{"id": "2179137", "revid": "93556", "url": "https://it.wikipedia.org/wiki?curid=2179137", "title": "Petru Simon Cristofini", "text": "Biografia.\nFiglio di un maestro di Santa Reparata di Moriani, intraprese la carriera militare e raggiunse il grado di tenente colonnello dell'esercito coloniale francese.\nIl 30 ottobre 1928 spos\u00f2 Marta Renucci, importante figura del giornalismo corso, da cui non ebbe figli.\nNel 1939 era di stanza a Beirut (Libano) come capitano del 3\u00ba reggimento dei Tiratori Algerini. Sostenitore del maresciallo P\u00e9tain, fu arruolato nella L\u00e9gion des volontaires francais contre le bolch\u00e9visme destinata a combattere sul fronte russo. Sopravvenuto lo sbarco statunitense nell'Algeria francese, si trasfer\u00ec allora in Tunisia dove con il grado di tenente colonnello, lavor\u00f2 alla creazione di un battaglione di volontari, denominato \"Phalange africaine\", a difesa delle colonie della Francia di Vichy. Ferito il 23 gennaio 1943, dall'esplosione di una granata anticarro ad un occhio fu fatto rientrare in Corsica, ma ottenne di passare prima da Roma dove fu ricevuto da Mussolini.\nTornato sull'isola, nel frattempo la Corsica era stata occupata dalle truppe italiane e Cristofini si schier\u00f2 con gli irredentisti filo-italiani. Da capo della guarnigione francese di Ajaccio favor\u00ec il tentativo di integrazione della Corsica nel Regno d'Italia, promuovendo l'irredentismo di Petru Giovacchini ed altri. Inoltre aiut\u00f2 le truppe italiane nel reprimere la nascente resistenza francese durante l'estate 1943.\nSubito dopo l'Armistizio dell'8 settembre 1943 fu arrestato, insieme alla moglie, a Isola Rossa dai partigiani con l'accusa di aver fornito informazioni sulla resistenza francese. Il Comando italiano, che nel frattempo si era schierato con la Francia, non inser\u00ec Cristofini nell'elenco delle persone cui concedere il salvacondotto che avrebbe permesso di espatriare in Italia.\nCristofini fu portato in Algeria, venne condannato a morte per tradimento dal Tribunale militare di Algeri. Alla lettura della sentenza Cristofini si gett\u00f2 dalla finestra che era al quarto piano dell'edificio tentando il suicidio. Moribondo, fu ugualmente fucilato a Hussein Dey, poco lontano da Algeri."}
{"id": "2179139", "revid": "123843271", "url": "https://it.wikipedia.org/wiki?curid=2179139", "title": "Peter Collinson (regista)", "text": ""}
{"id": "2179140", "revid": "1839090", "url": "https://it.wikipedia.org/wiki?curid=2179140", "title": "Duben", "text": "Duben \u00e8 una frazione della citt\u00e0 tedesca di Luckau, nel Brandeburgo.\nStoria.\nDuben fu nominata per la prima volta nel 1414.\nCostitu\u00ec un comune autonomo fino al 2003, quando venne aggregato alla citt\u00e0 di Luckau."}
{"id": "2179142", "revid": "149727", "url": "https://it.wikipedia.org/wiki?curid=2179142", "title": "Freiwalde", "text": ""}
{"id": "2179143", "revid": "149727", "url": "https://it.wikipedia.org/wiki?curid=2179143", "title": "Niewitz", "text": ""}
{"id": "2179144", "revid": "149727", "url": "https://it.wikipedia.org/wiki?curid=2179144", "title": "Reichwalde", "text": ""}
{"id": "2179147", "revid": "1826532", "url": "https://it.wikipedia.org/wiki?curid=2179147", "title": "Aleksandr Arkad'evi\u010d Gali\u010d", "text": "Biografia.\nAleksandr Ginzburg nacque il 19 ottobre 1918 nella citt\u00e0 di Ekaterinoslav, in una famiglia di intellettuali ebrei. Il padre, Aron Samojlovi\u010d Ginzburg, era un economista, la madre, Fanni Borisovna Veksler, lavorava al conservatorio. Nel 1920 la famiglia si trasfer\u00ec a Sebastopoli, e nel 1923 a Mosca. Alexandr entr\u00f2 nell'Istituto di Letteratura \"Gorkij\" e nello Studio di opera e dramma \"Stanislavskij\", e nel 1939 nel Teatro Studio A. Arbuzov e V. Plu\u010dek.\nDurante la seconda guerra mondiale Gali\u010d non venne richiamato alle armi per problemi di salute. Lavorava nel teatro: prima nella citt\u00e0 di Groznyj, poi a Tashkent. Aveva scritto diverse opere teatrali e la sceneggiatura per alcuni film.\nAlla fine degli anni 1950 cominci\u00f2 a comporre canzoni e ad eseguirle accompagnandosi con la chitarra. Influenzato dalla tradizione della romanza urbana russa e dall'arte di Aleksandr Vertinskij, Gali\u010d ha trovato la voce propria. \u00c8 diventato, con Vladimir Vysotskij e Bulat Okudzhava, uno dei pi\u00f9 brillanti rappresentanti del genere di cantautore, grazie alla diffusione dei magnetofoni.\nLe sue prime canzoni, piuttosto innocenti politicamente, erano tuttavia nettamente fuori dal coro rispetto all'estetica ufficiale; hanno segnato una svolta nella vita creativa di Gali\u010d, che prima era un letterato sovietico di successo. Questa svolta era anche dovuta alla cancellazione della prima rappresentazione del suo lavoro teatrale \"Matrosskaja Ti\u0161ina\" scritta per Teatro Sovremennik appena creato. Il dramma, quando le prove si erano appena concluse, venne proibito dalla censura, la quale dichiar\u00f2 che l'autore aveva una visione distorta del ruolo che gli ebrei avevano avuto nella Guerra patriottica. Gali\u010d ha descritto successivamente l'accaduto nel racconto \"General'naja repeticija\" (Prova generale).\nLe sue taglienti critiche al regime sovietico causarono a Gali\u010d molti problemi. Nel 1971 venne escluso dall'Unione degli scrittori dell'URSS, cui apparteneva dal 1955. Nel 1972 fu espulso dall'Unione dei cineasti. Lo stesso anno venne battezzato nella Chiesa ortodossa.\nGali\u010d fu costretto ad emigrare dall'Unione Sovietica nel 1974. Ha vissuto in Norvegia per un anno, dove ha effettuato le sue prime registrazioni fuori dall'URSS. Queste sono state trasmesse da Radio Free Europe. Successivamente si trasfer\u00ec a Monaco di Baviera, dove ader\u00ec all'organizzazione anticomunista \"Alleanza nazionale dei solidaristi russi\". Infine and\u00f2 a vivere a Parigi.\nIl 15 dicembre 1977 Gali\u010d fu trovato morto. Secondo la versione ufficiale si tratt\u00f2 di un incidente domestico (folgorato da una scarica di corrente elettrica). Invece secondo un'opinione diffusa la morte di Gali\u010d fu un omicidio o un suicidio.\nNel 1988 Gali\u010d \u00e8 stato reintegrato a titolo postumo nelle Unioni degli scrittori e dei cineasti dell'URSS. Nel 2003 \u00e8 stata fondata la Societ\u00e0 per la commemorazione di Aleksandr Gali\u010d ed \u00e8 stata installata la prima targa memoriale in Akademgorodok di Novosibirsk dove si era esibito nel 1968."}
{"id": "2179148", "revid": "54193", "url": "https://it.wikipedia.org/wiki?curid=2179148", "title": "Elaborazione dei dati", "text": ""}
{"id": "2179149", "revid": "767487", "url": "https://it.wikipedia.org/wiki?curid=2179149", "title": "Alando Tucker", "text": ""}
{"id": "2179150", "revid": "54193", "url": "https://it.wikipedia.org/wiki?curid=2179150", "title": "Data processing", "text": ""}
{"id": "2179151", "revid": "1305772", "url": "https://it.wikipedia.org/wiki?curid=2179151", "title": "Laurie", "text": ""}
{"id": "2179154", "revid": "599013", "url": "https://it.wikipedia.org/wiki?curid=2179154", "title": "Shavlik Randolph", "text": ""}
{"id": "2179156", "revid": "287204", "url": "https://it.wikipedia.org/wiki?curid=2179156", "title": "Stassfurt", "text": ""}
{"id": "2179158", "revid": "1305772", "url": "https://it.wikipedia.org/wiki?curid=2179158", "title": "C8H10N4O2", "text": "La formula molecolare C8H10N4O2 pu\u00f2 indicare:"}
{"id": "2179159", "revid": "114745129", "url": "https://it.wikipedia.org/wiki?curid=2179159", "title": "Apaturie", "text": "Le apat\u00f9rie () erano delle festivit\u00e0 religiose o tribali dell'antica Grecia, soprattutto di Atene e della Ionia. Di origine ionica, la festa era erede dei riti di iniziazione protostorici diffusi in tutta la Grecia.\nEtimologia.\nUno scoliaste negli \"Acarnesi\" fa derivare il termine greco \"\u1f08\u03c0\u03b1\u03c4\u03bf\u03cd\u03c1\u03b9\u03b1\" da \"\u03b1\" (con valore copulativo) + \u03c0\u03b1\u03c4\u03ae\u03c1 (\"padre\"): le apaturie sarebbero la festa \"di quanti hanno lo stesso padre\", ossia la festa delle fratrie.\nUna leggenda greca faceva invece risalire l'origine del termine \"\u1f08\u03c0\u03b1\u03c4\u03bf\u03cd\u03c1\u03b9\u03b1\" al vocabolo \"\u1f00\u03c0\u03ac\u03c4\u03b7\" (\"frode\"/\"astuzia\"). Nel corso di una guerra fra Atene e la Beozia, Melanto, in rappresentanza del re di Atene Timete, avrebbe sconfitto nel duello finale il re beota Xanto con un trucco: lo avrebbe accusato di barare facendosi aiutare da un amico che stava al suo fianco; Xanto si sarebbe voltato per vedere la persona indicata da Melanto e l'ateniese ne avrebbe approfittato per ucciderlo.\nAtene.\nAd Atene le apaturie venivano celebrate nel mese di Pianepsione (ottobre-novembre), erano connesse al sistema delle fratrie che componevano la \"polis\" e avevano un ruolo di stato civile, dato che in questa occasione si formalizzavano eventi avvenuti nell'ultimo anno: le nuove nascite, i matrimoni con spose provenienti da un'altra fratria e il passaggio dall'adolescenza all'efebia.\nLe apaturie duravano tre giorni:\nI membri dell'assemblea della fratria votavano allora il ricevimento del neonato o della neosposa in seno alla fratria: se il voto era negativo il padre poteva ricorrere in tribunale; se il tribunale dava ragione al padre, il bambino era ricevuto nella fratria e quelli che si erano opposti potevano essere condannati ad una multa. Durante la festa, la navigazione veniva sospesa.\nDall'esistenza di questa festa si pu\u00f2 dedurre che i principali \"riti di passaggio\", tra cui quello dell'adolescenza, venivano celebrati in seno alla fratria. Nella religione greca ogni festa \u00e8 propria di qualche divinit\u00e0, qui non abbiamo per\u00f2 una risposta univoca. Zeus Phrathrios e Atena Phrathria vi avevano una parte importante ed erano sicuramente subentrati agli anonimi precedenti \"theoi frathrioi\".\nIl taglio dei capelli spettava ad Artemide, l'oinister\u00eca, ossia il taglio delle unghie, ad Eracle, e si sacrificava anche a Dionisio che ha parte nel mito eziologico della festa, in cui si parla di una guerra antichissima fra Atene e la Beozia sostituita da una monomachia.\nLe Apaturie, per la loro caratteristica di unire le varie famiglie, giocarono un ruolo determinante nel processo delle Arginuse, contribuendo significativamente alla condanna degli strateghi sotto accusa.\nIonia.\nAnche nella Ionia le Apaturie si celebravano in autunno nell'ambito delle fratrie.\nSecondo Erodoto, le apaturie erano celebrate dalle principali citt\u00e0 della Ionia, con l'eccezione notevole di Efeso e di Colofonia, perch\u00e9 le citt\u00e0 della Ionia \"discendevano\" da Atene."}
{"id": "2179164", "revid": "15756", "url": "https://it.wikipedia.org/wiki?curid=2179164", "title": "Corpus", "text": "Un corpus \u00e8 una collezione di testi selezionati e organizzati per facilitare le analisi linguistiche.\nL'idea di selezione pu\u00f2 anche mancare: per \"corpus\" pu\u00f2 intendersi anche una raccolta completa di testimonianze linguistiche riguardanti una certa materia, ad esempio: \"\"corpus\" della lingua sannita\". Infine, un \"corpus\" pu\u00f2 essere inteso come una raccolta completa costituita secondo un particolare criterio.\nIl termine \u00e8 noto fin dai tempi pi\u00f9 antichi; a tal proposito pu\u00f2 essere utile pensare al Corpus Iuris Civilis, al Corpus Inscriptionum Latinarum e a molti altri che sono andati sviluppandosi nel tempo.\nI \"corpora\" possono essere creati su carta oppure oralmente; oggi, tuttavia, il ruolo del computer nell'uso dei \"corpora\" \u00e8 diventato cos\u00ec preponderante che ormai il termine stesso di \"corpus\" non di rado \u00e8 sinonimo di \"corpus\" elettronico (un esempio del quale \u2013 consultabile via web \u2013 \u00e8 quello riferito al quotidiano \"La Repubblica\").\nIl settore della linguistica in cui vengono usati i \"corpora\" \u00e8 noto pure come Linguistica dei corpora. Altri rami degni di menzione, in cui i \"corpora\" sono utilizzati, sono i seguenti: la Linguistica storico-comparativa in Italia, la \"Comparative grammar\" negli Stati Uniti, e la \"Comparative philology\" nel Regno Unito.\nLinguistica dei Corpora.\nLa linguistica dei \"corpora\" rappresenta una disciplina scientifica ormai giunta alla sua compiutezza; in cinquant'anni di attivit\u00e0, grazie alla moltitudine dei gruppi di ricerca in essa operanti, \u00e8 riuscita a conquistarsi una posizione di centralit\u00e0 indiscussa nel panorama scientifico nazionale e internazionale.\nServendosi di strumenti di analisi quantitativa e statistica, esplora le regolarit\u00e0 linguistiche che emergono dai testi e che costituiscono la base per la descrizione della struttura del linguaggio.\nL'obiettivo principale \u00e8 quello di sviluppare modelli del funzionamento del linguaggio umano traducibili in programmi che possano essere eseguiti da calcolatore elettronico; in tal modo, esso pu\u00f2 acquisire le competenze necessarie per comunicare direttamente nella nostra lingua.\nSi tratta di un \u00e0mbito di ricerca e di lavoro tipicamente interdisciplinare. Infatti, da un lato, per qualificare le attivit\u00e0 rivolte allo sviluppo di applicativi basati sulle tecnologie del linguaggio, essa si intreccia con l'informatica e l'ingegneria; dall'altro lato, invece, dialoga con la linguistica, le scienze cognitive, la psicologia, la filosofia e le scienze umane in generale, con le quali condivide appunto l'obiettivo di indagare la struttura, il funzionamento e l'uso del linguaggio, nonch\u00e9 il suo rapporto con le altre facolt\u00e0 cognitive dell'uomo.\nLa storia.\nLa linguistica dei \"corpora\" nasce nella seconda met\u00e0 del Novecento come disciplina di frontiera rispetto sia al mondo umanistico che alle applicazioni pi\u00f9 centrali delle scienze dell'informazione.\nTra i primi risultati della disciplina troviamo lo sviluppo di programmi per lo spoglio elettronico dei testi, il calcolo della frequenza delle parole, la compilazione di indici e concordanze, come pure la creazione di ripetitori lessicali elettronici, conosciuti anche come dizionari elettronici.\nNegli anni Cinquanta e Sessanta, Roberto Busa S. J. realizza il primo corpus elettronico delle opere di Tommaso d'Aquino presso il Centro per l'Automazione dell'Analisi Linguistica di Gallarate: si tratta di un corpus di circa 10 milioni di parole, una cifra enorme per le capacit\u00e0 dei computer del tempo.\nNel 1957, parallelamente al diffondersi della grammatica generativa, in area anglosassone continua a svilupparsi una tradizione di ricerca linguistica ancorata a una metodologia di derivazione empirista, la quale fonda l'indagine linguistica sulla raccolta e analisi di corpora.\nSuccessivamente, nel 1964, alla Brown University negli Stati Uniti, Henry Kucera e W. Nelson Francis realizzano il Brown Corpus: lungo circa un milione di parole, \u00e8 il primo corpus elettronico progettato e costruito per lo studio di una particolare variet\u00e0 linguistica contemporanea (nel caso specifico, l'inglese americano degli anni Sessanta).\nIn seguito, la dimensione dei corpora \u00e8 andata sempre pi\u00f9 crescendo, e la loro disponibilit\u00e0 \u00e8 diventata una variabile fondamentale in ogni fase di sviluppo e di valutazione degli strumenti per il TAL. Al tempo stesso, la crescita del web \u2013 con la sua grande quantit\u00e0 di materiale testuale multiforme, e in continua evoluzione \u2013 ha reso necessario lo sviluppo di tecnologie linguistiche in grado di confrontarsi con testi reali e non pi\u00f9 con testi da laboratorio.\nLa crescente disponibilit\u00e0 di corpora testuali ha facilitato l'innovazione metodologica in linguistica dei corpora, fornendo i dati linguistici necessari per un uso intensivo dei metodi statistici. Inoltre, i primi linguaggi standard di marcatura del testo (come l'XML) hanno migliorato il processo di creazione, uso e interscambio dei corpora: di fatto, oggi il computer permette di immagazzinare quantit\u00e0 di dati testuali prima inimmaginabili, e di interrogare in maniera avanzata il contenuto del corpus. Al contempo, tali linguaggi hanno reso possibile l'annotazione linguistica del testo su ampia scala, la quale consente di rappresentare in maniera esplicita e dettagliata la struttura e l'organizzazione linguistica del testo stesso, offrendo l'occasione per una riflessione rigorosa sulla natura dei dati annotati e sui modelli interpretativi pi\u00f9 adatti per darne conto.\nClassificazione.\nLa scelta dei testi pu\u00f2 essere fatta su criteri diversi.\nGeneralit\u00e0.\nIl grado di generalit\u00e0 di un corpus dipende dalla misura in cui i suoi testi sono stati selezionati rispetto a variet\u00e0 diverse di una lingua.\nI corpora specialistici sono orientati alla descrizione di una particolare variet\u00e0 linguistica (sublanguage) o ad un ristretto dominio applicativo (si pensi al linguaggio giornalistico, infantile, giuridico, medico, ecc.); per questo motivo hanno il grado minimo di generalit\u00e0.\nAl contrario, i testi dei corpora generali appartengono a diverse variet\u00e0 linguistiche e sono selezionati per comporre il quadro descrittivo della lingua nel suo complesso. Si tratta, quindi, di corpora plurifunzionali che sono spesso progettati come risorse trasversali di riferimento per lo studio di una lingua, ad esempio come fonte di dati per sviluppare un dizionario. Spesso i corpora generali sono articolati in vari sottocorpora, ovvero in sottoinsiemi di testi che appartengono ad una particolare variet\u00e0.\nModalit\u00e0.\nLa grande diversit\u00e0 che caratterizza a tutti i livelli la lingua scritta e quella parlata rende la modalit\u00e0 (scritta e orale) di produzione dei testi un parametro estremamente rilevante per definire la fisionomia del corpus e anche deciderne gli usi pi\u00f9 opportuni.\nRispetto a questa dimensione possiamo suddividere i corpora in:\nI corpora di lingua scritta contengono solo testi prodotti originariamente in forma scritta, come libri o articoli di giornale, ecc. (si pensi, ad esempio, al Brown Corpus).\nI corpora di lingua parlata contengono solo testi originariamente prodotti in modalit\u00e0 orale e successivamente trascritti, come conversazioni spontanee, trasmissioni radiofoniche, ecc. (ad esempio il corpus CHILDES).\nDa questi ultimi si distinguono i corpora audio, ovvero i campioni di linguaggio parlato in forma di segnale acustico, eventualmente accompagnati dalla loro trascrizione. Questi stanno acquistando sempre pi\u00f9 importanza come strumenti per lo sviluppo di applicazioni per il riconoscimento o la sintesi automatica del parlato, in cui \u00e8 necessario accedere a dati acustici.\nUn tipo di corpus ancora pi\u00f9 di frontiera, ma in rapida diffusione, \u00e8 il corpus multimediale (o corpus audio-visivo), che contiene le registrazioni audio-video di scambi comunicativi. Queste consentono di acquisire dati importanti non solo sulla struttura linguistica, ma anche sugli aspetti gestuali, facciali, emozionali e ambientali della comunicazione.\nI corpora misti contengono in proporzioni variabili sia testi prodotti in modalit\u00e0 scritta sia trascrizioni di lingua parlata (ad esempio \u00e8 composto in questo modo il British National Corpus).\nCronologia.\nI corpora differiscono anche per il modo in cui i testi sono selezionati rispetto all'asse temporale.\nIn base alla cronologia \u00e8 possibile distinguere corpora sincronici e corpora diacronici.\nI corpora sincronici includono testi che appartengono a una stessa finestra temporale, selezionata per lo studio di una particolare fase della lingua.\nI corpora diacronici comprendono, invece, testi appartenenti a periodi diversi, con lo scopo di descrivere il mutamento linguistico.\nLingua.\nIn base alla lingua esistono corpora monolingui e corpora bilingui (o multilingui), che possono essere ulteriormente distinti in corpora paralleli e corpora comparabili.\nI corpora monolingui contengono testi di una sola lingua.\nI corpora bilingui (o multilingui) contengono testi di due (o pi\u00f9) lingue.\nI corpora paralleli comprendono testi sia nella loro lingua originaria sia in traduzione in un'altra lingua.\nSe le unit\u00e0 linguistiche dei testi nella loro lingua originaria sono esplicitamente collegate alle unit\u00e0 linguistiche nei testi in traduzione in un'altra lingua che ne costituiscono le traduzioni, si parla di corpora paralleli allineati: l'unit\u00e0 tipica di allineamento \u00e8 la frase.\nI corpora comparabili non contengono, invece, testi in traduzione, ma testi originali in lingue diverse. Questi corpora permettono di confrontare due o pi\u00f9 lingue rispetto allo stesso genere testuale o dominio tematico; dal momento che i testi sono tutti originali, i dati raccolti possiedono un maggiore grado di naturalezza, evitando le artificiosit\u00e0 che talvolta conseguono dall'opera di traduzione.\nIntegrit\u00e0.\nI corpora possono contenere testi interi oppure porzioni di testi di lunghezza prefissata. Ad esempio, il Brown Corpus include campioni di 2000 parole, mentre i testi in \"Parole\" e in \"Coris\" sono integrali.\nCodifica digitale dei testi.\nUn ulteriore elemento di differenziazione tra corpora \u00e8 il modo in cui sono rappresentati i testi digitali.\nNei corpora codificati ad alto livello i testi sono arricchiti con etichette (codici) che rendono espliciti vari tipi di informazione, come ad esempio la struttura testuale e la composizione. Tipi particolari di corpora codificati sono i corpora annotati, nei quali le informazioni codificate riguardano la struttura linguistica del testo a livelli diversi di rappresentazione.\nBilanciamento.\nNella linguistica dei corpora il bilanciamento \u00e8 assunto come condizione essenziale per garantire la rappresentativit\u00e0 di un corpus che voglia essere plurifunzionale e trasversale rispetto alle diverse variet\u00e0 di una lingua.\nIl bilanciamento presuppone la creazione di una descrizione accurata della popolazione linguistica di riferimento: \u00e8 necessario dunque definire una mappa della lingua tracciando i confini spaziali e temporali (quali testi sono inclusi o esclusi dalla popolazione) e la tipologia dei testi (l'articolazione in strati della popolazione).\nUn bilanciamento corretto richiede una quantit\u00e0 consistente di testi selezionati per le diverse tipologie individuate nella popolazione.\nSe la selezione dei testi di un corpus \u00e8 fatta bene, esso \u00e8 ben bilanciato e quindi pu\u00f2 essere rappresentativo.\nRappresentativit\u00e0.\n\u00c8 rappresentativo un corpus che tiene traccia dell'intero ambito di variabilit\u00e0 dei tratti e delle propriet\u00e0 di una lingua. Ci\u00f2 significa che un corpus deve fornire un modello delle propriet\u00e0 linguistiche del linguaggio analizzato, ovvero deve essere in grado di restituire un quadro delle variet\u00e0 e delle tendenze linguistiche nel modo pi\u00f9 accurato possibile, rispettandone le proporzioni e permettendo, in questo modo, di generalizzare le propriet\u00e0 linguistiche del corpus all'intera popolazione.\nTuttavia non si pu\u00f2 dimostrare che un corpus sia veramente rappresentativo di una determinata sezione del linguaggio e di conseguenza le informazioni ricavate dall'analisi di un corpus devono essere considerate al massimo delle ragionevoli assunzioni.\nDimensione.\nLa dimensione del corpus \u00e8 determinata dal numero di parole contenute nel corpus stesso, per quanto riguarda i corpora di lingua scritta, e dal numero di ore di registrazione, per quanto riguarda i corpora di lingua parlata.\n\u00c8 possibile distinguere corpus chiusi e corpus aperti.\nIl primo rappresenta il corpus standard tradizionale, in cui la quantit\u00e0 dei testi e delle parole \u00e8 prefissata all'inizio del progetto. I corpora chiusi ci restituiscono una sorta di \u201cfotografia\u201d di una lingua attraverso i testi selezionati, ma non sono adatti a seguire i mutamenti e le evoluzioni che in una lingua avvengono come conseguenza della sua natura intrinsecamente dinamica. Per superare questo limite, John Sinclair ha proposto di estendere la nozione tradizionale di corpus in uno strumento di monitoraggio linguistico. Un corpus di monitoraggio (monitor corpus) \u00e8 una collezione \u201caperta\u201d di testi che muta nel tempo, introducendo nuovi testi selezionati secondo gli stessi criteri usati per determinare la collezione iniziale. Questo tipo di corpus permette per esempio di monitorare le dinamiche del lessico della lingua e dunque pu\u00f2 essere usato in contesti lessicografici come fonte di dati per mantenere aggiornati i dizionari.\nEvoluzione.\nI corpora di prima generazione, negli anni sessanta e settanta contenevano milioni di parole.\nNegli anni ottanta e novanta, nei corpora di seconda generazione, troviamo decine di milioni di parole; dopo il 2000 si contano centinaia di milioni di parole.\nNei corpora di ultima generazione, oggi si contano miliardi di parole.\nTipologia.\nI corpora possono derivare dalla lingua scritta o dalla lingua parlata.\nEsempi di corpora di lingua scritta sono i libri, i giornali, le riviste e le pagine web.\nLe conversazioni telefoniche o faccia a faccia, invece, rappresentano corpus di lingua parlata.\nCorpora di lingua italiana.\nCorpora di lingua italiana scritta.\nParole.\nCorpus di riferimento bilanciato sincronico, dell'italiano scritto contemporaneo. Il corpus \u00e8 stato sviluppato nel progetto europeo \u201cParole\u201d ed \u00e8 comparabile con altri corpora per lingue europee.\nCORIS/CODIS.\nIl Corpus di Italiano Scritto contemporaneo (CORIS/CODIS) \u00e8 un corpus di riferimento bilanciato sincronico dell'italiano scritto contemporaneo.\nSi tratta di un progetto iniziato nel 1998 dall'Universit\u00e0 di Bologna, ideato e coordinato da R. Rossini Favretti e Fabio Tamburini.\nCORIS/CODIS contiene 130 milioni di parole, e viene aggiornato con cadenza triennale tramite un corpus di monitoraggio. \u00c8 costituito da una raccolta di testi autentici e ricorrenti nell'uso, selezionati come rappresentativi dell'italiano attuale.\nIl corpus generale \u00e8 strutturato in sottocorpora, che rappresentano le diverse variet\u00e0 dell'italiano scritto.\nAccanto al CORIS si aggiunge il Corpus Dinamico dell'Italiano Scritto (CODIS). Quest'ultimo permette la selezione di sottocorpora e contiene gli stessi materiali del Coris, ma l'interfaccia di ricerca consente di selezionarli per gruppi e con dimensioni variabili dei gruppi.\nLIF.\nIl Lessico italiano di frequenza (LIF), elaborato al Centro Nazionale Universitario di Calcolo elettronico di Pisa nel 1971, rappresenta il primo grande progetto di costruzione di un lessico di frequenza per la lingua italiana. Esso \u00e8 il risultato dello spoglio di un corpus di 500.000 occorrenze della lingua italiana contemporanea, dal quale sono stati ricavati dati statistici di diverso tipo su circa 5.000 lemmi.\nIl LIF \u00e8 stato la base per la compilazione del Vocabolario di Base (VDB) della lingua italiana di Tullio De Mauro, che \u00e8 composto, nella versione attuale, da 7.950 lemmi classificati in tre livelli.\nLIZ.\nLetteratura Italiana Zanichelli (LIZ) \u00e8 una banca dati testuale che comprende integralmente 1000 testi letterari italiani, dalle Laudes creaturarum di Francesco d'Assisi alle opere di Pirandello e D'Annunzio. Gli autori maggiori sono presenti con le opere complete, i minori con i testi pi\u00f9 significativi.\nLIZ consente di fare un elevato numero di ricerche, producendo concordanze, co-occorrenze, ricerche sequenziali, liste di frequenza, indices locorum, rimari, indici inversi ecc.\nTLIO.\nIl Tesoro della lingua italiana delle origini (TLIO) \u00e8 un database testuale composto da circa 1.780 testi per circa 20 milioni di parole, tratte da scritti in lingua italiana prima del 1375, in prosa e in poesia. Basato sul corpus testuale dell'italiano antico dell'OVI (Opera del Vocabolario Italiano), il TLIO \u00e8 nato nel 1995 ed \u00e8 stato inaugurato nel 1998. Rappresenta, inoltre, la prima sezione cronologica del vocabolario storico italiano.\nVELI.\nIl Vocabolario elettronico della lingua italiana (VELI) \u00e8 un progetto nato nel 1989 e guidato da Tullio De Mauro. \u00c8 costituito da circa 10.000 lessemi ordinati per frequenza nella lingua italiana, di cui sono possibili le consultazioni con analisi grammaticale, forme flesse, sinonimi e sillabazione.\nCoLFIS.\nIl Corpus e Lessico di Frequenza dell'Italiano Scritto (CoLFIS) \u00e8 stato costruito da Bertinetto, Burani, Laudanna, Marconi, Ratti, Rolando e Thornthon. \u00c8 costituito da 3.150.075 occorrenze lessicali tratte da quotidiani del periodo 1992 - 1994 ('La Repubblica', 'La Stampa', 'Il Corriere della Sera'), periodici e libri di varia natura.\nNel campionare i testi, gli autori hanno ponderato i dati dell'ISTAT relativi alle letture preferite dagli italiani, per ottenere un corpus che fosse il pi\u00f9 possibile rappresentativo di ci\u00f2 che gli italiani effettivamente leggono.\nIl lessico di frequenza tratto dal corpus include due sottoparti: il formario e il lemmario.\nIl formario contiene la frequenza di ciascuna forma presente nel corpus, senza distinguere fra i vari lemmi a cui la forma si pu\u00f2 ricondurre.\nIl lemmario contiene invece le frequenze delle forme lemmatizzate, cio\u00e8 ricondotte al lemma di provenienza e indica, inoltre, la frequenza delle parole \u201csintagmatiche\u201d.\nCOLFIS si distingue dai precedenti lessici di frequenza per il bilanciamento delle fonti, che conferisce un carattere di non casualit\u00e0 alle rilevazioni numeriche estraibili dall'archivio lessicale, e per la sua ampiezza, nel senso che non esistono molti altri esempi di corpora di queste dimensioni interamente lemmatizzati.\nLa Repubblica.\nQuesto corpus include le annate del quotidiano \u201cLa Repubblica\u201d dal 1985 al 2000.\nSi tratta di un ampio corpus di italiano giornalistico composto da circa 380 milioni di tokens. Dalle macchine del LARL (Laboratorio di Analisi di Risorse Linguistiche) \u00e8 possibile accedervi con username e password.\nItalNet.\nSi tratta di un corpus generale diacronico della lingua italiana scritta.\nItalNet \u00e8 un consorzio internazionale, fondato nel 1995, che organizza e distribuisce database ed altri materiali di ricerca pertinenti agli studi italianistici, rendendoli accessibili via Internet agli studiosi di tutto il mondo.\nDiaCORIS.\nDiaCORIS \u00e8 un corpus diacronico che comprende testi prodotti tra il 1861 e il 2001, suddivisi in periodi storici omogenei, rappresentativi della lingua italiana scritta. Pu\u00f2 essere considerato come un'estensione della struttura e delle possibilit\u00e0 di ricerca del corpus sincronico dell'italiano scritto CORIS/CODIS.\nSCRIPTA.\nCorpus non annotato, prodotto e mantenuto da un soggetto privato. Consente di eseguire ricerche lessicali ed elaborazioni statistiche su testi italiani di vario genere prodotti dal XIII secolo fino al presente. Attualmente \u00e8 costituito da oltre 7000 testi di 1250 autori, per un totale di 240 milioni di parole.\nCorpora di lingua italiana parlata.\nAVI/API/IPar.\nAPI/AVIP/IPar sono progetti di raccolta di materiale fonico spontaneo di lingua italiana, cui hanno partecipato variamente il laboratorio di linguistica della Scuola Normale Superiore di Pisa, il CIRASS e l'Istituto Orientale di Napoli, il Politecnico di Bari e l'Universit\u00e0 del Piemonte Orientale.\nCIT.\nIl Corpus di Italiano Televisivo (CIT) \u00e8 una raccolta di testi trascritti in formato elettronico da trasmissioni televisive selezionate (sono state escluse le fiction, i film, i telefilm, gli sceneggiati, le telenovelas, ecc.), mirata all'analisi delle caratteristiche lessicali e grammaticali dell'italiano trasmesso in televisione. Composto da 250.000 parole e successivamente programmato un ampliamento del corpus a 500.000 parole, il progetto ha avuto inizio nell'agosto 1998 e si propone di affiancare gli altri corpora elettronici dell'italiano che sono stati creati, specialmente in questi ultimi anni, per permettere di effettuare analisi linguistiche dell'italiano contemporaneo fondate su dati quantitativi strutturati e affidabili.\nCLIPS.\nCorpora Linguistici per l'Italiano Parlato e Scritto (CLIPS) rappresenta il corpus audio dell'italiano parlato di varie tipologie (dialogico, letto, parlato televisivo, conversazioni telefoniche e corpora speciali), bilanciato dal punto di vista diafasico e diatopico.\n\u00c8 il secondo degli otto progetti del Cluster C18 \"LINGUISTICA COMPUTAZIONALE: RICERCHE MONOLINGUI E MULTILINGUI\", finanziato dal Ministero dell'Istruzione, dell'Universit\u00e0 e della Ricerca (MIUR). \u00c8 costituito da circa 100 ore di parlato, equamente ripartito tra voci maschili e voci femminili, in parte trascritto ortograficamente ed etichettato foneticamente.\nLe registrazioni sono state effettuate in quindici localit\u00e0 italiane scelte in base a criteri di rappresentativit\u00e0 linguistica e socioeconomica: Bari, Bergamo, Bologna, Cagliari, Catanzaro, Firenze, Genova, Lecce, Milano, Napoli, Palermo, Parma, Perugia, Roma, Venezia.\nPer ogni localit\u00e0 \u00e8 stato raccolto il parlato radiotelevisivo, quello dialogico, quello letto da parlanti non professionisti, quello telefonico e quello letto da 20 parlanti professionisti e registrato in camera anecoica.\nLABLITA.\nIl Laboratorio Linguistico del Dipartimento di Italianistica (LABLITA) \u00e8 nato nel 1973 e si occupa della raccolta e gestione di corpora con lo standard di trascrizione chat.\nIl fine \u00e8 quello di studiare la lingua italiana orale sulla base di corpora di parlato spontaneo e conduce ricerche teoriche e sperimentali sull'intonazione dell'italiano.\nIn questo corpus i testi sono trascritti, ma l'audio \u00e8 disponibile in formato digitalizzato (wav).\nLIP.\nIl Lessico di frequenza dell'italiano parlato (LIP) costituisce la raccolta di testi dell'italiano parlato pi\u00f9 importante e pi\u00f9 utilizzata nella ricerca linguistica ed \u00e8 la controparte del LIF per l'italiano parlato.\nIl corpus, costituito come il primo lessico di frequenza dell'italiano parlato nel 1990-1992, da un gruppo di linguisti diretto da Tullio De Mauro, \u00e8 composto da circa 500.000 parole grafiche, trascrizioni di registrazioni effettuate a Milano, Firenze, Roma e Napoli, pari a quasi 57 ore di parlato.\nI lemmi dei suoi 469 testi furono raccolti in quattro citt\u00e0 (Milano, Firenze, Roma e Napoli) e sono consultabili secondo frequenza e secondo ordine alfabetico.\nCorpora di lingua italiana trasmessa.\nLIR.\nIl Lessico di frequenza dell'italiano radiofonico (LIR) \u00e8 un corpus di circa 60 ore, trascritto ortograficamente e allineato all'audio mediante un apposito software, nato nel 1998.\nGestito da LABLITA, LIR rappresenta un progetto di analisi del lessico e del corpus del parlato radiofonico.\nCorpora di lingua inglese.\nCorpora di lingua inglese scritta.\nANC.\nAmerican National Corpus (ANC) \u00e8 un progetto americano tarato con gli stessi criteri del British National Corpus (BNC).\nIl corpus contiene 100 milioni di parole divise per vari generi secondo le percentuali del BNC e tratte da testi scritti e da trascrizioni di parlato.\nBrown Corpus.\nIl Brown Corpus of Standard American English (Brown Corpus) \u00e8 un corpus di riferimento bilanciato sincronico della lingua inglese americana scritta, creato da W. N. Francis e H. Kucera nel 1961 e reso pubblico nel 1964 alla Brown University (Stati Uniti).\nIl corpus \u00e8 costituito da 500 testi, presi da 15 categorie diverse, per un totale di un milione di parole.\nDal momento che \u00e8 stato il primo corpus linguistico elettronico dell'inglese americano, \u00e8 stato probabilmente quello pi\u00f9 usato nella ricerca.\nOggi il Brown Corpus \u00e8 accorpato all'insieme dell'ICAME.\nLOB.\nIl Lancaster-Oslo/Bergen Corpus (LOB) contiene circa un milione di parole in inglese britannico, in testi che partono dal 1961.\nIl corpus \u00e8 stato tarato per essere il corrispondente britannico del Brown Corpus e contiene 500 testi di circa 2.000 parole divisi in 15 categorie diverse. \u00c8 disponibile sia annotato (per parti del discorso) sia non annotato ed \u00e8 distribuito nell'insieme di corpora ICAME.\nOTA.\nThe Oxford Text Archive (OTA) \u00e8 un database di testi elettronici letterari e scientifici e fornisce gratuitamente alcuni corpora di media grandezza.\nCorpora di lingua inglese parlata.\nCIC.\nIl Cambridge International Corpus (CIC) \u00e8 un database molto ampio, predisposto dalla Cambridge University Press.\nComprende al suo interno il corpus di parlato inglese Cancode, composto di 5 milioni di parole; inoltre \u00e8 costituito da circa 600 milioni di parole di inglese britannico e statunitense scritto e parlato, tratto da giornali, romanzi, saggi, trasmissioni tv e radio.\nCorpora di lingua inglese scritta e parlata.\nICAME.\nL'International Computer Archive of Modern and Medieval English (ICAME) \u00e8 un corpus della lingua inglese, specificamente approntato per la ricerca linguistica, dal Norwegian Computing Centre for the Humanities (NCCH) di Bergen in Norvegia.\nSi tratta di un insieme di diversi corpora di inglese scritto e parlato.\nBoE.\nIl Bank of English (BoE) \u00e8 un corpus in continua espansione (monitor corpus) di testi scritti e parlati in inglese britannico. Il progetto procede insieme al lavoro lessicografico del Collins COBUILD English Dictionary for Advanced Learners (2001) e dell'Universit\u00e0 di Birmingham.\nBNC.\nIl British National Corpus (BNC) \u00e8 un corpus misto, di riferimento bilanciato, sincronico, della lingua inglese britannica.\n\u00c8 stato sviluppato tra il 1991 e il 1994 dalla Oxford University Press nel 1991.\n\u00c8 composto da pi\u00f9 di 100 milioni di parole, di cui il 90% deriva da testi in inglese contemporaneo scritti e il 10% da trascrizioni di parlato.\nTutti i testi del corpus sono etichettati per parti del discorso (65 categorie classificate mediante il programma automatico \"Claws\" dell'Universit\u00e0 di Lancaster).\nCorpora di lingua francese.\nCorpora di lingua francese scritta.\nBDLEX.\nBDLEX (Lexical Data and Knowledge Base of Spoken and Written French) \u00e8 una banca dati costituita da circa 440.000 parole (per 50.000 lemmi).\nCorpora di lingua francese parlata.\nBREF.\nBREF \u00e8 un corpus di parlato continuo, ma non spontaneo, composto da testi tratti dal quotidiano francese \"Le Monde\", letti ad alta voce da 120 diversi \"speaker\".\nCorpora di lingua spagnola.\nCorpora di lingua spagnola scritta e parlata.\nCorpus del espa\u00f1ol.\nIl Corpus del espa\u00f1ol \u00e8 stato ideato e gestito da Mark Davies e mette insieme una serie di corpora di origine diversa preparati negli anni.\nContiene 100 milioni di parole di lingua spagnola scritta e orale dal 1200 ad oggi.\nCREA.\nIl Corpus de Referencia de la Lengua Espa\u00f1ola Contempor\u00e1nea (CREA) della Real Academia Espa\u00f1ola \u00e8 costituito da 100 milioni di parole tratte da testi] scritti e parlati (trascritti) dal 1975 ad oggi.\nCorpora di lingua tedesca.\nCorpora di lingua tedesca scritta.\nCOSMAS.\nCOSMAS I e II (Corpus Storage, Maintenance and Access System) \u00e8 un corpus in sviluppo dal 1992, all'IDS (Institut f\u00fcr Deutsche Sprache) di Mannheim, che oggi conta circa 1.080 milioni di parole.\nNegra Corpus.\nNegra Corpus \u00e8 un progetto dell'Universit\u00e0 del Saarland, relativo a testi degli anni novanta.\nCorpora multilingui e paralleli.\nBAF.\nFrench - English Parallel Corpus (BAF) \u00e8 un corpus di testi istituzionali paralleli (mutue traduzioni) di inglese e francese.\nBoLC.\nIl Bononia Legal Corpus (BoLC) \u00e8 un corpus di testi giuridici in lingua italiana e inglese. \u00c8 il risultato di un progetto di ricerca finalizzato alla costruzione ed all'analisi di corpora giuridici paralleli e comparabili. Il progetto \u00e8 stato ideato nel 1997, sviluppato all'Universit\u00e0 di Bologna e coordinato da R. Rossini Favretti e Fabio Tamburini.\nCALLHOME.\nCALLHOME \u00e8 un corpus multilingue di parlato conversazionale, che copre spagnolo, cinese, giapponese, inglese americano, tedesco ed arabo.\nCHILDES.\nChild Language Data Exchage System (CHILDES) \u00e8 un progetto finalizzato alla composizione di un corpus del parlato dei bambini, delle conversazioni con bambini e di alcune patologie del linguaggio.\nC-Oral-Rom.\nC-Oral-Rom \u00e8 un corpus audio della lingua parlata spontanea.\nIl corpus \u00e8 stato realizzato nel progetto europeo C-Oral-Rom ed \u00e8 comparabile con altri corpora di spagnolo, francese e portoghese.\nCrater.\nCrater \u00e8 un corpus trilingue di inglese, francese e spagnolo.\nECI/MCI.\nEuropean Corpus Initiative Multilingual Corpus (ECI/MCI) \u00e8 nato nel 1994 con l'obiettivo di creare e diffondere il corpus multilingue.\nINTERSECT.\nINTERSECT (International Sample of English Contrastive Texts) \u00e8 un progetto dell'Universit\u00e0 di Brighton per la costruzione e l'analisi di testi scritti paralleli Inglese-Francese.\nMULTEX.\nMULTEXT (Multilingual Text Tools and Corpora) \u00e8 un corpus specialistico multilingue (inglese, francese, tedesco, spagnolo, italiano) parallelo. I testi sono tratti dall'\u201cOfficial Journal of the European Community\u201d. L'obiettivo \u00e8 quello di definire standard per la codifica dei corpora, per lo sviluppo di strumenti applicativi e risorse multilingui.\nReal Parallel Corpus.\nReal Parallel Corpus (German-English Translation Corpus) raccoglie testi paralleli in inglese (americano e britannico) e tedesco.\nTRIPTIC.\nTRIPTIC (TRIlingual Parallel Text Information Corpus) \u00e8 un corpus di inglese, francese e olandese composto da circa 2 milioni di parole, in testi paralleli allineati.\nTRACTOR.\nTRACTOR (TELRI Research Archive of Computational Tools and Resources) \u00e8 un progetto mantenuto dal Centre for Corpus linguistics dell'Universit\u00e0 di Birmingham.\nSi tratta di un archivio di materiali e software per l'analisi di corpora.\nTra le lingue trattate ci sono le principali lingue europee e anche il bulgaro, il ceco, le lingue baltiche, il rumeno, il russo e altre.\nTatoeba.\nTatoeba \u00e8 un corpus parallelo open source che raccoglie frasi in 90 differenti lingue, di cui le prime dieci per importanza sono costituite da inglese, giapponese, esperanto, francese, tedesco, spagnolo, polacco, cinese mandarino, russo e italiano\nAltri corpora internazionali usati.\nCHC.\nIl Canadian Hansards Corpus (CHC) \u00e8 un corpus specialistico bilingue (inglese e francese canadese) parallelo, i cui testi sono tratti dagli atti del Parlamento canadese.\nSwitchboard Corpus.\nLo Switchboard Corpus \u00e8 un corpus specialistico dell'inglese americano.\nBasato sulle conversazioni telefoniche, \u00e8 usato per addestrare i programmi per il riconoscimento automatico del parlato.\nHCRC Map Task Corpus.\nL'HCRC Map Task Corpus \u00e8 un corpus audio di dialoghi semi-spontanei raccolti col metodo \u201cmap task\u201d da parlanti adulti di inglese britannico."}
{"id": "2179165", "revid": "599013", "url": "https://it.wikipedia.org/wiki?curid=2179165", "title": "Francescane missionarie della Madre del Divin Pastore", "text": "Le Francescane Missionarie della Madre del Divin Pastore (in spagnolo \"Religiosas Franciscanas Misioneras de la Madre del Divino Pastor\") sono un istituto religioso femminile di diritto pontificio: le suore di questa congregazione pospongono al loro nome la sigla F.M.M.D.P.\nStoria.\nGli inizi della congregazione risalgono al 1850 quando Mar\u00eda Ana Mogas Fontcuberta (1827-1886), la fondatrice,\nsi un\u00ec a un gruppo di novizie cappuccine costrette ad abbandonare il monastero a causa delle leggi antireligiose dell'epoca: le donne, sotto la guida di Josep Tous Soler, si costituirono in fraternit\u00e0 di terziarie cappuccine e il vescovo di Vich affid\u00f2 loro la gestione di una scuola per fanciulle a Ripoll.\nNel 1868 una comunit\u00e0 di suore guidata dalla Mogas Fontcuberta assunse la direzione di un asilo a Madrid, dando origine a un ramo autonomo della congregazione: il cardinale arcivescovo di Toledo Cirilo de Alameda y Brea, francescano osservante, mut\u00f2 il loro nome, diede loro un nuovo abito e approv\u00f2 la congregazione delle francescane della Madre del Divin Pastore il 16 gennaio 1872.\nL'istituto ricevette il pontificio decreto di lode il 22 settembre 1894 e venne approvato definitivamente dalla Santa Sede il 4 luglio 1896; le sue costituzioni vennero approvate l'8 agosto 1899. L'istituto \u00e8 aggregato all'Ordine dei Frati Minori dal 19 giugno 1906.\nLa fondatrice \u00e8 stata beatificata da papa Giovanni Paolo II il 6 ottobre 1996.\nAttivit\u00e0 e diffusione.\nLe Francescane Missionarie della Madre del Divin Pastore si dedicano prevalentemente all'istruzione ed educazione cristiana della giovent\u00f9: gestiscono anche ospedali e ricoveri per anziani, operano come infermiere negli ospedali e cooperano nella pastorale parrocchiale.\nSono presenti in Argentina, Benin, Cile, Italia, Mozambico, Per\u00f9, Portogallo, Spagna e Venezuela: la sede generalizia \u00e8 a Madrid.\nAl 31 dicembre 2008 l'istituto contava 669 religiose in 105 case."}
{"id": "2179166", "revid": "827882", "url": "https://it.wikipedia.org/wiki?curid=2179166", "title": "Kuli\u010d", "text": "Il kul\u00ec\u010d (in russo \u043a\u0443\u043b\u0438\u0447, dal greco \u03ba\u03bf\u03c5\u03bb\u03bb\u03af\u03ba\u03b9(\u03bf\u03bd), derivante da \u03ba\u03cc\u03bb\u03bb\u03b9\u03be ossia \"pagnotta\") \u00e8 un dolce tradizionale russo che viene preparato per la Pasqua ortodossa. Oltre che in Russia, \u00e8 ampiamente diffuso anche in altri paesi a prevalente religione ortodossa (Bielorussia, Bulgaria, Georgia, Romania e Serbia).\nComposizione.\nIl kul\u00ec\u010d \u00e8 composto da un impasto lievitato di burro, farina, latte, uova e zucchero, in cui sono incorporate uvetta, frutta candita e mandorle sbucciate (o altra frutta secca), cotto in uno stampo cilindrico (o, pi\u00f9 raramente, troncoconico) e poi ricoperto (nella parte superiore) con una glassa di zucchero e albume d'uovo cosparsa di zucchero o miglio colorato. In genere \u00e8 aromatizzato con liquori (vodka, rum o cognac) e spezie (zafferano, cardamomo, noce moscata). Come la paskha, \u00e8 tradizionalmente decorato dalle lettere cirilliche X e B, iniziali dell'augurio pasquale: \"\u0425\u0440\u0438\u0441\u0442\u043e\u0441 \u0432\u043e\u0441\u043a\u0440\u0435\u0441\" o \"\u0425\u0440\u0438\u0441\u0484\u0442\u043e\u0441\u044a \u0432\u043e\u0441\u043a\u0440\u0435\u0441\u0435\" (\"Cristo \u00e8 risorto\", rispettivamente in russo e in slavo ecclesiastico).\nSi tratta quindi di un dolce pasquale ortodosso simile all'italiano panettone, da cui si differenzia per l'impasto pi\u00f9 denso e la forma pi\u00f9 alta e stretta; inoltre, in genere per il kul\u00ec\u010d viene utilizzato lievito di birra anzich\u00e9 pasta madre e vengono impiegati aromi pi\u00f9 diffusi nelle cucine \"orientali\" come il cardamomo .\nConsumo.\nSecondo la tradizione, il kul\u00ec\u010d e altri alimenti pasquali tradizionali (le uova dipinte e la paskha), posti in un paniere e decorati con fiori colorati (solitamente rose rosse), vengono benedetti dal pope dopo la messa della notte tra il sabato santo e la Pasqua o del giorno di Pasqua. Il kul\u00ec\u010d benedetto viene quindi consumato ogni giorno, prima della prima colazione, tra il giorno di Pasqua e quello della Pentecoste, mentre i suoi avanzi sono consumati come dessert insieme alla paskha."}
{"id": "2179171", "revid": "1798099", "url": "https://it.wikipedia.org/wiki?curid=2179171", "title": "L'Histoire d'une f\u00e9e, c'est...", "text": "L'Histoire d'une f\u00e9e, c'est... \u00e8 il primo singolo dell'album \"Les mots\", il primo \"best of\" della cantante francese Myl\u00e8ne Farmer, pubblicato il 27 febbraio 2001.\nIl successo di Myl\u00e8ne Farmer continua anche dopo l'era \u2018' Innamoramento\u2019' e il suo Myl\u00e8nium Tour: infatti \u00e8 proprio nei primi mesi del 2001, giusto dopo una nuova vittoria agli Nrj Music Awards\u201d, che incominciano a girare voci su un nuovo album di Myl\u00e8ne per il 2001. Qualche mese dopo fonti ufficiali comunicheranno che il primo best of della Farmer sarebbe uscito nello stesso anno.\nNel frattempo Myl\u00e8ne Farmer viene invitata a partecipare alla colonna sonora del film in uscita '\u2019Les Razmockets \u00e0 Paris'\u2019, La Farmer preferir\u00e0 comporre una nuov traccia invece di riciclare una delle sue hit del passato. Compone con Boutonnat \u2018'L'histoire d'une f\u00e9e, c'est\u2026'\u2019, e un frammento del brano sar\u00e0 inserito nel film.\nAccolto in maniera ottimista dai fans, il singolo non beneficer\u00e0 n\u00e9 di alcun video, n\u00e9 di alcun di remix, ma solo di un supporto che conterr\u00e0 l'omonima traccia pi\u00f9 un instrumentale. Sar\u00e0 questa scarsa promozione probabilmente che porter\u00e0 il singolo solo alla nona posizione della classifica dei singoli e far\u00e0 vendere 75.000 copie."}
{"id": "2179172", "revid": "1543377", "url": "https://it.wikipedia.org/wiki?curid=2179172", "title": "WADP", "text": "La World Association for the Development of Philately (WADP) \u00e8 l'associazione mondiale per lo sviluppo della Filatelia. Collabora con l'Unione postale universale (UPU) e con organizzazioni e associazioni che intendono promuovere la filatelia nel mondo, fornendo un punto di riferimento non solo per le associazioni dei collezionisti ma anche per l'industria filatelica.\nIl WNS: il sistema di numerazione del WADP.\nDal 1\u00ba gennaio 2002 WADP e UPU hanno promosso l'iniziativa di una catalogazione delle emissioni filateliche dei vari Stati secondo una standardizzazione alla cui base \u00e8 il sistema di numerazione del WADP, detto appunto WNS (Wadp Numbering System).\nAl WNS aderisco no una serie di Paesi, ognuno dei quali \u00e8 contraddistinto da una sigla. Ogni francobollo emesso da questi Paesi, a partire dal 2002, \u00e8 registrato nel database secondo una codifica alfanumerica che distingue:\n1) la sigla del Paese emettitore (a due cifre alfabetiche, maiuscole)\n2) tre cifre numeriche corrispondenti all'ordine, all'interno dell'anno, in cui il francobollo \u00e8 stato emesso, a partire da 001\n3) l'anno a due cifre, preceduto da un punto: es: .08 per le emissioni relative al 2008\nCos\u00ec ad esempio il numero WNS IT007.07 corrisponde al francobollo emesso dall'Italia nel 2007, settimo nell'ambito delle emissioni di quell'anno. Il database fornisce in dettaglio anche altre informazioni:\n1) una riproduzione del francobollo a colori (su autorizzazione dello Stato emittente);\n2) dati riguardanti la data di emissione, l'argomento principale, il soggetto, larghezza e altezza in millimetri, il valore facciale, l'eventuale presenza di un set (o serie) di cui il francobollo fa parte, il formato di fogli, la dentellatura, l'ente che lo ha emesso (es. Poste Italiane) e lo stampatore (es. IPZS, l'Istituto Poligrafico e Zecca dello Stato nel caso di un francobollo italiano).\nIl fine del database \u00e8 quello di costituire un punto di riferimento internazionale nella lotta contro le falsificazioni. Il database \u00e8 pubblicato in francese e inglese.\nStati postali partecipanti al sistema di numerazione WNS del WADP.\nGli Stati o regioni sono codificati secondo lo standard ISO 3166-1 alpha-2."}
{"id": "2179182", "revid": "298171", "url": "https://it.wikipedia.org/wiki?curid=2179182", "title": "Alex Wurz", "text": ""}
{"id": "2179188", "revid": "104458", "url": "https://it.wikipedia.org/wiki?curid=2179188", "title": "Tavole iguvine", "text": ""}
{"id": "2179192", "revid": "110157", "url": "https://it.wikipedia.org/wiki?curid=2179192", "title": "Virus della mente", "text": "Virus della Mente (1991) \u00e8 un saggio di Richard Dawkins che utilizza la memetica ed alcune analogie con virus biologici e informatici, con l'epidemiologia e con malattie fisiche, al fine di analizzare la propagazione di idee e di comportamenti. Il saggio si concentra particolarmente sulle credenze e sulle usanze religiose, ed \u00e8 compreso nel libro \"Il cappellano del Diavolo\". In questo saggio, Dawkins coni\u00f2 il termine \"ammalato di fede\".\nIl secondo episodio del programma televisivo in due parti realizzato da Dawkins, \"The Root of All Evil?\", ha affrontato argomenti simili, ispirandosi al saggio anche nel titolo: \"Il Virus della Fede\" (\"The Virus of Faith\")."}
{"id": "2179199", "revid": "729019", "url": "https://it.wikipedia.org/wiki?curid=2179199", "title": "Ugolino Vivaldi Pasqua", "text": "Biografia.\nNacque a Genova il 2 luglio 1885, in una famiglia di antiche tradizioni militari, figlio di Giuseppe, Marchese dei Duchi di San Giovanni. Intrapresa la carriera nel Regio Esercito divenne tenente nell'arma di cavalleria, prestando servizio presso il 25\u00ba Reggimento \"Lancieri di Mantova\". Divenuto uno degli allievi prediletti di Federico Caprilli, fu presto noto, nell'ambiente dell'equitazione sportiva, come cavallerizzo abile, anche se segnatamente temerario e spericolato.\nDopo la morte di Caprilli, inizi\u00f2 a interessarsi al volo, passando a prestare servizio presso la Brigata del genio aeronautico. Nei primi mesi del 1910 si rec\u00f2 in Francia per apprendere i primi rudimenti alla scuola Farman di Mourmelon-le-Grand. A proprie spese acquist\u00f2 un aereo Farman Maury, dotato di un motore quadricilindrico Renault da 65\u00a0CV. \nRitornato in Italia, nell'aprile dello stesso anno inizi\u00f2 a volare in solitario decollando dai Prati di Caprara a Bologna. Nel mese di maggio partecip\u00f2 alla Manifestazione Aerea Bolognese, sorvolando il cielo della citt\u00e0.\nQuando l'esercito italiano inaugur\u00f2 la scuola di volo di Centocelle, in previsione di un impiego militare aeronautico nell'imminente guerra italo-turca, chiese di esservi ammesso portando con s\u00e9 il suo velivolo personale. Inizi\u00f2 il corso l'11 agosto 1910, volando insieme al tenente pilota Umberto Savoja. Gi\u00e0 tre giorni dopo volava per cinque ore consecutive, un risultato notevole per l'epoca. Ottenne il brevetto di volo n. 6 il successivo 18 ottobre.\nDue giorni dopo, la mattina del 20 ottobre, sempre con il suo Farman Maury, effettu\u00f2 un lungo volo dimostrativo che fin\u00ec tragicamente. Decollato alle 7:38 da Centocelle doveva ricongiungersi con l'apparecchio pilotato dal tenente Umberto Savoja all'altezza di Ladispoli. Dopo aver sorvolato Maccarese si incontr\u00f2 con Savoia su Ladispoli, e quindi, salutato l'amico fece rotta verso Civitavecchia. Dopo aver sorvolato la citt\u00e0, giunto su Santa Marinella invert\u00ec la rotta per rientrare a Centocelle. Giunto all'altezza della stazione della Magliana, improvvisamente il motore si spense. Il velivolo, osservato dai passeggeri di un treno in viaggio sulla tratta Civitavecchia-Roma si schiant\u00f2 al suolo. Il pilota rimase ucciso sul colpo, e il suo corpo fu ritrovato dai passeggeri del treno, immediatamente accorsi, tra i rottami del velivolo.\nSecondo il suo meccanico e il suo comandante, capitano Zimavo, l'incidente fu dovuto all'esaurimento del carburante e all'inesperienza di Vivaldi, che tent\u00f2 di atterrare con un volo planato a motore spento, ma non riusc\u00ec nella manovra. Quel che rimane dell'aereo e una targa in sua memoria si trovano al Museo storico del Genio militare di Roma."}
{"id": "2179205", "revid": "287204", "url": "https://it.wikipedia.org/wiki?curid=2179205", "title": "Buenavista (Bohol)", "text": "Buenavista \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale.\nBuenavista \u00e8 formata da 35 baranggay:"}
{"id": "2179208", "revid": "729019", "url": "https://it.wikipedia.org/wiki?curid=2179208", "title": "Calape", "text": "Calape \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale.\nCalape \u00e8 formata da 33 baranggay:"}
{"id": "2179211", "revid": "287204", "url": "https://it.wikipedia.org/wiki?curid=2179211", "title": "Domenico Failutti", "text": "Biografia.\nDomenico Failutti nacque a Zugliano, una frazione di Pozzuolo del Friuli, da Carlo e Eufrasia Fogolin. Fu allievo della Scuola di disegno della Societ\u00e0 Operaia di Udine. \nFrequent\u00f2 poi l'Accademia di Belle Arti di Venezia dove ebbe come maestri Ettore Tito e Antonio Dalzotto elaborando uno stile di impronta classica e, grazie all'influenza di Ettore Tito, una forte predilezione per il ritratto quasi fotografico. \nA Firenze studi\u00f2 scultura, arte decorativa e plastica. Nei primi anni si dedic\u00f2 all'insegnamento e alla pittura sacra che affianc\u00f2 alla ritrattistica in cui eccelleva. Nel 1902 decor\u00f2 la chiesa di Buttrio. Fu un pittore itinerante.\nVisse a Vienna, a Budapest, a Belgrado e fu pittore di corte della famiglia reale del Montenegro a Cettigne. \nViaggi\u00f2 negli Stati Uniti, in Argentina, in Uruguay, in Venezuela e in Brasile e ovunque andasse i suoi ritratti riscossero sempre grande successo. Ritrasse quattro papi fra cui Benedetto XV.\nNel 1913 ha vissuto a Montevideo, in Uruguay, dove hai fatto il ritratto del pittore uruguaiano Carlos Mar\u00eda Herrera e donato al Museo Nacional de Bellas Artes.\nA testimonianza della stima di cui godeva anche in patria, poco prima della prematura morte a soli 51 anni nel 1923, gli fu dedicato un opuscolo edito a Udine.\nPozzuolo del Friuli gli ha dedicato una strada. "}
{"id": "2179213", "revid": "729019", "url": "https://it.wikipedia.org/wiki?curid=2179213", "title": "Candijay", "text": "Candijay \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale.\nCandijay \u00e8 formata da 21 baranggay:"}
{"id": "2179214", "revid": "15756", "url": "https://it.wikipedia.org/wiki?curid=2179214", "title": "Mario Foglia", "text": "Biografia.\nEntrato nel vivaio dell'Alessandria a met\u00e0 anni Trenta, debutt\u00f2 in Serie A venticinquenne, nel secondo dopoguerra; vest\u00ec per cinque stagioni la maglia del Milan, squadra di cui era tifoso e con cui vinse uno scudetto. Chiuse la carriera nel 1953, a 32 anni, durante la militanza nel Palermo, per le conseguenze di un grave infortunio di gioco.\nAmico di Fausto Coppi, dopo il ritiro visse a Valenza, fu allenatore ed osservatore di alcune squadre dilettantistiche e gest\u00ec una ditta orafa fallita nel 1964. Per quest'ultima attivit\u00e0 affront\u00f2 diverse controversie legali: nell'ottobre 1964 fu condannato a sei mesi di reclusione per falso in cambiali; nel novembre 1965 gli furono inflitti sei mesi per appropriazione indebita, e nel giugno 1973 fu accusato di truffa ai danni di un orefice, negando nell'occasione ogni responsabilit\u00e0.\nMor\u00ec improvvisamente a 78 anni per un infarto; lasci\u00f2 la moglie ed una figlia.\nCaratteristiche tecniche.\nGiocatore.\nConsiderato ai suoi tempi un \"jolly\" di sicuro affidamento ma con una certa predisposizione all'infortunio (era soprannominato \u00abVetro\u00bb) Foglia debutt\u00f2 in attacco, come mezzala sinistra; Ugo Boccassi lo ha descritto \u00abelemento tecnico e grintoso\u00bb; \u00abgi\u00e0 nelle squadre minori dell'Alessandria aveva messo in mostra le sue doti di fine palleggiatore e al tempo stesso di eccellente tiratore. Dotato di un piede molto piccolo, riusciva infatti a colpire la sfera in maniera perfetta tanto da riuscire ad imprimere alla stessa traiettorie precise e velocit\u00e0\u00bb.\nNegli anni della maturit\u00e0, durante la militanza nel Milan, ricopr\u00ec invece i ruoli di mediano e infine di terzino sinistro. Luigi Ferrario sottoline\u00f2 sul \"Corriere dello Sport\" che Foglia aveva mostrato \u00abdi adattarsi molto bene al nuovo ruolo, tanto \u00e8 vero che venne anche preso in considerazione per la Nazionale\u00bb.\nAllenatore.\nL'esperienza di Foglia come allenatore si limit\u00f2 a campionati zonali; \u00e8 ricordato dai suoi allievi per le sue \u00ab\"doti umane e tecniche\"\u00bb e per la \u00ab\"competenza\"\u00bb.\nCarriera.\nCalciatore.\nGli esordi nell'Alessandria e i tornei di guerra.\nEsord\u00ec tra i professionisti in Serie B, con la maglia dell'Alessandria, nel ruolo di mezzala. Debutt\u00f2 in prima squadra il 15 ottobre 1939, in una gara contro l'Atalanta (0-0) e segn\u00f2 la prima rete ufficiale la settimana successiva, sul campo del Pisa.\nPer le buone prestazioni in maglia grigia gli giunse una considerevole offerta dalla Juventus, nel 1942. L'affare sfum\u00f2, a seconda delle fonti, per la marcia indietro della societ\u00e0 bianconera, che lo giudic\u00f2 troppo magro oppure per motivi familiari legati ai contemporanei eventi bellici, che lo indussero a restare ad Alessandria. Per le statistiche Foglia risulta aver segnato tra le 38 e le 41 reti in gare ufficiali; il dato lo colloca tra i primi dieci calciatori pi\u00f9 prolifici nella storia del \"club\" grigio.\nDurante la guerra vest\u00ec anche la maglia del , nel contesto del Torneo Benefico Lombardo 1944-1945. Terminato il conflitto, disput\u00f2 il campionato di Serie B-C con la Biellese per poi passare nel maggio del 1946 al Brescia, con cui gioc\u00f2 5 partite con una rete realizzata nella Coppa Alta Italia.\nL'esperienza al Milan.\nPrima dell'inizio del campionato di Serie A 1946-1947 venne segnalato al Milan dall'ex compagno di squadra Arrigo Fibbi ed ingaggiato. Debutt\u00f2 cos\u00ec nel massimo campionato il 24 novembre 1946, nella gara persa dai rossoneri per 2-1 sul campo del .\nNella nuova squadra Foglia non trov\u00f2 spazio come mezzala sinistra; nel suo ruolo originale si successero infatti Tosolini, poi Raccis, l'irlandese Sloan ed infine Nils Liedholm. Foglia venne perci\u00f2 arretrato in difesa: inizialmente mediano di copertura nel sistema, trov\u00f2 infine la sua collocazione definitiva come terzino sinistro. Fu in questa veste che vinse coi rossoneri lo scudetto 1950-1951; complice un infortunio, nel girone di ritorno fu sostituito da Andrea Bonomi.\nIl Palermo e la fine delle carriera.\nNell'estate 1951 pass\u00f2 al Palermo in coppia con Benigno De Grandi. Coi rosaneri torn\u00f2 ad occupare il ruolo di terzino titolare fino al 12 aprile del 1953; in questa data, durante una gara di campionato contro la Pro Patria, riport\u00f2 a seguito di uno scontro di gioco col compagno di squadra Luigi Pendibene la frattura di tibia e perone. Il grave infortunio lo costinse ad abbandonare il gioco del calcio.\nAllenatore.\nStabilitosi a Valenza allen\u00f2 in due occasioni i locali tra i dilettanti; nella stagione 1955-1956, in IV Serie, fu esonerato a met\u00e0 stagione e rimpiazzato da Ermelindo Bonilauri. Fece ritorno sulla panchina rossobl\u00f9 sedici anni dopo, con la squadra in Promozione; in due stagioni, conquist\u00f2 una salvezza e un quarto posto, risultati giudicati positivamente.\nSegu\u00ec poi il Monferrato di San Salvatore in coppia con Giorgio Tinazzi ed infine l'Arenzano."}
{"id": "2179216", "revid": "599013", "url": "https://it.wikipedia.org/wiki?curid=2179216", "title": "Suore della Provvidenza di San Gaetano da Thiene", "text": "Le Suore della Provvidenza di San Gaetano da Thiene sono un istituto religioso femminile di diritto pontificio: i membri di questa congregazione pospongono al loro nome la sigla S.d.P.\nStoria.\nNel 1817 il sacerdote oratoriano Carlo Filaferro (1786-1854) apr\u00ec a Udine la \"Casa delle derelitte\", per accogliere, assistere e istruire le ragazze abbandonate: per organizzare l'opera, nel 1827 Filaferro ricorse all'aiuto del suo fratellastro Luigi Scrosoppi (1804-1884), anch'egli sacerdote, il quale affid\u00f2 la direzione della Casa a una comunit\u00e0 di nove \"maestre\" che divenne il nucleo originario del nascente istituto.\nScrosoppi estese l'attivit\u00e0 della Casa delle derelitte alle opere per la giovent\u00f9, all'assistenza alle giovani disoccupate, all'educazione delle sordomute. Il 25 dicembre 1845, considerata per convenzione la data di fondazione della congregazione, venne celebrata la cerimonia privata delle promesse di consacrazione a Dio delle prime suore dell'istituto, che il fondatore volle intitolato a san Gaetano di Thiene, il santo della Provvidenza.\nLa congregazione ricevette il pontificio decreto di lode il 7 febbraio 1862 e venne nuovamente approvata dalla Santa Sede il 30 settembre 1871: le sue costituzioni sono state approvate definitivamente il 23 settembre 1891.\nPapa Giovanni Paolo II ha canonizzato il fondatore il 10 giugno 2001.\nAttivit\u00e0 e diffusione.\nLe Suore della Provvidenza si dedicano all'assistenza all'infanzia, all'educazione della giovent\u00f9, alla cura degli infermi e degli anziani e collaborano alla pastorale parrocchiale.\nSono presenti in Africa (Costa d'Avorio, Togo, Benin, Sudafrica), in America Latina (Argentina, Bolivia, Brasile, Uruguay), in Asia (Birmania, India, Thailandia) e in Europa (Italia, Moldavia, Romania): la sede generalizia \u00e8 a Roma.\nAl 31 dicembre 2005 l'istituto contava 739 religiose in 87 case."}
{"id": "2179218", "revid": "729019", "url": "https://it.wikipedia.org/wiki?curid=2179218", "title": "Carmen (Bohol)", "text": "Carmen \u00e8 una municipalit\u00e0 di Seconda classe delle Filippine, situata nella Provincia di Bohol, nella Regione del Visayas Centrale. \u00c8 una delle localit\u00e0 dove si trovano le Colline di Cioccolato.\nCarmen \u00e8 formata da 29 baranggay."}
{"id": "2179219", "revid": "767487", "url": "https://it.wikipedia.org/wiki?curid=2179219", "title": "Gabriele Lorenzi", "text": "Biografia.\nGabriele Lorenzi \u00e8 un tastierista del rock progressivo italiano che oltre a vantare partecipazioni importanti, come ad esempio quella con Lucio Battisti, \u00e8 uno dei fondatori della Formula 3.\nLa carriera di Gabriele Lorenzi inizia a Livorno esibendosi con Beppe Cardile al \"Boschetto\" di Varazze e nel 1959 con la formazione de I Samurai. Tramite Tony De Vita ottennero un contratto con la Italdisc, per la quale pubblicarono il primo singolo con \"La novia\" e \"Da-da-un-pa\". Il secondo singolo, \"Dies Irae\", ebbe invece come voce Andrea Giordana.\nNel 1967 passa ai Camaleonti per sostituire Mario Lavezzi, in partenza per il servizio militare e successivamente entrato come autore alla Numero Uno. Nei Camaleonti registra quasi tutti i brani del terzo album \"Io per lei\", come \"Applausi\" o \"Diario di Anna Frank\", ma escludendo \"L'ora dell'amore\" gi\u00e0 registrata da Lavezzi. Inoltre registra le basi dell'album \"Casa bianca\" di Don Backy.\nNel 1969 con Alberto Radius (chitarre e voce) e Tony Cicco (batteria e voce) forma la Formula 3, che fu il primo complesso a entrare nell'etichetta discografica Numero Uno con Lucio Battisti come produttore e con il quale fanno due serie di concerti nel 1969 e nel 1970.\nIl primo album della \"Formula 3\", \"Dies Irae\", esce nel 1970, con brani di Battisti e Mogol quali \"Questo folle sentimento\", \"Sole giallo sole nero\", \"Non \u00e8 Francesca\", \"Perch\u00e9... perch\u00e9 ti amo\" e \"Se non \u00e8 amore cos'\u00e8?\". Sempre nel 1970, esce \"Io ritorno solo\", mai inserito in alcun album ma pubblicato solo su singolo. Nel 1971 c'\u00e8 la partecipazione al Festival di Sanremo con \"La folle corsa\", anch'esso mai inserito in alcun album ma pubblicato solo su singolo.\nAnche il secondo album della \"Formula 3\", dal titolo omonimo, che esce nel 1971, presenta brani di Battisti e Mogol come \"Un papavero\", \"Vendo casa\", \"Il vento\", \"Eppur mi son scordato di te\" e \"Nessuno nessuno\". Delle ultime due vengono pubblicate versioni in lingua spagnola per il mercato sudamericano e, nel 1972, il gruppo vince il Festival Rock di Rio de Janeiro in Brasile.\nIl 23 aprile dello stesso anno fa parte del gruppo di musicisti che accompagna il cantautore reatino e Mina nella loro storica esibizione a Teatro 10.\nDal terzo album del 1972, dal titolo \"Sognando e risognando\" inizia un progressivo allontanamento della Formula 3 da Lucio Battisti, che prosegue attraverso il quarto album del 1973, dal titolo \"La grande casa\", fino a che, alla fine del 1973, si inizia a pensare ad un ampliamento della Formula 3 da tre a sei elementi, con Mogol che porta a formare un nuovo gruppo, Il Volo, nel 1974, formato da Gabriele Lorenzi, Alberto Radius, Mario Lavezzi, Gianni Dall'Aglio, Bob Callero e Vince Tempera.\nNel 1974 viene registrato il primo album del Volo con testi di Mogol, mentre il secondo \u00e8 quasi interamente strumentale a causa di dissidi tra Mogol ed Alberto Radius.\nNel 1975 \"il Volo\" inizia le registrazioni per il nuovo album di Lucio Battisti, che per\u00f2 non \u00e8 soddisfatto del risultato e salva nel futuro album Lucio Battisti, la batteria, il contrabbasso, eccetera il solo brano \"Io ti venderei\".\nNel 1975 Gabriele Lorenzi lascia Il Volo per seguire la tourn\u00e9e europea di Demis Roussos. Ha numerose partecipazioni, come quella con Bruno Lauzi nell'album \"Genova per noi\".\nNel 1990 partecipa anche alla ricostituzione della Formula 3, che lascia nel 1992 dopo aver inciso altri 3 long playing: \"1990\" (1990), \"King Kong\" (1991), \"Frammenti Rosa\" (1992).\nNel 2016 crea la Formula 2016, progetto che lo rivede ripercorrere e riproporre il suo grande passato Musicale ma anche proponendo nuovo materiale avvalendosi della collaborazione di molti musicisti e registrando questo nuovo materiale presso lo studio di registrazione del figlio Dedo\nDiscografia.\nDischi di artisti o gruppi ai quali Gabriele Lorenzi ha contribuito:\nSingoli.\nI Samurai:\nFormula 3:\nAlbum.\nCamaleonti:\nDon Backy:\nFormula 3\nIl Volo:\nLucio Battisti\nBruno Lauzi"}
{"id": "2179224", "revid": "767487", "url": "https://it.wikipedia.org/wiki?curid=2179224", "title": "Carlo Stradella", "text": "Carriera.\nCrebbe nelle giovanili dell'Asti come attaccante ed esord\u00ec in Serie C nella stagione 1940-41; fu ingaggiato per l'anno successivo dall'Alessandria, militandovi per 5 stagioni e partecipando anche in maglia grigia al Campionato Alta Italia del 1944 e ottenendo una promozione in Serie A nel 1945-46. Con 44 reti segnate in gare ufficiali \u00e8 ancora oggi il quinto giocatore pi\u00f9 prolifico nella storia del club piemontese.\nDopo la retrocessione dell'Alessandria in B pass\u00f2 al Livorno per la stagione 1948-49; pur segnando 19 reti in 35 partite non riusc\u00ec a evitare alla squadra amaranto la serie cadetta. Vest\u00ec dunque la maglia del neopromosso nel 1949-50 prima di andare a chiudere la carriera in C, con il .\nMor\u00ec nel 1995, a 74 anni."}
{"id": "2179225", "revid": "1805885", "url": "https://it.wikipedia.org/wiki?curid=2179225", "title": "Museum of London", "text": "Il Museum of London documenta la storia di Londra dalla preistoria ai giorni nostri. Esso \u00e8 vicino al Barbican Centre ed a pochi minuti a piedi dalla Cattedrale di Saint Paul, dominando le rovine delle antiche mura romane, ai margini della zona pi\u00f9 antica di Londra conosciuta come la City, oggi il distretto finanziario. Esso narra principalmente la storia sociale di Londra nel corso dei secoli. L'ingresso \u00e8 gratuito, poich\u00e9 si tratta di un museo pubblico.\nStoria.\nIl museo venne aperto nel 1976 come parte del Barbican Estate, mettendo in mostra collezioni precedentemente detenute dalle Corporazioni a Guildhall ed oggetti provenienti da altri musei quali il London Museum che era ubicato in Kensington Palace.\nDescrizione.\nGli architetti Philip Powell e Hidalgo Moya hanno adottato un particolare metodo espositivo che prevede un percorso obbligato che mostra cronologicamente i reperti dalla preistoria ai giorni nostri.\nIl museo consta di una serie di gallerie contenenti manufatti originali, modelli, foto e diagrammi con una grande enfasi sui ritrovamenti archeologici, le costruzioni e lo sviluppo urbano illustrato da materiale interattivo. Frammenti delle mura romane possono essere visti all'esterno del museo. La direzione del museo sta rivedendo l'intera collezione con l'intento di ampliare e migliorare l'esposizione. Questa ristrutturazione dovrebbe terminare nel 2009. La galleria preistorica \"London Before London\" e quella medioevale sono gi\u00e0 state rinnovate e nel 2007 \u00e8 stata aperta una nuova sezione sul grande incendio di Londra. Fra i pezzi pi\u00f9 importanti figura la carrozza di stato del Lord sindaco di Londra e la ricostruzione di una strada della Londra vittoriana.\nMuseo nei Docklands.\nNel 2003 venne aperto il Museum in Docklands in un magazzino del XIX secolo vicino Canary Wharf. Il museo documenta la storia di Londra come porto, iniziando da 2.000 anni fa con i commerci dei Romani, realizzato all'aperto sulle rive del Tamigi, e proseguendo con la documentazione dell'espansione nei pi\u00f9 grandi porti del mondo."}
{"id": "2179228", "revid": "484362", "url": "https://it.wikipedia.org/wiki?curid=2179228", "title": "Township", "text": "Township \u00e8 un termine inglese con il quale si identificano alcuni agglomerati urbani nei paesi di cultura anglosassone. \nNon \u00e8 possibile dare un'unica precisa definizione di \"township\", in quanto i diversi Stati del mondo che adottano tale suddivisione amministrativa utilizzano questo termine, ma con accezioni anche molto differenti.\nAustralia.\nIn Australia il termine \"township\" si lega tradizionalmente a piccoli centri urbani, in questo senso assimilabile ai \"village\" o agli \"hamlet\" (borgata) del Regno Unito, tuttavia senza significato giuridico.\nBirmania.\nIn Birmania una \"township\" (in birmano: \u1019\u103c\u102d\u102f\u1037\u1014\u101a\u103a, trascrizione IPA: ) \u00e8 la suddivisione amministrativa di terzo livello del paese. Fa parte di un distretto, che rappresenta il secondo livello e a sua volta fa parte della suddivisione di primo livello. Una suddivisione di primo livello in Birmania pu\u00f2 essere uno Stato o una Regione. A tutto il 2019, vi erano nel paese 330 \"township\".\nCanada.\nNel Canada si distinguono due tipi di \"township\", ma, come negli Stati Uniti, in ogni caso sono suddivisioni territoriali delle contee. In particolare nel Canada orientale, territorio di pi\u00f9 antica colonizzazione inglese, sono vere e proprie amministrazioni, mentre nel Canada occidentale sono suddivisioni con finalit\u00e0 esclusivamente statistiche.\nNuova Zelanda.\nIl concetto non \u00e8 pi\u00f9 utilizzato dal 1979, venendo sostituito da quelli di \"citt\u00e0\" e \"distretto\" rispettivamente con accezione di unit\u00e0 urbana e zona rurale; tuttavia nel linguaggio comune il termine viene utilizzato per indicare piccoli insediamenti in zone rurali.\nStati Uniti d'America.\nNegli Stati Uniti vanno distinte in \"survey township\" e \"civil township\". Le prime rappresentano una tipica suddivisione territoriale che ha il fine di assegnare e catalogare la propriet\u00e0 dei terreni. Originariamente le \"township\" erano dei quadrati aventi il lato di 6 miglia allineati secondo i paralleli e i meridiani terrestri e ulteriormente divisibili, quindi, al loro interno, in 36 quadrati di 1 miglio quadrato ognuno (\"sections\").\nLe \"civil township\" nascono invece per creare delle unit\u00e0 amministrative immediatamente sottoposte alle contee, sul modello dei distretti dell'Inghilterra. Ne esistono svariate tipologie a seconda degli stati, per cui in alcuni casi una \"township\" pu\u00f2 indicare un comune, in altri un semplice centro urbano, in altri ancora una porzione di territorio rurale.\nRegno Unito.\nFino al XIX secolo le \"township\", in Gran Bretagna, costituivano una suddivisione territoriale delle parrocchie (\"parishes\"). Con la riforma degli enti locali si decret\u00f2 una netta separazione tra organismi ecclesiastici e amministrativi. Recentemente, specie nell'Inghilterra settentrionale, il termine \u00e8 tornato a rivivere come identificativo di alcune porzioni di centro urbano.\nRepubblica Sudafricana.\nNel Sudafrica dell\"'apartheid\" con \"township\" si designavano quelle aree urbane limitrofe ad aree metropolitane nelle quali abitavano esclusivamente cittadini non-bianchi (neri ed indiani). Un esempio molto famoso \u00e8 il sobborgo nero di Johannesburg, Soweto, il cui nome stesso nasce dall'espressione \"Township di sud-ovest\" (\"SOuth WEst TOwnship\"). Oggi \"township\" ha assunto un significato pi\u00f9 ampio come \"parte di territorio\" ed \u00e8 usata anche, ad esempio, per definire i distretti industriali \"industrial township\".\nZimbawe.\nIn epoca coloniale, fin quando si \u00e8 chiamata Rhodesia, come in Sudafrica, le \"township\" erano localit\u00e0 riservate esclusivamente alle persone di colore e alle quali, indipendentemente dalla loro grandezza, non veniva conferito il titolo di \"town\" e le forme di amministrazione tipiche di questa. Oggi sono definite \"township\" delle precise aree residenziali che hanno la caratteristica di trovarsi in prossimit\u00e0 di aree rurali in via di sviluppo."}
{"id": "2179230", "revid": "124473624", "url": "https://it.wikipedia.org/wiki?curid=2179230", "title": "Volo US Airways 1549", "text": "Il volo US Airways 1549 \u00e8 stato un volo commerciale partito dall'aeroporto LaGuardia di New York e diretto a Charlotte, Carolina del Nord, che il 15 gennaio 2009, pilotato dal comandante Chesley Sullenberger e dal primo ufficiale Jeffrey Skiles, effettu\u00f2 un ammaraggio di emergenza nel fiume Hudson, cinque minuti e otto secondi dopo il decollo, a causa di un impatto con volatili che danneggi\u00f2 irreparabilmente entrambi i motori dell'Airbus A320. L'incidente non provoc\u00f2 vittime. Tutti i 150 passeggeri e i cinque membri dell'equipaggio riuscirono ad uscire dall'aereo sistemandosi sull'ala e sugli scivoli galleggianti e furono tratti in salvo nel giro di 24 minuti, inizialmente da alcuni battelli avvicinatisi all'aeromobile e poi dai soccorsi sopraggiunti nel frattempo.\nL'aereo.\nL'aeromobile, un Airbus A320-214, marche N106US, dotato di due motori turboventola CFM International CFM56, tra i pi\u00f9 popolari e tecnologici modelli di jet di linea al mondo, era stato assemblato all'aeroporto di Tolosa Blagnac in Francia nel giugno 1999. L'aereo era stato poi consegnato alla compagnia il 2 agosto 1999 ed era stato registrato presso Wells Fargo Bank Northwest, NA.\nSecondo la documentazione certificata dal FAA e rilasciata l'indomani dell'incidente dalla US Airways, l'apparecchio aveva compiuto 16299 cicli di volo per un totale di 25241,08 ore di volo. Complessivamente i due motori avevano operato per 19182 ore quello di sinistra e 26466 ore quello di destra. L'ultima revisione era stata effettuata il 6 dicembre 2008 e la revisione annuale era invece stata effettuata il 19 aprile 2008, con esito positivo.\nInoltre l'apparecchio era dotato di sistemi Fly-by-wire, capaci di assistere il pilota nelle manovre e concepiti per agevolare le operazioni necessarie per riavviare i motori in caso di avaria.\nFonte primaria per la corrente elettrica necessaria al corretto funzionamento dell'aeromobile erano sempre i due motori turboventola, anche se l'apparecchio \u00e8 provvisto di un generatore di corrente ausiliario (APU) che produce corrente attraverso una turbina di ridotte dimensioni. L'aeromobile \u00e8 anche provvisto di una ram air turbine (RAT), un'elica che esce automaticamente dalla fusoliera e fornisce la corrente elettrica necessaria al funzionamento dei sistemi primari in caso di impossibilit\u00e0 di utilizzo sia dei motori che dell'APU.\nInfine, per prevenire in caso di ammaraggio il possibile allagamento degli scompartimenti bagagli e delle sezioni inferiori della fusoliera, l'apparecchio \u00e8 dotato di un sistema di chiusura di tutte le valvole e aperture situate al di sotto della linea di galleggiamento. Nonostante questo accorgimento, al momento dell'ammaraggio il meccanismo di chiusura stagna non fu attivato, in quanto pilota e copilota ritennero che l'impatto con l'acqua avrebbe comunque aperto delle falle nella fusoliera dell'aeromobile.\nIl volo.\nIl volo 1549 era un volo interno, diretto dall'aeroporto LaGuardia di New York all'aeroporto Internazionale di Seattle-Tacoma nello Stato di Washington, con una sosta prevista presso l'aeroporto Internazionale di Charlotte-Douglas, in Carolina del Nord.\nL'aereo decoll\u00f2 come previsto dall'aeroporto LaGuardia alle ore 15:24:56 (ora locale) del 15 gennaio. Il pilota rifer\u00ec alla torre di controllo di avere raggiunto quota 700 piedi (circa 213 m) alle ore 15:25:51. Complessivamente a bordo si trovavano 150 passeggeri e 5 membri dell'equipaggio inclusi il comandante e il primo ufficiale, per un totale di 155 persone.\nIl comandante era il pilota Chesley \"Sully\" Sullenberger, all'epoca dell'et\u00e0 di 57 anni, aviatore di grande esperienza, gi\u00e0 pilota della United States Air Force fino al 1980 e appassionato pilota di alianti. Il copilota era invece Jeffrey B. Skiles, all'epoca dell'et\u00e0 di 49 anni. Skiles, a differenza del collega Sullenberger, era alle sue prime esperienze a bordo degli A320, dal momento che aveva ricevuto solo di recente l'abilitazione a pilotare questi apparecchi. Le assistenti di volo erano Donna Dent, Doreen Welsh e Sheila Dail.\n\u013dincidente.\nAi comandi del volo 1549 al momento del decollo dall'aeroporto LaGuardia di New York si trovava il copilota Skiles, che fu anche il primo a notare lo stormo di uccelli (oche canadesi) a quota 3200 piedi dirigersi verso l'apparecchio due minuti dopo che quest'ultimo era decollato. La collisione con lo stormo avvenne alle ore 15:27:11, quando pilota e copilota riferirono di avere sentito alcune forti scosse nella sezione frontale dell'aereo. In seguito all'impatto con lo stormo entrambi i motori dell'apparecchio furono investiti dalle carcasse di diversi volatili e persero rapidamente potenza. Il comandante Sullenberger prese immediatamente i comandi dell'apparecchio, mentre il copilota Skiles avvi\u00f2 la procedura di emergenza per riavviare i motori, che nel frattempo si erano spenti.\nAlle 15:27:36, utilizzando l'indicativo di chiamata \"Cactus 1549\", il pilota comunic\u00f2 al controllo del traffico aereo di New York di aver subito uno scontro con uno stormo di uccelli, di aver perso entrambi i motori e di voler eseguire un atterraggio di emergenza. A rispondere alla chiamata del pilota fu il controllore di volo Patrick Harten, che istru\u00ec immediatamente il pilota sulla rotta da seguire per atterrare all'aeroporto LaGuardia, da cui era decollato, dando le istruzioni per raggiungere la pista di atterraggio numero 13, e inform\u00f2 allo stesso tempo il personale a terra di prepararsi ad accogliere un apparecchio in difficolt\u00e0.\nNonostante l'intenzione iniziale di tentare un atterraggio d'emergenza presso l'aeroporto di partenza, Sullenberger si rese conto ben presto che un tentativo di ritornare a LaGuardia sarebbe fallito, in quanto il vento soffiava in direzione contraria. La torre di controllo gli sugger\u00ec allora di andare in New Jersey ed atterrare presso l'aeroporto di Teterboro, situato a breve distanza, operazione nella quale avrebbero avuto il vento a favore. Immediatamente il controllore di volo contatt\u00f2 quindi il Teterboro Airport informando la torre che il volo 1549 richiedeva il permesso di effettuare un atterraggio d'emergenza. Il comandante Sullenberger si rese per\u00f2 conto che anche questa destinazione si trovava a una distanza comunque eccessiva e che, considerata la velocit\u00e0 con cui il velivolo perdeva quota, molto probabilmente sarebbe stato impossibile arrivarci. Impossibilitato a raggiungere un qualsiasi aeroporto, Sullenberger decise che l'unica possibilit\u00e0 rimasta per evitare di schiantarsi era quella di effettuare un ammaraggio sul fiume Hudson. A questo punto il controllo del traffico aereo rifer\u00ec di aver localizzato il volo 1549 a soli 900 piedi di quota dirigersi in direzione del ponte George Washington e allert\u00f2 la polizia portuale di New York di tenersi pronta a soccorrere i superstiti. Circa 2 minuti pi\u00f9 tardi, 90 secondi dopo che il comandante aveva annunciato ai passeggeri di prepararsi all'impatto, l'apparecchio ammar\u00f2 (ore 15:30:39) imbarcando una notevole quantit\u00e0 di acqua ma senza subire gravi danni alla fusoliera. Dal bird strike all'ammaraggio passarono 208 secondi. Tutti i passeggeri riuscirono ad abbandonare l'apparecchio e mettersi in salvo.\nPochi mesi pi\u00f9 tardi, all'aeroporto LaGuardia, nella sala piloti fu appeso un quadro con la procedura eseguita da Sullenberger, come onore e merito all'esperto pilota, ed essa fu inserita nelle procedure d'emergenza dell'aeroporto.\nIl Volo US Airways 1549 nei media.\nL'evento viene narrato nel film del 2016 \"Sully\", diretto da Clint Eastwood, con Tom Hanks nei panni del comandante Chesley \"Sully\" Sullenberger.\nIl Volo US Airways 1549 \u00e8 stato inoltre analizzato nella puntata \"Atterraggio sull'Hudson\" della decima stagione del documentario Indagini ad alta quota trasmesso dal National Geographic Channel."}
