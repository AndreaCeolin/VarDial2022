{"id": "2173375", "revid": "92723", "url": "https://it.wikipedia.org/wiki?curid=2173375", "title": "Storia di Londra", "text": "La storia di Londra, capitale del Regno Unito, si estende per un periodo di oltre 2.000 anni, durante il quale si sono succedute pestilenze, invasioni, guerre civili, numerosi incendi, bombardamenti e attentati terroristici. Malgrado ci\u00f2 si \u00e8 sviluppata fino a divenire una delle capitali, finanziariamente e culturalmente, pi\u00f9 importanti del mondo.\nEtimologia.\nL'etimologia del nome della citt\u00e0 non \u00e8 certa. Esistono diverse teorie, formulate nel corso dei secoli.\nLondra preistorica.\nSecondo la leggendaria \"Historia Regum Britanniae\", di Geoffrey of Monmouth, Londra venne fondata da Bruto di Troia dopo che questo ebbe ucciso i giganti Gog e Magog. Il primo nome della citt\u00e0 fu \"Nuova Troia\" che, secondo una pseudo etimologia, venne corrotto in \"Trinovantum\". L'area, prima della conquista romana della Britannia, venne abitata dalle trib\u00f9 dell'et\u00e0 del ferro. Sempre secondo Geoffrey, Londra ebbe una lunga serie di leggendari re come Lud che cambi\u00f2 il nome della citt\u00e0 in \"CaerLudein\", da cui discenderebbe il nome Londra.\nIn ogni caso, nonostante i numerosi scavi archeologici, non \u00e8 mai stata trovata evidenza di un insediamento precedente a quello dei romani. Si sono trovati resti di abitazioni e di tombe ma nulla che lasci immaginare un insediamento di grandi dimensioni. Si pu\u00f2 supporre sia esistita una citt\u00e0 pre-romana di cui non sono ancora state trovate tracce, ma questa ipotesi resta un'illazione.\nDurante la preistoria Londra fu molto probabilmente un'area rurale con scarsi insediamenti umani. Importanti ritrovamenti nel letto del Tamigi vicino Chelsea suggeriscono che l'area fu molto importante; possono esserci stati importanti insediamenti a Egham e Brentford, ed una fortificazione a \"Uppall\", ma nessuna citt\u00e0 nell'area della Londra romana, l'attuale \"City of London\".\nNumerosi ritrovamenti di lance e armi risalenti all'et\u00e0 del bronzo e del ferro, fanno pensare che le rive del Tamigi fossero dei confini tra aree tribali.\nNel 2002 durante degli scavi nel Tamigi, presso Vauxhall, vennero trovati dei pali di legno conficcati nella riva del fiume ad indicare la presenza di un ponte, o forse un molo, risalente a quasi 3.000 anni fa.\nLondra romana.\n\"Londinium\" venne fondata come accampamento dai romani circa sette anni dopo la conquista della Britannia. Il primo insediamento romano copriva una piccola area grossomodo equivalente alla superficie di Hyde Park. Intorno al 60, esso venne saccheggiato dagli Iceni guidati dalla loro regina Boudica. La citt\u00e0 venne presto ricostruita, secondo il progetto delle citt\u00e0 romane, e nel volgere di un decennio increment\u00f2 moltissimo la sua popolazione. Nel corso del II secolo \"Londinium\" fu al massimo del suo splendore e sostitu\u00ec Colchester come capitale della Britannia romana. In quel tempo la sua popolazione era intorno ai 60.000 abitanti. Disponeva di una serie di edifici pubblici quali la pi\u00f9 grande basilica esistente a nord delle Alpi, il Palazzo del Governatore, templi, terme, anfiteatro e un grande forte che ospitava la guarnigione a difesa della citt\u00e0. A partire dal III secolo, instabilit\u00e0 politica e recessione portarono la citt\u00e0 ad un lento quanto inesorabile declino.\nFra il 190 ed il 225, i romani costruirono il London Wall attorno alla citt\u00e0. Le mura erano lunghe circa 3 chilometri (1,9 miglia circa), alte 6 metri (20\u00a0ft.) e spesse 2,50 metri (8\u00a0ft.).\nNel tardo III secolo, \"Londinium\" venne attaccata e razziata diverse volte dai pirati Sassoni. Questo fatto determin\u00f2 la decisione, risalente al 255 circa, di costruire delle altre mura presso la riva del Tamigi.\nLe mura sopravvissero per 1.600 anni e definirono i confini della citt\u00e0 per i secoli a venire.\nSei delle tradizionali sette porte di Londra sono di origine romana e portano il nome di Ludgate, Newgate, Aldersgate, Cripplegate, Bishopsgate e Aldgate, (Moorgate \u00e8 una eccezione essendo stata costruita in epoca medioevale).\nDal V secolo, l'Impero romano sub\u00ec un rapido declino e nel 410 l'occupazione romana della Britannia ebbe termine. A seguito di questo evento la citt\u00e0 and\u00f2 incontro ad un periodo di lenta decadenza e prima della fine del secolo venne pressoch\u00e9 abbandonata.\nLondra anglosassone.\nA seguito del virtuale abbandono da parte dei romani, l'area strategica sulle rive del Tamigi non rimase a lungo deserta. Dal VI secolo venne abitata dagli anglosassoni.\nAnche se i primi insediamenti anglosassoni evitarono l'area immediatamente adiacente alla romana \"Londinium\", vi furono dei piccoli insediamenti su entrambe le rive del Tamigi. Non vi sono evidenze scritte dell'epoca ma si ha ragione di ritenere che l'area sia stata per diverso tempo una frontiera fra britanni e sassoni. Dalla met\u00e0 del VI secolo, l'area di Londra venne incorporata nel Regno dell'Essex, che si estendeva dal lontano ovest a St Albans e comprendeva completamente l'attuale Middlesex e probabilmente il Surrey. Nel 604 Saeberht, re dell'Essex, si convert\u00ec al Cristianesimo, ed a Londra arriv\u00f2 Mellito, il suo primo vescovo dopo l'era romana. In quel tempo gli Essex avevano dei debiti nei confronti di Bretwalda, Ethelbert del Kent, e cos\u00ec fu che sotto Ethelbert, Mellito fond\u00f2 la prima antica cattedrale di San Paolo, tradizionalmente costruita sul sito di un antico tempio romano dedicato a Diana (anche se Christopher Wren non trov\u00f2 evidenza di questo fatto). Questa fu una modesta chiesa che venne poi distrutta dopo che Mellito venne espulso dal successore pagano di Saeberht.\nNella seconda met\u00e0 del VII secolo, un villaggio e centro commerciale Sassone chiamato \"Lundenwic\" (\"insediamento nella zona di Londra\") venne fondato in una zona a circa due chilometri dalla romana \"Londinium\". Il nuovo centro pass\u00f2 sotto il controllo del Regno di Mercia, intorno al 730, visto che il Regno d'Essex, del quale faceva parte, and\u00f2 perdendo importanza e territorio. La citt\u00e0 pass\u00f2 poi sotto il dominio Wessex dopo l'825.\nGli attacchi vichinghi si protrassero per tutto il IX secolo e andarono progressivamente crescendo dall'830 in poi. \nVi furono attacchi su Londra nell'842, nell'851 e nell'865 quando la \"Grande armata danese\" lanci\u00f2 un'invasione su larga scala dell'East Anglia. Nell'871 essi raggiunsero Londra e si pensa abbiano trascorso l'inverno dentro le mura romane. Anche se non \u00e8 molto noto ci\u00f2 che accadde in questo periodo, si pensa che Londra sia rimasta sotto il dominio vichingo per un certo numero di anni. Nell'878 comunque, truppe inglesi guidate dal re Alfredo il Grande sconfissero i vichinghi nella battaglia di Ethandun e costrinsero il capo vichingo Guthrum a trattare una pace. Venne cos\u00ec ripristinata la sovranit\u00e0 inglese su Londra e nel giro di un decennio venne ripristinata la citt\u00e0 entro le mura romane con il nome di \"Lundenburgh\". Le mura romane vennero riparate e ripristinato il sistema difensivo della citt\u00e0. Poich\u00e9 l'insediamento venne spostato dentro le mura romane, il vecchio insediamento di \"Lundenwic\" venne chiamato \"ealdwic\" (vecchio insediamento). Il nome \u00e8 sopravvissuto fino ai nostri giorni e riguarda il quartiere londinese di Aldwych.\nAlfredo nomin\u00f2 suo genero \u00c6thelred Governatore di Londra, al quale affid\u00f2 l'incarico di distruggere il Regno di Mercia. Egli cre\u00f2 due Borough per difendere il ponte che venne probabilmente ricostruito in quel tempo. Al terminale sud del ponte venne dato il nome di Borough di Southwark o \"Suthringa Geworc\" (lavoro difensivo degli uomini del Surrey) come era originalmente conosciuto. Da questo punto, la City of London inizi\u00f2 a sviluppare un suo unitario governo locale.\nDopo la morte di Aethelred, Londra pass\u00f2 sotto il diretto controllo dei re inglesi. Dai primi anni del X secolo Londra divenne un importante centro di commercio. Anche se la capitale del Regno d'Inghilterra era a Winchester, Londra divenne sempre pi\u00f9 importante anche come centro politico. Re Atelstano d'Inghilterra tenne molti \"Consigli Reali\" a Londra e vi proclam\u00f2 leggi. Re Etelredo II d'Inghilterra scelse Londra come sua capitale e vi proclam\u00f2 le \"Laws of London\" (Leggi di Londra) nel 978.\nFu durante il regno di Etelredo che gli attacchi vichinghi vennero reiterati sotto la guida di re Sweyn I di Danimarca. Londra venne attaccata senza successo nel 994, ma gli attacchi vennero replicati per molti anni. Nel 1013 Londra venne assediata ed Etelredo ripar\u00f2 all'estero. Il re Sven mor\u00ec ma suo figlio Canuto I d'Inghilterra continu\u00f2 l'assedio ed invase la citt\u00e0.\nUna saga nordica narra di una battaglia, durante l'occupazione vichinga, nella quale Aethelred riusc\u00ec a rioccupare Londra in mano ai vichinghi. Secondo la saga, i danesi, schierati sul London Bridge, scagliarono una gragnuola di lance sugli assalitori. Questi, riparandosi con delle tegole tolte dai tetti delle case, riuscirono ad avvicinarsi al ponte su delle imbarcazioni e legati i piloni di sostegno riuscirono a tirarli facendo cos\u00ec crollare il ponte e ponendo fine alla dominazione vichinga di Londra.\nI vichinghi ritornarono ed il figlio di Aethelred, Edmondo II d'Inghilterra tent\u00f2 di respingere gli invasori, ma fu poi obbligato a spartire il regno con Canuto. Alla morte di Edmondo, Canuto divenne l'unico re d'Inghilterra. Dopo due brevi regni di monarchi danesi, la linea dei sovrani anglosassoni venne restaurata quando Edoardo il Confessore sal\u00ec al trono nel 1042.\nAlla morte di re Edoardo il Confessore non emerse alcun erede legittimo e suo cugino il duca Guglielmo I d'Inghilterra, rivendic\u00f2 il trono. Il Consiglio Reale, riunito in citt\u00e0, elesse come re il cognato Aroldo II d'Inghilterra. Questi venne incoronato nella Abbazia di Westminster. Guglielmo, oltraggiato da questa decisione, appront\u00f2 un esercito per invadere l'Inghilterra.\nNormanni e Londra medievale.\nLa conquista normanna dell'Inghilterra del 1066 \u00e8 normalmente considerata l'inizio dell'et\u00e0 medioevale. Guglielmo I d'Inghilterra, duca di Normandia, uccise il re Aroldo II d'Inghilterra nella Battaglia di Hastings. Nonostante avesse messo a ferro e fuoco Southwark, al di l\u00e0 del ponte, egli evit\u00f2 Londra attendendo a Berkhamsted che i londinesi lo riconoscessero come loro re. Il riconoscimento non tard\u00f2 ad arrivare ed il re ricompens\u00f2 la citt\u00e0 con alcune concessioni.\nSotto Guglielmo (ora noto come Guglielmo il Conquistatore) vennero costruite diverse fortificazioni a difesa della citt\u00e0: la Tower of London, Baynard's Castle e Montfichet's Castle). Esse dovevano servire per difendersi da attacchi portati dal mare, attraverso il Tamigi, e per prevenire eventuali ribellioni popolari. Guglielmo concesse alla citt\u00e0, nel 1067, dei privilegi abolendo alcune leggi emanate dai precedenti sovrani sassoni. Egli concesse l'autogoverno alla citt\u00e0 con diritto di elezione del suo amministratore, diritto che poi venne reso definitivo da re Giovanni d'Inghilterra nel 1199 e nel 1215.\nNel 1097 Guglielmo II d'Inghilterra, figlio di Guglielmo il Conquistatore, inizi\u00f2 la costruzione di 'Westminster Hall'. L'edificio divenne poi la base per la costruzione del Palazzo di Westminster che, durante il medioevo, fu la prima residenza reale londinese.\nNel 1176 inizi\u00f2 la costruzione del famoso London Bridge (completato nel 1209) che venne costruito nel sito in cui erano gi\u00e0 esistiti altri ponti in legno. Questo fu l'ultimo ponte per circa 600 anni e rimase l'unico ponte di Londra fino al 1739.\nNel maggio del 1216 Londra venne occupata per l'ultima volta da un'armata continentale durante la prima guerra baronale. Ci\u00f2 avvenne quando il giovane principe, che diverr\u00e0 poi re Luigi VIII di Francia, marci\u00f2 per le strade di Londra fino all'antica cattedrale di San Paolo. Egli fu acclamato lungo il percorso e nella Cattedrale come nuovo re.\nIl popolo credeva che il nuovo re liberasse gli inglesi dalla tirannia di re Giovanni. Ci\u00f2 fu vero solo temporaneamente. I baroni che avevano sostenuto il giovane principe di Francia, decisero di riavere un re inglese alla morte di Giovanni e ritirarono il loro supporto a Luigi. Nel corso dei secoli successivi, Londra cerc\u00f2 di scrollarsi di dosso la pesante influenza culturale e linguistica francese che aveva subito sin dalla conquista normanna.\nCon la rivolta dei contadini del 1381, guidata da Wat Tyler, Londra venne invasa da una massa di rivoltosi provenienti dalle campagne. Un gruppo di contadini port\u00f2 lo scompiglio nella Torre di Londra e uccise il Lord Cancelliere, arcivescovo Simon Sudbury ed il \"Lord Tesoriere\". I contadini depredarono la citt\u00e0 ed incendiarono numerosi edifici. Tyler venne ucciso con la spada dal Lord Mayor William Walworth in un incontro a Smithfield, al quale Tyler si era recato solo e disarmato, e ci\u00f2 mise fine alla rivolta.\nDurante l'epoca medioevale Londra si svilupp\u00f2 in due zone. La zona vicina a Westminster divenne il centro del potere politico con la residenza del re ed i palazzi del Parlamento e del Governo, e l'altra il centro degli affari in quanto Londra divenne uno dei maggiori centri del commercio europeo. L'area fra queste due zone divenne poi totalmente urbanizzata a partire del 1600.\nIl commercio si svilupp\u00f2 molto velocemente durante il medioevo e Londra si svilupp\u00f2 conseguentemente. Nel 1100 la popolazione della citt\u00e0 era costituita da poco pi\u00f9 di 15.000 abitanti e nel 1300 aveva gi\u00e0 raggiunto gli 80.000. Il commercio era organizzato dalle diverse corporazioni che controllavano la citt\u00e0 mediante l'elezione del Lord Mayor of the City of London.\nLa Londra medioevale era costituita da un insieme di strade strette e tortuose, molti degli edifici erano costruiti con materiale combustibile, come il legno e la paglia, ed erano soggetti a continui incendi. Le condizioni igieniche erano molto precarie e anche grazie a ci\u00f2 a met\u00e0 del XIV secolo, la \"morte nera\", uccise circa met\u00e0 della popolazione. Fra il 1348 e la Grande peste di Londra del 1665 vi furono in citt\u00e0 ben sedici epidemie di peste bubbonica.\nLondra dei Tudor (1485-1603).\nIl periodo Tudor, dal 1485 fino al 1603, fu uno dei periodi pi\u00f9 importanti della storia dell'Inghilterra. Tre dei monarchi della dinastia Tudor (Enrico VII, Enrico VIII ed Elisabetta I) giocarono un importante ruolo nel trasformare l'Inghilterra da un paese debole, fra le grandi monarchie europee, in una nazione che nei secoli seguenti avrebbe dominato gran parte del mondo. Il periodo vide la fine della guerra delle due rose, lo scisma anglicano ed il fiorire dell'et\u00e0 elisabettiana.\nLo scisma produsse soltanto piccoli spargimenti di sangue, per via della decisione delle classi pi\u00f9 elevate di passare gradualmente al protestantesimo. Prima dello scisma, pi\u00f9 della met\u00e0 dell'area di Londra era coperta da conventi, badie e monasteri ed altri edifici religiosi, e circa un terzo della popolazione della citt\u00e0 era costituito da monaci e monache. La legge di Enrico VIII sulla \"dissoluzione dei monasteri\" ebbe un profondo effetto sulla citt\u00e0 ed i suoi dintorni. Pressoch\u00e9 la totalit\u00e0 degli edifici appartenuti agli ordini religiosi passarono di mano. Il processo inizi\u00f2 intorno al 1535 ed entro il 1538 la maggior parte dei grandi edifici religiosi erano stati espropriati e ceduti alla nobilt\u00e0. La \"Holy Trinity Aldgate\" and\u00f2 a Lord Audley, ed il marchese di Winchester fece costruire un palazzo in parte del terreno circostante. La Charterhouse and\u00f2 a Lord North, i \"Blackfriars\" a Lord Cobham, l'\"hospital of St Giles\" a Lord Dudley, mentre il re tenne per s\u00e9 l'\"hospital of St James\", che venne demolito ed al suo posto edificato St James's Palace.\nDurante questo periodo Londra and\u00f2 incontro ad un rapido sviluppo dei suoi commerci nei confronti dei maggiori centri europei e le sue piccole industrie crearono un vero e proprio boom. Il commercio si espandette verso l'Europa dell'est, il Levante e le Americhe. Questo fu il periodo del mercantilismo e del monopolio di compagnie come la Russia Company (1555) e la Compagnia Inglese delle Indie Orientali (1600) che vennero create a Londra per decreto reale. La seconda, che negli ultimi tempi fin\u00ec per comandare su quasi tutta l'India, fu una delle istituzioni fondamentali di Londra per due secoli e mezzo. Nel 1572 gli spagnoli distrussero il grande porto di Anversa, dando cos\u00ec a Londra il primo posto fra i porti del nord Europa. Gli immigrati arrivavano in massa oltre che da tutta l'Inghilterra e dal Galles anche dall'estero come ad esempio gli ugonotti dalla Francia. La popolazione crebbe da circa 50.000 abitanti del 1530 ai quasi 225.000 del 1605. La crescita della popolazione e la ricchezza di Londra vennero alimentate da una grande espansione del trasporto via mare del carbone dal porto di Newcastle upon Tyne.\nNel tardo XVI secolo, quando William Shakespeare ed i suoi contemporanei vivevano e lavoravano a Londra, si ebbe nella citt\u00e0 uno dei pi\u00f9 brillanti periodi per la sua cultura. Vi fu comunque grande ostilit\u00e0 verso lo sviluppo del teatro elisabettiano. I divertimenti pubblici produssero folle, e le folle furono temute dalle autorit\u00e0 perch\u00e9 era probabile che potessero trasformarsi in tumulti e perch\u00e9 si pensava che grandi adunanze potessero favorire la diffusione di pestilenze. Lo stesso teatro fu condizionato in modo crescente dallo sviluppo del movimento dei Puritani. Comunque, la regina Elisabetta am\u00f2 particolarmente il teatro e fece organizzare degli spettacoli privati a Corte, approvando anche le recite pubbliche.\nNel corso dei pi\u00f9 tranquilli ultimi anni del regno di Elisabetta, molti nobili di corte ed alcuni dei pi\u00f9 facoltosi londinesi fecero costruire delle residenze di campagna nel Middlesex, Essex e Surrey. Questo fu l'inizio della moda della villa, che non era la sontuosa residenza di citt\u00e0 e nemmeno la fattoria di campagna. Quando nel 1603, mor\u00ec l'ultimo dei Tudor, Londra era completamente popolata.\nLondra degli Stuart (1603\u20131714).\nL'espansione di Londra, nei sobborghi della citt\u00e0, sotto il regno degli Stuart, si realizz\u00f2 nel XVII secolo. All'inizio del secolo le immediate periferie della citt\u00e0, ad eccezione delle residenze aristocratiche nella zona di Westminster, erano ancora considerate non salubri. Immediatamente a nord vi era Moorfields, recentemente utilizzato per il passeggio ma che era frequentato da viandanti e mendicanti che si recavano a Londra. Confinante con Moorfields vi era \"Finsbury Fields\", una zona adibita a pratica di tiro con l'arco. \"Mile End\" era poi un terreno pubblico sulla \"Great Eastern Road\" famoso per il raduno delle truppe.\nI preparativi per l'incoronazione di Giacomo I d'Inghilterra vennero interrotti per lo scoppio di una epidemia che uccise circa 30.000 persone. Il Lord Mayor's Show, che non si era svolto per diversi anni, venne ripristinato, per ordine del re, nel 1609. La chiusura del monastero della Charterhouse, che era stato acquistato e venduto diverse volte in un breve lasso di tempo, venne acquistato da Thomas Button per la somma di 13.000 sterline. Il nuovo ospedale, cappella e scuola, vennero inaugurati nel 1611. La \"Charterhouse School\" divenne una delle principali scuole private di Londra prima di essere trasferita in et\u00e0 vittoriana, ed il suo sito \u00e8 attualmente occupato dalla \"Barts and The London, Queen Mary's School of Medicine and Dentistry\".\nIl luogo d'incontro dei londinesi del tempo era la navata dell'antica cattedrale di San Paolo. I mercanti svolgevano i loro affari nelle navate laterali ed usavano il fonte battesimale come un bancone sul quale fare i pagamenti. Gli avvocati ricevevano i loro clienti presso un determinato pilastro della chiesa e i disoccupati erano alla ricerca di un lavoro. Il sagrato della chiesa era adibito alla vendita di libri e Fleet Street era il centro del divertimento, sede di teatri e pub. Sotto il regno di Giacomo I, i teatri che erano stati aperti negli ultimi anni del regno di Elisabetta I, aumentarono molto la loro popolarit\u00e0. Le rappresentazioni nei teatri pubblici vertevano essenzialmente su spettacoli di masque, cos\u00ec come alla corte reale e nei saloni delle locande.\nCarlo I d'Inghilterra sal\u00ec al trono nel 1625 e durante il suo regno gli aristocratici iniziarono ad abitare nel West End in larga misura. Assieme a queste persone che avevano degli incarichi a Corte si venivano insediando grandi proprietari terrieri con le loro famiglie, che venivano a Londra per una parte dell'anno per partecipare alla vita sociale. Questo fu l'inizio della \"London season\". Lincoln's Inn Fields venne costruito nel 1629 e la piazza del Covent Garden, disegnata dal grande architetto Inigo Jones, fu pronta nel 1632. Le vie adiacenti vennero costruite in breve tempo e presero il nome di Henrietta, Charles, James, King e York Streets, dai nomi di membri della famiglia reale.\nNel gennaio 1642 cinque membri del parlamento, che il re voleva far arrestare, trovarono rifugio in citt\u00e0. Nell'agosto dello stesso anno il re innalz\u00f2 il suo vessillo a Nottingham, e durante la guerra civile Londra si schier\u00f2 dalla parte del parlamento. Inizialmente il re aveva una maggiore forza militare ed a novembre vinse la Battaglia di Brentford, alcuni chilometri ad ovest di Londra. La citt\u00e0 organizz\u00f2 un nuovo esercito e Carlo esit\u00f2 e si ritir\u00f2. Venne conseguentemente costruito un sistema esteso di fortificazioni per proteggere Londra da un nuovo attacco dei realisti. Questo era costituito da un robusto bastione rinforzato da torri e ridotte. Era ben oltre le mura e comprendeva l'intera area urbana, incluso Westminster e Southwark. Londra non fu minacciata seriamente dai realisti e le risorse finanziarie della citt\u00e0 diedero un importante contributo alla vittoria dei parlamentaristi.\nLa malsana e sovrappopolata citt\u00e0 di Londra, soffr\u00ec per le numerose epidemie verificatesi nel corso dei secoli, ma la pi\u00f9 grande di esse fu certamente la \"Grande peste\". Essa impervers\u00f2 fra il 1665 ed il 1666 ed uccise circa 60.000 persone, ovvero un quinto della popolazione. Samuel Pepys document\u00f2 l'epidemia nel suo diario. Il 4 settembre 1665 scrisse \"\"Ho contato in citt\u00e0 fino a 7.400 morti in una settimana, e di questi 6.000 erano dovuti alla peste, ed il tenue rumore che si sente giorno e notte \u00e8 un rintocco di campane.\" \"\nLa grande peste venne seguita da un'altra grande catastrofe, anche se provvidenzialmente serv\u00ec a farla cessare. La domenica 2 settembre 1666 il grande incendio di Londra scoppi\u00f2 all'una di notte, in una casa di \"Pudding Lane\", nella zona sud della \"City\". Alimentato dal vento dell'est, il fuoco si propag\u00f2 presto ad altre abitazioni ed i tentativi attuati per contenere le fiamme furono disordinati ed infruttuosi. Marted\u00ec notte il vento cal\u00f2 di intensit\u00e0 e mercoled\u00ec si ebbe una sensibile diminuzione dell'incendio che venne domato il giorno successivo, ma quella sera stessa le fiamme ripresero a svilupparsi nella zona di \"Temple\". Questa volta si decise di abbattere delle case con la polvere da sparo per creare una barriera tagliafuoco e finalmente l'incendio venne domato. The Monument venne costruito per commemorare l'incendio: per pi\u00f9 di un secolo e mezzo vi figur\u00f2 un'iscrizione che attribuiva l'incendio ad una \"frenesia papista\".\nL'incendio distrusse circa il 60% della city compresa l'antica cattedrale di San Paolo, 87 parrocchie, 44 associazioni commerciali e il Royal Exchange. Il numero dei morti fu comunque sorprendentemente basso; si ritiene che siano stati al massimo sedici. A pochi giorni dall'incendio vennero presentati al re tre piani per la ricostruzione di Londra, da parte degli architetti Christopher Wren, John Evelyn e Robert Hooke. Wren propose di costruire una strada principale in direzione nord-sud, intersecata da un'altra in direzione est-ovest, inserire tutte le chiese in spazi adeguati, costruire gli edifici pubblici su piazze molto ampie, unire le sedi delle 12 maggiori corporazioni su di una grande piazza annessa a Guildhall e creare dei marciapiedi lungo le rive del Tamigi da Blackfriars alla Torre di Londra. Wren desiderava costruire le nuove strade diritte e di tre larghezze differenti pari rispettivamente a 9, 18 e 27 metri. Il progetto di Evelyn differiva da quello di Wren, essenzialmente per la proposta di collegare, con una grande strada dritta, la chiesa di \"St Dunstan's in the East\" alla \"St Paul's\" e nel non prevedere un lungofiume. Questi progetti non vennero presi in considerazione e la ricostruzione avvenne secondo il vecchio piano. La maggior parte di quelle costruzioni \u00e8 pervenuta fino ai nostri giorni.\nIn ogni caso la citt\u00e0 si present\u00f2 diversa da quella andata in fumo. Molti aristocratici non tornarono a costruirvi le loro case ma preferirono spostarsi nel West End, dove eleganti quartieri come St. James's vennero costruiti nei pressi della residenza reale che fu il Palazzo di Whitehall fino a quando non venne distrutto dal fuoco negli anni 1690, e quindi trasferita nel St. James's Palace. La strada rurale di Piccadilly venne costellata da ricche dimore di cortigiani come la Burlington House. Cos\u00ec la separazione fra la citt\u00e0 commerciale (City of London) ed il mondo della Corte (Westminster) divenne completa. Nella citt\u00e0 si diffuse la tendenza a costruire edifici in pietra e mattoni al posto di quelli in legno presenti nella vecchia citt\u00e0, allo scopo di ridurre il rischio di incendi catastrofici. Il Parlamento, con la legge Rebuilding of London Act 1666 stabil\u00ec: \"..gli edifici costruiti in mattoni non solo sono pi\u00f9 belli e durevoli ma anche pi\u00f9 sicuri contro eventuali incendi\". Da allora soltanto le porte d'ingresso, le finestre e l'ingresso dei negozi pot\u00e9 essere realizzato in legno.\nIl progetto di Christopher Wren non fu approvato, ma gli venne affidato l'incarico della ricostruzione delle nuove chiese e della Cattedrale di San Paolo. La cattedrale ricostruita in stile barocco e la sua cupola, costituirono il simbolo di Londra per almeno un secolo e mezzo, mentre Robert Hooke ebbe la supervisione sulla ricostruzione delle abitazioni. L'East End, che \u00e8 un'area immediatamente al di fuori delle vecchie mura, divenne velocemente densamente popolato dalle masse di poveri nelle decadi successive al grande incendio. I moli del porto fluviale si estesero verso valle e questo sviluppo attrasse molta manodopera che operava nel porto e nei commerci conseguenti. Queste persone si stabilirono in quartieri come Whitechapel, Wapping, Stepney e Limehouse, vivendo in condizioni veramente miserevoli.\nNell'inverno fra il 1683 ed il 1684 uno strato di ghiaccio ricopr\u00ec la superficie del Tamigi. Il fenomeno, iniziato circa sette settimane prima di Natale e continuato poi per sei settimane dopo, fu il pi\u00f9 importante verificatosi in epoca storica, durante il periodo della piccola era glaciale. L'Editto di Fontainebleau, del 1685, apport\u00f2 una grande immigrazione di ugonotti. Essi si stabilirono a Spitalfields impiantando l'industria della seta.\nIn questo periodo Londra era divenuta il maggior centro finanziario d'Europa togliendo la supremazia ad Amsterdam. La Banca d'Inghilterra venne fondata nel 1694, mentre la British East India Company stava espandendo la propria influenza commerciale. I Lloyd's di Londra iniziarono poi ad operare nel tardo XVII secolo. Nel 1700 Londra movimentava circa l'80% delle importazioni di tutta l'Inghilterra, il 69% delle esportazioni e l'86% delle re-esportazioni di prodotti finiti. Molte delle merci importate erano generi di lusso dall'Asia e dalle Americhe, come seta, zucchero, t\u00e8 e tabacco. Anche se Londra ebbe una gran quantit\u00e0 di artigiani ed in epoche successive di stabilimenti industriali, la sua maggiore risorsa non fu mai l'industria ma il commercio e la re-esportazione delle materie prime lavorate, nel resto d'Europa e nelle Americhe.\nGuglielmo III non am\u00f2 molto Londra, in quanto lo smog in essa esistente gli procurava attacchi d'asma. Dopo l'incendio del 1691 al Whitehall Palace, per stare in un posto pi\u00f9 salubre compr\u00f2 \"Nottingham House\" e la trasform\u00f2 in Kensington Palace. Kensington era allora un piccolo villaggio ma l'arrivo della Corte lo fece presto crescere in importanza. Il palazzo venne raramente occupato dai monarchi successivi ma la sua costruzione fu un altro passo verso la popolazione dei sobborghi di Londra. Durante il regno della regina Anna d'Inghilterra venne proclamata una legge che autorizzava la costruzione di cinquanta chiese per coprire l'aumento della popolazione e l'espansione dei limiti della citt\u00e0.\nLondra nel XVIII secolo.\nIl XVIII secolo fu un periodo di rapida crescita per la citt\u00e0 Londra, che rifletteva la crescita della popolazione nazionale, i primi accenni dell'avvento della rivoluzione industriale ed il ruolo di Londra al centro dell'evoluzione dell'Impero britannico.\nNel 1707 l'Act of Union sanc\u00ec l'unificazione dei Parlamenti di Scozia ed Inghilterra realizzando cos\u00ec il Regno Unito di Gran Bretagna. Un anno pi\u00f9 tardi, nel 1708 Christopher Wren complet\u00f2 il suo capolavoro, la Cattedrale di Saint Paul, nel giorno del suo compleanno, anche se le prime funzioni vi si erano gi\u00e0 svolte il 2 dicembre 1697, pi\u00f9 di dieci anni prima. Questa cattedrale sostitu\u00ec la vecchia \"St. Paul's\" che era stata completamente distrutta dal grande incendio di Londra. Questa chiesa \u00e8 considerata una delle pi\u00f9 belle della Gran Bretagna ed un pregevole esempio di architettura barocca.\nDurante l'era georgiana, la citt\u00e0 di Londra si espanse assai rapidamente al di l\u00e0 dei suoi limiti. Nuovi quartieri come Mayfair vennero costruiti per la classe pi\u00f9 facoltosa della sua popolazione e la costruzione di nuovi ponti sul Tamigi facilit\u00f2 lo sviluppo della zona sud della citt\u00e0 ed il porto si svilupp\u00f2 verso il mare. Nello stesso tempo si verific\u00f2 la rivolta delle colonie americane. Nel 1780, la Torre di Londra ospit\u00f2 il suo unico prigioniero americano, l'ex presidente del Secondo congresso continentale, Henry Laurens. Nel 1779 egli era il rappresentante dell'Olanda nel \"Congresso\" e diede il supporto del suo paese a favore della rivoluzione. Durante il suo viaggio di ritorno in America venne catturato dalla Royal Navy e dichiarato reo di alto tradimento per aver causato la guerra fra Olanda e Gran Bretagna. Venne poi scarcerato il 21 dicembre 1781 in cambio del generale Lord Charles Cornwallis.\nNel 1762 Giorgio III acquist\u00f2 Buckingham Palace (allora noto come \"House\") dal duca di Buckingham. Esso venne poi ingrandito nei successivi 75 anni da architetti quali John Nash. In ogni caso, fino al XIX secolo, non divenne la residenza principale dei sovrani britannici a Londra.\nUn fenomeno della Londra del XVIII secolo fu la coffee house, che divenne il luogo popolare preferito per discutere delle proprie idee. Con la crescita dell'alfabetizzazione ed il parallelo sviluppo della stampa quotidiana, fece s\u00ec che le notizie divenissero pi\u00f9 disponibili ad un numero sempre maggiore di persone e Fleet Street divenne cos\u00ec il centro embrionale della nascente stampa britannica.\nNel XVIII secolo Londra fu assillata dal crimine ed il Bow Street Runners, un corpo di polizia cittadino, venne costituito nel 1750. Le pene erano molto pesanti e la pena di morte veniva comminata anche per reati non molto gravi. Le pubbliche esecuzioni per impiccagione erano assai frequenti, molto popolari e pubbliche.\nNel 1780 Londra fu scossa dalla Sommossa di Gordon, una presa di posizione dei protestanti conto l'emancipazione dei cattolici guidata da Lord George Gordon. Severi danni vennero causati alle chiese ed alle case dei cattolici e 285 \"rioters\" vennero uccisi.\nNel 1787, un gruppo di ex schiavi provenienti da Londra, Stati Uniti e molte colonie britanniche, fond\u00f2 Freetown, l'odierna Sierra Leone.\nFino al 1750, London Bridge era il solo ponte che attraversava il Tamigi, ma in quell'anno venne aperto al transito Westminster Bridge. Per la prima volta nella storia Londra aveva due ponti.\nIl XVIII secolo vide la secessione delle colonie americane e moltri altri infausti eventi, ma anche grandi cambiamenti che porteranno agli inizi dell'era moderna, nel XIX secolo.\nLondra nel XIX secolo.\nDurante il XIX secolo, Londra venne trasformata nella citt\u00e0 pi\u00f9 grande del mondo e divenne capitale dell'Impero britannico. La popolazione pass\u00f2 da circa 1 milione di abitanti nel 1800 a 6,7 milioni un secolo pi\u00f9 tardi. In questo periodo, la citt\u00e0 divenne la sede mondiale della politica, della finanza e del commercio. Questa situazione dur\u00f2 fino alla fine del secolo, quando Parigi e New York iniziarono a contenderle questo dominio.\nMentre la citt\u00e0 cresceva a seguito dell'espansione dell'Impero britannico, la maggior parte della sua popolazione era obbligata a condizioni di vita miserevoli. Milioni di persone vivevano in abitazioni sovraffollate e malsane. La vita della povera gente venne descritta magistralmente da Charles Dickens nel romanzo Oliver Twist.\nNel 1829 il primo ministro Robert Peel istitu\u00ec la Metropolitan Police, come forza di polizia che controllasse l'intera area urbana di Londra. I poliziotti vennero soprannominati \"bobbies\" o \"peelers\" dal nome di Robert Peel.\nNel corso del secolo la citt\u00e0 venne trasformata dall'arrivo della ferrovia. Una nuova rete di ferrovie metropolitane consent\u00ec lo sviluppo delle periferie, anche in contee confinanti, dalle quali la classe media e danarosa si spostava nel centro della citt\u00e0. Mentre questo gener\u00f2 una veloce crescita di questi sobborghi, la crescita nel centro di Londra peggior\u00f2 la lotta di classe e fece s\u00ec che la borghesia decidesse di trasferirsi nei nuovi sobborghi, lasciando il centro della citt\u00e0 alla povera gente.\nLa prima ferrovia realizzata a Londra colleg\u00f2 London Bridge a Greenwich e venne inaugurata nel 1836. Questa venne presto seguita da un grande terminal ferroviario che colleg\u00f2 Londra ad ogni angolo dell'Inghilterra. Vennero cos\u00ec realizzate le stazioni di stazione di Euston (1837), stazione di Paddington (1838), stazione di Fenchurch Street (1841), stazione di Waterloo (1848), stazione di King's Cross (1850) e stazione di St Pancras (1863). Dal 1863, la prima linea della metropolitana fu messa in esercizio.\nL'area urbanizzata continu\u00f2 a crescere continuamente propagandosi a Islington, Paddington, Belgravia, Holborn, Finsbury, Shoreditch, Southwark e Lambeth. Verso la met\u00e0 del secolo, gli antiquati sistemi di governo, basati sulle antiche parrocchie civili andarono a cozzare con la rapida crescita della popolazione. Nel 1855 venne creato il \"Metropolitan Board of Works\" per provvedere a dotare la citt\u00e0 di adeguate infrastrutture che potessero far fronte all'espansione della citt\u00e0..\nUno dei primi problemi che si dovettero affrontare fu quello delle condizioni sanitarie della popolazione. In quel tempo le fognature venivano fatte scaricare direttamente nel Tamigi. Questa situazione culmin\u00f2 in quella che \u00e8 nota come \"la grande puzza\" del 1858. In un'estate particolarmente calda e poco piovosa, gli scarichi fognari che si riversavano nel Tamigi, in regime di magra, generarono delle proliferazioni batteriche che diffusero nella citt\u00e0 un odore nauseabondo che rese difficile la vita dei londinesi. Inoltre, le acque inquinate, utilizzate per bere, determinarono una epidemia di affezioni intestinali fra la popolazione.\nIl Parlamento diede il consenso per la realizzazione di una rete fognaria. Venne creato pertanto un organismo affidato all'ingegnere Joseph Bazalgette. Con quello che fu uno dei pi\u00f9 grandi progetti di ingegneria civile del XIX secolo, vennero realizzati pi\u00f9 di 2.100 chiliometri di tubazioni sotto le strade di Londra per consentire lo smaltimento dei liquami prodotti dalla sua popolazione e per il rifornimento idrico. Quando il progetto fu completo, le morti a Londra diminuirono in modo esponenziale e le epidemie di colera e le altre malattie si ridussero in maniera sensibile. Il sistema realizzato da Bazalgette \u00e8 ancora in uso al giorno d'oggi.\nUno degli eventi pi\u00f9 famosi avvenuti a Londra fu certamente la Great Exhibition del 1851. Tenutasi al Cristal Palace, la fiera richiam\u00f2 visitatori da ogni parte del mondo e diede una dimostrazione della potenza dell'Impero britannico.\nCome capitale di un potente Impero, Londra divenne un'attrazione per una grande massa di immigrati dalle sue colonie e per i poveri di tutta Europa. Una notevole corrente emigratoria proveniente dall'Irlanda si rivers\u00f2 nella capitale dell'Impero britannico durante l'era vittoriana, a seguito della grande carestia. Ad un certo punto gli irlandesi rappresentavano circa il 20% dell'intera popolazione di Londra. La citt\u00e0 divenne anche sede di una numerosa comunit\u00e0 di ebrei oltre che di una piccola comunit\u00e0 di asiatici e cinesi.\nNel 1888, venne istituita la nuova Contea di Londra, amministrata dal London County Council. Questa fu la prima assemblea amministrativa eletta dal popolo di Londra ed and\u00f2 a sostituire la precedente \"Metropolitan Board of Works\", i cui membri erano per\u00f2 designati e non eletti. La Contea di Londra amministrava tutto il territorio della citt\u00e0, anche se questo successivamente fin\u00ec per espandersi oltre i confini della contea. Nel 1900 la contea venne suddivisa in 28 borough, che costruirono una amministrazione locale del singolo quartiere.\nMolte costruzioni famose di Londra vennero costruite durante il XIX secolo e fra queste si ricordano:\nLondra nel XX secolo.\nLondra dal 1900 alla seconda guerra mondiale.\nLondra fece il suo ingresso nel XX secolo alla massima espressione della sua potenza come capitale del pi\u00f9 grande impero della storia, ma il nuovo secolo avrebbe portato numerose sfide.\nLa popolazione di Londra continu\u00f2 a crescere rapidamente nei primi decenni del secolo ed i trasporti pubblici vennero ampiamente incrementati. Una fitta rete di tram venne realizzata dal \"London County Council\" contemporaneamente alle prime linee di bus realizzate negli anni dieci. Venne poi ampliata e rimodernata la rete di metropolitana, sia sotterranea che di superficie, progressivamente passata alla trazione elettrica.\nDurante la Prima Guerra Mondiale, Londra fece l'esperienza dei primi bombardamenti aerei realizzati dai tedeschi a mezzo dei dirigibili Zeppelin. Essi uccisero circa 700 persone e destarono grande terrore fra la popolazione. Ma questo fu semplicemente un piccolo annuncio di ci\u00f2 che sarebbe successo nella Seconda Guerra Mondiale. La pi\u00f9 grande esplosione avvenuta a Londra si verific\u00f2 nel corso della prima guerra mondiale e fu la Silvertown explosion, provocata dall'esplosione di una fabbrica di munizioni contenente 50 tonnellate di TNT, che caus\u00f2 73 morti e circa 400 feriti.\nIl periodo intercorrente fra le due guerre vide Londra crescere con una velocit\u00e0 mai vista fino ad allora. La preferenza dei londinesi per delle case suburbane in zone a bassa densit\u00e0 abitativa e staccate una dall'altra venne a modificare le abitudini inglesi per le case a schiera. Ci\u00f2 fu facilitato dalla capillarit\u00e0 dei trasporti pubblici e dalla lenta diffusione delle automobili private. I sobborghi londinesi si espansero al di l\u00e0 dei limiti della contea entrando nei territori delle contee confinanti come l'Essex, l'Hertfordshire, il Kent, il Middlesex ed il Surrey.\nCos\u00ec come il resto del paese, Londra sub\u00ec una forte disoccupazione durante il periodo della grande depressione degli anni trenta. Nell'East End, durante gli anni '30, fiorirono partiti politici estremisti di destra e sinistra. Il Partito Comunista di Gran Bretagna conquist\u00f2 un seggio alla Camera dei Comuni, e l'estrema destra del Unione Britannica dei Fascisti riusc\u00ec ad ottenere un buon successo elettorale. Scontri fra forze di destra e di sinistra culminarono nella Battaglia di Cable Street del 1936. In questo periodo la popolazione di Londra raggiunse il suo massimo di ogni tempo pari a 8,6 milioni di abitanti nel 1939.\nUn grande numero di ebrei giunsero dalla Germania nazista, e si stabilirono a Londra nel corso degli anni '30 specialmente nel West End.\nLondra durante la seconda guerra mondiale.\nDurante la seconda guerra mondiale, Londra, cos\u00ec come altre citt\u00e0 britanniche, sub\u00ec notevoli danneggiamenti a seguito di bombardamenti intensivi da parte della \"Luftwaffe\". Prima dei bombardamenti, centinaia di migliaia di bambini londinesi vennero evacuati nelle vicine localit\u00e0 di campagna. Il resto della popolazione trov\u00f2 riparo, durante i bombardamenti, nelle stazioni sotterranee della metropolitana.\nLa fase peggiore dei bombardamenti si verific\u00f2 fra il 7 settembre 1940 ed il 10 maggio 1941. Durante questo periodo, Londra fu sottoposta a 71 incursioni aeree e su di essa vennero lanciate 18.000 tonnellate di esplosivo ad alto potenziale. Dei bombardamenti meno pesanti e frequenti si verificarono negli anni successivi in cui Hitler concentr\u00f2 i suoi sforzi bellici sul fronte orientale. Verso la fine della guerra, fra il 1944 ed il 1945, Londra dovette subire pesanti bombardamenti a mezzo di razzi V-1 e V-2, lanciati dai nazisti dai paesi europei occupati.\nLondra sub\u00ec notevoli danni e gravi perdite fra la popolazione civile e la zona pi\u00f9 colpita fu quella del Docklands. Durante il conflitto persero la vita poco meno di 30.000 londinesi, mentre pi\u00f9 di 50.000 subirono gravi menomazioni. Decine di migliaia di edifici vennero distrutti e centinaia di migliaia di londinesi rimasero senza casa.\nLondra dal 1945 al 2000.\nImmediatamente dopo la guerra, vennero disputati i Giochi della XIV Olimpiade allo Stadio di Wembley, quando la citt\u00e0 si era a malapena risollevata dai disastri della guerra. La ricostruzione tard\u00f2 ad iniziare, tuttavia nel 1951 si tenne il Festival of Britain segno evidente dell'ottimismo che guidava la rinascita della nazione.\nNell'immediato dopoguerra il problema degli alloggi fu quello al quale le autorit\u00e0 dovettero dedicarsi con maggior impegno Il grande numero di senzatetto e le coabitazioni portarono le autorit\u00e0 a pianificare la costruzioni di edifici multipiano assolutamente inusuali per gli abitanti di Londra. Nel corso degli anni cinquanta e sessanta, l'aspetto della citt\u00e0 cambi\u00f2 repentinamente a causa della costruzione di alti grattacieli anche se questi poi divennero poco amati dai londinesi. Allo scopo di eliminare le coabitazioni, vennero introdotte delle leggi che incoraggiavano la popolazione a trasferirsi nelle nuove citt\u00e0 costruite nei dintorni di Londra.\nFra il XIX secolo e la prima met\u00e0 del XX secolo, i londinesi usarono il carbone per il riscaldamento, producendo grandi quantit\u00e0 di fumi inquinanti. In combinazione con gli elementi atmosferici, spesso si creava il caratteristico smog ed i londinesi divennero proverbiali per il \"fumo di Londra\". Essa era famosa per la nebbia a causa di questo fenomeno cos\u00ec frequente che, nel 1952, culmin\u00f2 nel disastroso Grande smog che dur\u00f2 per cinque giorni consecutivi e causo oltre 12.000 vittime. A seguito di questo evento si obblig\u00f2 la popolazione ad usare dei combustibili meno inquinanti.\nA partire dalla met\u00e0 degli anni sessanta, a seguito del successo internazionale di alcuni gruppi musicali britannici come i Beatles ed i Rolling Stones, Londra divenne il centro mondiale della cultura giovanile, esemplificato dalla Swinging London, subcultura che fece di Carnaby Street un marchio di fabbrica della moda giovanile di tutto il mondo. Il ruolo della citt\u00e0 di Londra come vessillifero della moda giovanile ritorn\u00f2 fortemente negli anni ottanta con la New wave ed il Punk.\nDagli anni '50 in avanti, Londra fu la meta di un grande numero di immigrati provenienti per gran parte dai paesi del Commonwealth quali la Giamaica, l'India, il Bangladesh ed il Pakistan: questo evento fini per cambiare in maniera sostanziale l'immagine di Londra trasformandola in una delle pi\u00f9 \"diverse\" citt\u00e0 d'Europa. L'integrazione di questi variegati immigrati non fu semplice a causa di tensioni razziali che emersero nei primi anni '80.\nDall'inizio dei \"The Troubles\" in Irlanda del Nord nei primi anni '70, fino alla met\u00e0 degli anni novanta, Londra fu teatro di ripetuti attacchi terroristici da parte dell'IRA.\nL'espansione di Londra venne rallentata dalla guerra, e la Green Belt venne realizzata subito dopo. A causa di questa espansione sterna, nel 1965 la vecchia Contea di Londra (che fino ad allora aveva contenuta parte della conurbazione della citt\u00e0 di Londra) ed il London County Council vennero aboliti, e la pi\u00f9 estesa area della Greater London venne affidata all'amministrazione del Greater London Council costituito da 32 nuovi borough.\nLa popolazione della \"Greater London\" declin\u00f2 velocemente dopo la guerra, scendendo dagli 8,6 milioni di abitanti del 1939 ai circa 6.8 milioni degli anni '80. Essa ricominci\u00f2 a crescere alla fine degli anni '80 incoraggiata dai grandi risultati dell'economia e dall'accresciuta positiva immagine della citt\u00e0.\nIl tradizionale traffico del porto di Londra croll\u00f2 in maniera notevole dalla fine della guerra a causa della impossibilit\u00e0 di poter ricevere le grandi navi porta container a causa dello scarso pescaggio del fiume Tamigi. A seguito del dirottamento del traffico verso i porti di Felixstowe e Tilbury l'area dei \"docklands\" venne abbandonata ed and\u00f2 in rovina fino alla met\u00e0 degli anni '80, quando venne realizzato un piano di ricostruzione che trasform\u00f2 l'area in un quartiere di uffici ed appartamenti residenziali. Negli anni '80 venne realizzata anche la Thames Barrier per proteggere Londra dalle alte maree provocate dal mare del Nord.\nAgli inizi degli anni '80 vi furono delle dispute fra la \"Greater London Council\" diretta da Ken Livingstone ed il governo conservatore guidato da Margaret Thatcher, che portarono all'abolizione dell'organismo, nel 1986, delegando molti dei suoi poteri ai singoli borough. Questa decisione fece di Londra l'unica grande citt\u00e0 a livello mondiale a non avere una amministrazione centrale che ne potesse dirigere e coordinare la gestione.\nNel 2000, venne ripristinata un'amministrazione centralizzata con la costituzione della Greater London Authority da parte del primo ministro Tony Blair. Questo organismo ebbe la giurisdizione sull'intera area della Greater London e poteri similari a quelli posseduti dal precedente organismo, ovvero l'elezione diretta del Mayor e della London Assembly. Londra venne anche riconosciuta come una delle nove regioni dell'Inghilterra.\nLondra nel XXI secolo.\nAll'arrivo del XXI secolo la citt\u00e0 di Londra si present\u00f2 con il Millennium Dome a Greenwich, uno dei pi\u00f9 criticati progetti, mentre altri ebbero maggiore successo come la \"Millennium Wheel\" o London Eye, una delle ruote di osservazione pi\u00f9 grandi del mondo, che venne eretta come una struttura temporanea ma poi fin\u00ec per essere mantenuta visto il successo di affluenza del pubblico che ha raggiunto i 4.000.000 di visitatori all'anno. La \"Lotteria nazionale\" raccolse poi dei fondi per migliorare le attrazioni gi\u00e0 esistenti e fra queste venne deciso di realizzare una copertura della \"Great Court\" del British Museum.\nIl 6 luglio 2005 a Londra venne assegnata l'organizzazione dei Giochi della XXX Olimpiade. L'entusiasmo per l'assegnazione di questo importante avvenimento venne per\u00f2 presto smorzato dall'attacco terroristico subito dalla citt\u00e0 il giorno successivo. Londra venne sconvolta da una serie di attentati terroristici, che causarono la morte di 50 persone ed il ferimento di altre 750. Gli attentati avvennero in diverse stazioni della metropolitana e su uno dei famosi bus a due piani vicino Russell Square a King's Cross.\nNell'agosto del 2011, a seguito dell'uccisione di un uomo di 29 anni da parte della polizia nel quartiere di Tottenham, si scatenano disordini e sommosse in varie zone della capitale.\nTra i maggiori progetti atti migliorare il sistema dei trasporti pubblici, \u00e8 attualmente (2017) in costruzione una nuova ferrovia sotterranea chiamata Crossrail che collegher\u00e0 Londra ed il suo interland sulla direttrice est-ovest."}
{"id": "2173378", "revid": "767487", "url": "https://it.wikipedia.org/wiki?curid=2173378", "title": "Shanghai Baby (film)", "text": "Shanghai Baby \u00e8 un film del 2007, diretto dal regista Berengar Pfahl e tratto dal romanzo omonimo scritto dalla giovane autrice cinese Zhou Weihui.\nEdizione italiana.\nIl film \u00e8 uscito nelle sale italiane il 12 settembre 2008 su distribuzione Delta Pictures - Slow Cinema. Doppiato a Torino, dalla Telecitt\u00e0 Studios, si avvale della resa dei dialoghi curata da Flavia Fantozzi: la direzione del doppiaggio \u00e8 di Mario Brusa."}
{"id": "2173385", "revid": "767487", "url": "https://it.wikipedia.org/wiki?curid=2173385", "title": "Maripipi", "text": "Maripipi \u00e8 una municipalit\u00e0 di Quinta classe delle Filippine, situata nella Provincia di Biliran, nella Regione del Visayas Orientale.\nMaripipi \u00e8 formata da 15 baranggay:"}
{"id": "2173399", "revid": "6923", "url": "https://it.wikipedia.org/wiki?curid=2173399", "title": "Fisker Automotive", "text": "Fisker Automotive \u00e8 stata una casa automobilistica statunitense attiva tra il 2007 e il 2013.\nLa storia.\nHenrik Fisker, responsabile della progettazione di varie vetture sportive come Aston Martin DB9, Aston Martin V8 Vantage, Artega GT e BMW Z8, ha fondato nel 2005 la \"Fisker Coachbuild\" con l'intento di produrre vetture artigianali utilizzando telai e motorizzazioni da Mercedes-Benz e BMW. Nel 2007, dopo aver raccolto alcuni investimenti esterni \u00e8 stata fondata la nuova societ\u00e0, con l'intento dichiarato di produrre delle autovetture ibride. \nAl Salone dell'automobile di Detroit a gennaio 2008 la nuova azienda ha cos\u00ec presentato la Fisker Karma, la cui produzione \u00e8 iniziata nel 2011 in Finlandia grazie anche a investimenti da parte del governo statunitense. Nel frattempo l'azienda aveva anche acquisito un ex stabilimento della General Motors nel Delaware, destinato alla futura produzione di altri modelli.\nPochi mesi dopo l'entrata in commercio della Karma sono stati evidenziati dei difetti che hanno portato al richiamo delle autovetture prodotte, con conseguenti costi da parte dell'azienda. A questo si aggiunsero le difficolt\u00e0 del fornitore di batterie che ha dichiarato bancarotta nell'agosto del 2012, con conseguente arresto della produzione della Karma.\nNell'agosto 2012, Tony Posawatz ex direttore della linea della Chevrolet Volt, viene nominato nuovo amministratore delegato con Henrik Fisker come presidente esecutivo. Nell'ottobre del 2012, a causa dell'uragano Sandy, la Fisker ha subito anche notevoli danni ad uno stock di 338 vetture depositate al porto di Newark in attesa di essere consegnate.\nHenrik Fisker si dimette nel marzo 2013, ufficialmente dopo dei contrasti con il management sulla strategia di business.\nIl 23 novembre 2013 la Fisker ha dichiarato bancarotta e il 17 febbraio 2014 la tecnologia e le propriet\u00e0 della Fisker Automotive sono stati rilevati dall'azienda cinese Wanxiang per una cifra che si aggira intorno ai 149 milioni di euro, mentre l'uso del marchio \u00e8 rimasto nella disponibilit\u00e0 del fondatore che ha creato una nuova societ\u00e0 nel 2016."}
{"id": "2173400", "revid": "767487", "url": "https://it.wikipedia.org/wiki?curid=2173400", "title": "Microtus agrestis", "text": "L'arvicola agreste (\"Microtus agrestis\" ) \u00e8 un mammifero roditore appartenente alla famiglia dei Cricetidi.\nDistribuzione.\nL'arvicola agreste \u00e8 presente, con numerose sottospecie (\"Microtus agrestis agrestis\", \"Microtus agrestis armoricanus\", \"Microtus agrestis bailloni\", \"Microtus agrestis hirtus\", \"Microtus agrestis macgillivraii\", \"Microtus agrestis mongol\", \"Microtus agrestis niger\", \"Microtus agrestis pannonicus\") in gran parte dell'Europa e dell'Asia: il suo areale si estende dal nord del Portogallo fino alla Siberia e alla Cina.\nIn Italia la distribuzione di questa specie \u00e8 limitata alla parte nord-orientale della penisola (Trentino-Alto Adige, Friuli e Veneto), dove vive la sottospecie \"M. a. niger\" .\nPredilige le aree erbose, con preferenza verso suoli ad elevata umidit\u00e0: la si trova pertanto in prati, radure boschive, argini di fiumi, torbiere. A differenza della congenere ed affine arvicola campestre (\"Microtus arvalis\"), tende ad evitare le aree pianeggianti.\nDescrizione.\nDimensioni.\nMisura circa 8\u00a0cm di lunghezza (di cui 3 spettano alla coda), per un peso che si aggira attorno alla ventina di grammi.\nAspetto.\nIl pelo \u00e8 di colore bruno-arancio sul dorso, con presenza di peli pi\u00f9 scuri sul quarto posteriore, che divengono predominanti sulla parte superiore della coda, piuttosto corta: le zampe, il ventre, la gola e la parte inferiore della coda sono invece di colore bianco.\nL'arvicola agreste \u00e8 estremamente simile alla congenere arvicola terrestre (\"Microtus arvalis\"), con la quale viene molto spesso confusa e dalla quale \u00e8 praticamente impossibile da distinguere con sicurezza ad un primo sguardo: le differenze fra le due specie sussistono in termini di struttura e copertura pilifera del padiglione auricolare e del cranio.\nBiologia.\nSi tratta di animali attivi durante tutto il giorno: pur essendo in grado di scavare lunghe e complesse gallerie sotterranee, generalmente essi si muovono lungo tunnel realizzati dal continuo passaggio nel folto dell'erba. Gli animali sono molto cauti e silenziosi, in quanto fonte importantissima di cibo per una grande quantit\u00e0 di predatori. Le popolazioni di arvicola agreste nel loro insieme sembrano seguire un andamento costante, con picchi improvvisi del numero di individui ogni quattro anni circa.\nAlimentazione.\nSi nutre praticamente di ogni sostanza di origine vegetale che riesce a reperire, dai semi, alle granaglie, ai germogli: nelle aree in cui risulta particolarmente abbondante, questo animale pu\u00f2 causare danni anche ingenti alle colture od alla copertura boschiva, in quanto danneggia sia le piantine, mangiando i germogli e le foglioline tenere, sia gli esemplari adulti, scortecciando l'area del tronco pi\u00f9 vicina al terreno durante i periodi invernali di magra.\nConservazione.\nLa \"IUCN red list\" considera \"M. agrestis\" una specie a basso rischio (\"Least Concern\" ."}
{"id": "2173406", "revid": "182193", "url": "https://it.wikipedia.org/wiki?curid=2173406", "title": "Manuel Pascali", "text": "\u00c8 soprannominato \"Paska\".\nCarriera.\nInizi\u00f2 la carriera nel Sant'Angelo fino a muovere i passi nel Pizzighettone e nel Carpenedolo in Serie C2.\nVenne acquistato dal , ma non disput\u00f2 nessuna partita in Serie A e cos\u00ec fin\u00ec in prestito al Foligno, con cui arriv\u00f2 a giocare i playoff di Serie C1, traguardo storico per la societ\u00e0 umbra.\nA luglio 2008, su suggerimento di Stefano Salvatori (amico di Sergio Porrini, suo ex compagno di squadra nel Pizzighettone, e di Jim Jefferies, allenatore del Kilmarnock) si present\u00f2 un'importante offerta da parte della squadra scozzese del Kilmarnock e Pascali si trasfer\u00ec in Scozia per un periodo di prova. Le prestazioni di questo breve periodo convinsero l'allenatore Jim Jefferies ad acquistarlo definitivamente e Pascali firm\u00f2 un contratto triennale. In assenza di Gary Locke e James Fowler indoss\u00f2 anche la fascia di capitano a partire dal 2011. Nel novembre 2011 grazie ad un suo gol la sua squadra ha vinto in casa contro i per la prima volta dal 1978; grazie a questo successo, inoltre, ha impedito ai Rangers di eguagliare il record di 15 vittorie esterne consecutive nel campionato scozzese, che risaliva al 1929.\nIl 18 marzo 2012 vince, da capitano, la Coppa di Lega scozzese nella finale di Hampden Park contro il Celtic per la prima volta nella storia del club.\nIl 3 luglio 2015 torna in Italia al Cittadella, squadra appena retrocessa in Lega Pro.\nil 18 aprile 2016 vince il campionato con tre giornate di anticipo dopo aver battuto in casa il Pordenone per 3-1. Il 4 giugno seguente rinnova per un'altra stagione con il club veneto.\nIl 13 luglio 2017 firma un contratto annuale con il Cosenza. Il 16 giugno 2018, vince i play-off di Serie C con il Cosenza, contribuendo a riportare i \"Lupi\" in Serie B, dopo ben 15 anni. Nel gennaio del 2019, il trasferimento in serie C alla Casertana, a titolo definitivo.\nIl 4 luglio 2019 firma con il , in Serie D, ove resta fino al 2021, quando passa al , nel medesimo campionato, diventandone altres\u00ec capitano.\nStatistiche.\nPresenze e reti nei club.\n\"Statistiche aggiornate a gennaio 2020.\""}
{"id": "2173419", "revid": "37401", "url": "https://it.wikipedia.org/wiki?curid=2173419", "title": "Storia", "text": "La storia (dal greco antico , \"historia\", \u201cispezione [visiva]\u201d, \"ricerca\", \"conoscenza\"), \u00e8 la disciplina che si occupa dello studio del passato tramite l'uso di fonti, cio\u00e8 di documenti, testimonianze e racconti che possano trasmettere il sapere. Pi\u00f9 precisamente, la storia \u00e8 la ricerca sui fatti del passato e il tentativo di una narrazione continua e sistematica degli stessi fatti, in quanto considerati di importanza per la specie umana.\nIl termine \"storia\", in italiano cos\u00ec come in altre lingue, ha anche il significato di \"racconto letterario\" o comunque di narrazione, orale o scritta, di vicende immaginarie. Questa accezione del termine non sar\u00e0 discussa in questa voce, anche se la storia di per s\u00e9 \u00e8 una \"narrazione\".\nEtimologia.\nLa parola \"storia\" proviene dal greco (\"istoria\") e dal latino \"historia\", che significa \"ricerca\". Gi\u00e0 tra i Greci il significato giunse a estendersi al risultato di quella ricerca, quindi \"conoscenza acquisita tramite indagine\", ma anche l'acquisizione di questa stessa conoscenza tramite il racconto degli eventi del passato. proviene a sua volta da , (\"hist\u014dr\", \"-oros\"): nell\"'Iliade\" (18, v. 501 e 23, v. 486), \u00e8 colui che in una contesa pu\u00f2 giudicare attribuendo il giusto peso alle ragioni dei contendenti, una sorta di giudice di prima istanza, ma nel V secolo a.C. il termine, in Erodoto (2, 113), passa dall'ambito giuridico a quello propriamente storico e possiede gi\u00e0 la sua duplice natura (indicando tanto l'attivit\u00e0 quanto il suo risultato). condivide la stessa radice del perfetto \"o\u00eeda\" (\"conosco\"), legato a sua volta alla nozione del \"vedere\" espressa in indoeuropeo come \"*woid-\" (forma ricostruita), a sua volta ricadente in varie forme nelle lingue appartenenti a tale famiglia linguistica. Alla lingua italiana la parola \"storia\" \u00e8 giunta attraverso il latino \"historia\" (\"ricerca\", \"conoscenza\"), che discende dal greco \"istoria\".\n\u00c8 con il senso di \"conoscenza acquisita tramite indagine\" e \"ricerca\" che Aristotele us\u00f2 il termine nel suo (\"Per\u00ed T\u00e1 Zoa Istor\u00eca\") o, nella forma latinizzata, \"Historia Animalium\".\nFu sempre con il senso greco che Francesco Bacone utilizz\u00f2 il termine alla fine del XVI secolo, quando scrisse riguardo alla \"Storia Naturale\". Per lui, \"historia\" era \"la conoscenza di oggetti determinata dallo spazio e dal tempo\", quel tipo di conoscenza prodotta dalla memoria (mentre la scienza era fornita dalla ragione e la poesia dalla fantasia).\nIn tutte le lingue europee, il sostantivo \"storia\" viene ancora impiegato per indicare sia \"ci\u00f2 che \u00e8 accaduto agli uomini\" sia \"lo studio da parte di uno studioso di ci\u00f2 che \u00e8 successo\": quest'ultimo significato talvolta viene distinto con la lettera maiuscola, \"Storia\" o con il termine \"storiografia\", che indica appunto la letteratura dedicata e il \"corpus\" delle interpretazioni prodotte dagli storici.\nDescrizione.\nLa \"storia\" \u00e8 spinta dalla ricerca della creazione di un \"vero discorso del passato\": la moderna disciplina di storia si dedica alla produzione istituzionale di questo discorso soffermandosi sugli eventi prodotti dall'uomo. Questa enfasi sull'aspetto umano ha fatto degli uomini il soggetto centrale delle narrazioni nei discorsi classici della storia moderna; di conseguenza, la storia ha assunto un senso che \u00e8 pi\u00f9 vasto di quello di risultare una narrazione reale del passato umano. \nLa storia spesso simboleggia la produzione di eventi che hanno potenziali di trasformazione e che introducono nel futuro: ci\u00f2 \u00e8 come uno schema temporale, evidenziato dal significante di \"storia\", che connette il passato, il presente e il futuro. La temporalit\u00e0 storica \u00e8 quindi radicata nell'idea che soggetti umani autonomi siano dotati di soggettivit\u00e0 storica che li possa aiutare nella produzione di eventi e che li aiuti immediatamente a registrare e narrare eventi passati sotto forma di storia.\nTutti gli avvenimenti che vengono registrati e preservati in alcune forme (quelle che non possono essere bollate come non storiche o che comunque rimangano aperte al discorso storico) costituiscono la testimonianza storica. Gli eventi che sono presumibilmente accaduti prima dell'avvento della comunicazione scritta sono perci\u00f2 denominati \"preistoria\". \nIl compito auto-assegnato del discorso storico \u00e8 quello di identificare le fonti che possono contribuire alla produzione di resoconti veritieri del passato. Perci\u00f2 la costituzione dell'archivio dello storico \u00e8 la risultante del circoscrivere un archivio pi\u00f9 generale invalidando l'uso di alcuni testi e documenti (riuscendo quindi a confutare le loro affermazioni per rappresentare il \"vero passato\"). Alcuni storici studiano la storia universale, altri concentrano il proprio lavoro su determinati metodi o su altre aree.\nStoriografia e metodo storico.\nIl metodo storico consiste in tutte quelle tecniche e quelle linee guida con le quali gli storici usano le fonti primarie ed altre testimonianze per ricercare e quindi scrivere la storia. Un\"operazione storiografica\", volta a \"setacciare\" le affermazioni valide storicamente dal campo pi\u00f9 vasto delle affermazioni, \u00e8 indispensabile per poter elaborare un 'vero discorso del passato'. Questo discorso viene inevitabilmente prodotto da una rigida osservanza di un metodo stabilito. In altre parole, la stessa verit\u00e0 storica pu\u00f2 essere considerata un effetto del metodo di produzione storiografica.\nNella Grecia antica esistevano i \u03bb\u03bf\u03b3\u1f78\u03b3\u03c1\u03b1\u03c6\u03bf\u03b9 (\"log\u00f2grafoi\", letteralmente \"scrittori di discorsi\"), autori di narrazioni che solitamente raccoglievano la storia di aree ristrette come citt\u00e0 o piccole regioni (il primo dei quali fu Ecateo di Mileto): questo tipo di storie, comunque, aveva basi confuse e miste al mito, tanto da non poter essere considerate propriamente didattiche. In verit\u00e0, i greci arrivarono tardi a produrre storiografia. Forme di storiografia propagandistica (o comunque \"ufficiali\") erano conosciute in Mesopotamia, Medio Oriente, Egitto, impero Ittita e mondo Cananeo/Fenicio/Punico sin dalla prima et\u00e0 del bronzo, \"res gestae\", iscrizioni ufficiali e documenti con funzione storica di memoria erano molto diffusi nell'impero persiano, anche se solo una minima parte di questi \u00e8 giunto sino a noi. Inoltre, in testi di altra funzione, era possibile trovare inserti di carattere storico (anche se, come nella Bibbia ebraica, sovente di carattere religioso/provvidenziale e non laico e propriamente storiografico). Viceversa il mondo ellenico, anche miceneo, non aveva prodotto documenti di questo tipo prima del V secolo avanti cristo, mentre esistevano gi\u00e0 scritti di filosofia, \"scienza\" e poesia epica (che anzi era il genere utilizzato dai greci per narrare gli eventi del passato prima delle guerre persiane).\nErodoto di Alicarnasso (484 a.C. \u2013 425 a.C. circa) generalmente viene considerato il \"padre della storia\". Tuttavia, \u00e8 al suo contemporaneo Tucidide (460 a.C. circa\u00a0\u2013 400 a.C. circa) che viene attribuito il merito di aver avuto per primo un approccio scientifico nei confronti della storia, nella sua opera \"Guerra del Peloponneso\". Tucidide, infatti, a differenza di Erodoto, considerava la storia come il prodotto delle scelte e delle azioni degli esseri umani, valutando le cause e gli effetti, mentre non riteneva importante l'intervento divino. Va anche detto che Tucidide preferiva narrare eventi (per altro, in somma parte, a lui contemporanei) circoscritti, senza dover ricorrere a digressioni antropologiche, a differenza di Erodoto, che raccoglieva nella sua opera svariati secoli di avvenimenti che riguardavano popoli distanti tra loro quanto gli Sciiti, gli Etruschi e i Persiani. Con il suo metodo storico Tucidide mise in rilievo la cronologia, un punto di vista neutrale, e tenne sempre in considerazione il fatto che il mondo umano fosse il risultato delle azioni degli esseri umani. Inoltre gli storici greci vedevano la storia come fosse ciclica, con gli eventi che si ripresentavano regolarmente.\nAl di fuori dell'Europa, erano presenti (ad esempio nella Cina antica e \"medievale\") tradizioni storiche e un uso sofisticato del metodo storico. Il fondamento per una storiografia professionale nell'Asia orientale venne stabilito dallo storico di corte della Dinastia Han noto come Sima Qian (145\u00a0\u2013 90 a.C.), autore dello \"Shiji\" (\"Memorie di uno storico\"). Per la qualit\u00e0 della sua opera scritta senza tempo, Sima Qian \u00e8 noto postumamente come il Padre della storiografia cinese. Gli storici cinesi di periodi dinastici seguenti in Cina utilizzarono il suo \"Shiji\" come formato ufficiale per i testi storici, cos\u00ec come per la letteratura biografica.\nAll'inizio del periodo medievale Agostino d'Ippona fu influente per il pensiero del Cristianesimo e, pi\u00f9 in generale, per quello occidentale. Nel corso del Medioevo e del Rinascimento, la storia venne spesso studiata attraverso una prospettiva sacra o religiosa. Verso il 1800, il filosofo e storico tedesco Georg Wilhelm Friedrich Hegel inser\u00ec la filosofia ed un approccio pi\u00f9 secolare allo studio storico.\nNella prefazione al suo libro intitolato \"Kit\u0101b al-\u02bfibar\" (Il libro degli esempi), la \"Muqaddima\", lo storico e sociologo maghrebino Ibn Khald\u016bn (Tunisi, 1332 - Il Cairo, 1406), ha messo in rilievo i sette errori che pensava che tutti gli storici commettessero con regolarit\u00e0. In questa critica, si avvicin\u00f2 al passato come fosse misterioso e necessitasse di interpretazione. L'originalit\u00e0 di Ibn Khald\u016bn fu quella di affermare che la differenza culturale di un periodo diverso dal proprio deve regolare la valutazione del materiale storico rilevante, quella di distinguere i criteri secondo cui sarebbe possibile cercare la valutazione, ed infine, quella di sentire il bisogno dell'esperienza, in aggiunta ai criteri razionali, in modo da valutare alla prova della razionalit\u00e0 una cultura del passato.\nAltri storici di nota che hanno proposto metodi di studio storici sono Leopold von Ranke, Lewis Bernstein Namier, Geoffrey Rudolph Elton, George Macaulay Trevelyan, A.J.P. Taylor e Ram Sharan Sharma. Nel XX secolo, gli storici si sono focalizzati meno su narrazioni epiche e nazionalistiche, che spesso tendevano a glorificare la nazione o gli individui, e pi\u00f9 su cronologie maggiormente realistiche. Alcuni storici francesi hanno introdotto la storiografia quantitativa, usando una gran mole di dati per tracciare i profili delle vite degli individui tipici, e hanno avuto un ruolo prominente nella creazione della storia culturale (cfr. histoire des mentalit\u00e9s). Gli storici statunitensi, spinti dall'era dei diritti civili, hanno posto la loro attenzione su gruppi etnici, razziali e socio-economici precedentemente non presi in esame. Negli ultimi anni i postmodernisti hanno messo in dubbio la validit\u00e0 e la necessit\u00e0 dello studio della storia, basando le loro affermazioni sul fatto che tutta la storia \u00e8 basata sull'interpretazione personale delle fonti. Nel suo libro \"In Difesa della Storia\", Richard J. Evans, professore di storia moderna all'Universit\u00e0 di Cambridge, ha difeso il valore della storia.\nPiero Pierotti ha proposto a partire dagli anni '70 il \"metodo ecostorico\" o ecostoria, che si basa principalmente sulle fonti materiali anzich\u00e9 su quelle scritte.\nPeriodi.\nLo studio storico spesso si focalizza su eventi e sviluppi che accadono in epoche per le quali \u00e8 definibile - in linea di massima - un inizio e una fine. Gli storici assegnano a questi periodi di tempo dei nomi in modo da permettere che \"l'organizzazione di idee e le generalizzazioni classificatorie\" possano essere utilizzate dagli storici. I nomi assegnati ad un periodo possono variare a seconda della localit\u00e0 geografica, cos\u00ec come spesso cambiano le date di inizio e fine di un periodo particolare. I secoli e i decenni sono ad esempio periodi comunemente usati e il tempo che rappresentano dipende dal sistema di datazione impiegato. In altri casi - forse i pi\u00f9 frequenti - la definizione dei periodi viene costruita retrospettivamente e riflette cos\u00ec i giudizi di valore espressi riguardo al passato, e di rado possono essere individuate date precise (si pensi al \"periodo Illuminista\" o alla \"rivoluzione industriale\"). La modalit\u00e0 con cui i periodi vengono creati e i nomi a loro assegnati pu\u00f2 influire sul modo con cui vengono visti e studiati.\nLe periodizzazioni vengono utilizzate per pensare in termini schematici il passato: se ci\u00f2 \u00e8 una necessit\u00e0 in ambito scolastico, queste divisioni hanno per\u00f2 il difetto di non essere univocamente accettate, n\u00e9 tantomeno definitive. La periodizzazione pi\u00f9 nota, che fa riferimento principalmente alla storia d'Europa divide la storia in cinque periodi: Preistoria, Storia antica, Storia medievale, Storia moderna e Storia contemporanea.\nPreistoria.\nLa preistoria \u00e8 quel periodo storico che precede la comparsa della scrittura e quindi dei metodi di archiviazione di date, eventi ed altri elementi fondamentali per potersi definire storia. Poich\u00e9 non esistono documenti scritti di tale era, i mezzi per poter studiare la preistoria ci sono forniti da altri campi di studio come la biologia, la paleontologia, la geologia e l'archeologia.\n\u00c8 grazie ai mezzi forniti da queste scienze che si \u00e8 potuto arrivare a scrivere una cronologia della preistoria, e a operare una divisione di questo periodo storico in tre fasi: Paleolitico, Mesolitico e Neolitico. Queste fasi sono caratterizzate da differente durata temporale nelle diverse aree geografiche, cos\u00ec come anche il termine della preistoria differisce anche di migliaia di anni a seconda della comparsa della scrittura nelle varie societ\u00e0 umane. Se ad esempio a Sumer e in Egitto le prime forme di registrazione scritta compaiono circa nel 3000 a.C., in Nuova Guinea la scoperta della scrittura da parte delle trib\u00f9 indigene \u00e8 databile intorno al 1600 d.C., ovvero quasi anni dopo.\nStoria antica.\nSe convenzionalmente con l'invenzione della scrittura si vuole far concludere il racconto delle vicende umane della preistoria, di fatto la fase successiva di queste vicende detta storia antica si fa iniziare con l'esposizione del fenomeno delle prime tre grandi civilt\u00e0 mondiali, dette da Wittfogel \"civilt\u00e0 idrauliche\", in quanto sorte intorno a dei grandi fiumi e anche perch\u00e9 impegnate in opere di ingegneria idraulica per sfruttare le acque dei fiumi che hanno fatto la loro prosperit\u00e0, ai fini di un incremento ancora maggiore della nuova economia agricola. Queste sono la civilt\u00e0 dell'antico Egitto sorta sulle rive del fiume Nilo, quella mesopotamica tra i fiumi Tigri e Eufrate e infine, la civilt\u00e0 della valle dell'Indo, che prende il nome dall'omonimo fiume.\nIn seguito il baricentro del mondo si spost\u00f2 dal Vicino Oriente al mar Mediterraneo, nel quale fiorirono le cosiddette civilt\u00e0 classiche come quella greca, la fenicia, la cartaginese, sino ad arrivare a quella romana, la cui caduta nel 476 d.C. segn\u00f2 convenzionalmente anche il passaggio dalla storia antica al medioevo.\nTalune interpretazioni pongono la fine della storia antica con la fine della guerra greco-gotica promossa da Giustiniano I, che rappresent\u00f2 il tramonto della Restauratio Imperii, ovvero di qualsiasi velleit\u00e0 di ripristinare l'Impero romano in Europa occidentale, o addirittura con Maometto e l'ascesa dell'Islam. In questi casi si parla di tarda antichit\u00e0 e questi avvenimenti segnano uno spartiacque ineludibile tra storia antica e medievale.\nStoria medievale.\nL'idea di un medio evo, cio\u00e8 di un'et\u00e0 intermedia fra due periodi di progresso ricorre per la prima volta nell'opera \"Historiarum ab inclinatione romanorum imperii decades\", dell'umanista Flavio Biondo, scritta verso il 1450 e pubblicata nel 1483. Secondo Flavio Biondo, in polemica con la cultura del XIV secolo, l'epoca \u00e8 come una lunga parentesi storica, caratterizzata da una stasi culturale che si colloca tra la grandezza dell'et\u00e0 classica e la rinascita della civilt\u00e0 che ad essa si ispira.\nDopo il collasso dell'Impero Romano d'Occidente, si assistette a una prima fase con la lotta tra le popolazioni del nord e dell'est europeo per la ricostruzione a livello locale dell'organizzazione amministrativa, militare, economica e giuridica; questa fase fu poi seguita, verso la fine del medioevo, da una nuova fase di accentramento dei poteri a livello nazionale.\nCruciale in questa organizzazione fu la struttura feudale che, se da un lato permetteva una certa stabilit\u00e0 grazie all'organizzazione continentale del sistema, non fu mai sufficientemente forte da togliere completamente autonomia alle realt\u00e0 locali, che cos\u00ec poterono gestire la transizione tra l'uniformit\u00e0 dell'Impero romano e la nascita degli stati nazionali.\nUna realt\u00e0 in grado di dare uniformit\u00e0 al panorama europeo fu la comune radice religiosa basata sul Cristianesimo, ereditata dall'ultimo periodo romano e proseguita fino all'XI secolo con la separazione della Chiesa ortodossa dalla Chiesa cattolica nel 1054. Questa radice comune port\u00f2 da un lato a una commistione tra potere temporale e religioso che permise dei momenti di identit\u00e0 come nel caso delle crociate e prosegu\u00ec, non senza conflitti, anche nella Riforma protestante.\nLa comparsa dell'Islam, accompagnata dall'uso scritto della lingua araba, comport\u00f2 il rapido sviluppo dell'annalistica e della storiografia nei paesi arabografi.\nSi ricorderanno tra i primi storici \u02bfUrwa (m.\u00a0712), Wahb ibn Munabbih (m.\u00a0728), Ibn Ishaq (m.\u00a0761), al-Waqidi (745\u2013822) e Ibn Hisham (m.\u00a0834), ma sar\u00e0 nel III secolo del calendario islamico (corrispondente al IX secolo) che saranno prodotti alcuni tra i pi\u00f9 significativi contributi della storiografia islamica arabografa: dal \"Fut\u016b\u1e25 al-buld\u0101n\" di al-Baladhuri al \"Kit\u0101b al-fut\u016b\u1e25\" di Ibn A'tham al-Kufi e, massimamente, il \"Kit\u0101b al-rusul wa l-mul\u016bk\" di \u1e6cabar\u012b.&lt;br&gt;\nImportanti realizzazioni furono comprensibilmente portate a compimento anche successivamente e, a puro titolo esemplificativo, si possono a tal fine ricordare Muhammad al-Bukhari (810\u2013870), Ibn Kathir o Ibn \u1e24ajar (1372\u20131449).\nLa conclusione del Medioevo viene collocata in ciascun paese in date diverse, che coincidono con la nascita delle rispettive monarchie nazionali e il periodo rinascimentale. Alcune date comunemente utilizzate sono il 1453, con la fine della Guerra dei Cent'Anni tra Inghilterra e Francia e la presa di Costantinopoli da parte degli Ottomani, il 1492, con la fine del periodo islamico in Spagna e la scoperta delle Americhe da parte di Cristoforo Colombo, e il 1517, con la Riforma protestante.\nStoria moderna.\nLa storia moderna \u00e8 un periodo storico di rottura rispetto all'epoca medievale, che copre un arco temporale di circa tre secoli, dal XVI al XIX secolo ed \u00e8 caratterizzato dal processo di formazione degli Stati nazionali in Europa.\nAlcune date comunemente utilizzate per indicare l'inizio dell'et\u00e0 moderna sono il 1453 (caduta di Costantinopoli e fine dell'Impero bizantino, fine della Guerra dei cent'anni tra Inghilterra e Francia), il 1492 (caduta del Sultanato di Granada, ultimo baluardo musulmano in Spagna, nonch\u00e9 scoperta delle Americhe) e il 1517 (anno d'inizio della diffusione della Riforma protestante).\nLa conclusione dell'et\u00e0 moderna viene solitamente indicata con la conclusione del Congresso di Vienna (1815), in seguito alla sconfitta di Napoleone e del conseguente riassetto geopolitico europeo. Questa data \u00e8 convenzione prima di tutto italiana, risultando coerente con la vecchia partizione degli studi universitari che includeva un corso di Storia del Risorgimento. Interpretazioni diverse indicano come termine dell'et\u00e0 moderna lo scoppio della Rivoluzione francese (1789) o della prima Rivoluzione industriale in Inghilterra (ultimi tre decenni del Settecento).\nUn'altra data di cesura importante tra et\u00e0 moderna e contemporanea pu\u00f2 esser considerata quella del 1848: in questo anno si verificarono importanti quanto fallimentari tentativi di rivoluzione politica, sfociati con la promulgazione di varie Carte Costituzionali, futuro preludio al costituirsi, nella maggior parte dell'Europa, di regimi liberali. Altres\u00ec, in particolare nella storiografia francese come nell\u2019opera di Eric Hobsbawm, la fine della storia moderna \u00e8 individuata nello scoppio della Prima guerra mondiale, coerentemente con la tesi di un lungo Ottocento che si protrae fino al conflitto.\nStoria contemporanea.\nLa storia contemporanea inizia convenzionalmente con la Rivoluzione francese (1789) e con la Rivoluzione industriale.\nL'et\u00e0 contemporanea, durante la quale l'industria e successivamente il settore terziario hanno acquisito una centralit\u00e0 sino ad allora mai avuta nei processi economici, \u00e8 stata dapprima contraddistinta dal fiorire dell'imperialismo e dall'affermazione degli stati-nazione. Nella prima met\u00e0 del Novecento, tra la prima e la seconda guerra mondiale, vi \u00e8 stata l'ascesa del comunismo e l'imporsi di regimi totalitari. Il ruolo egemonico dell'Europa \u00e8 stato ridimensionato nel secondo dopoguerra, a causa della fine del colonialismo e dall'imporsi della guerra fredda tra Stati Uniti e Unione Sovietica.\nAltre aree di studio.\nFilosofia della storia.\nLa filosofia della storia \u00e8 il ramo della filosofia che riflette sul senso possibile della storia umana; ipotizza, giustificandolo in maniera appropriata, un eventuale fine teleologico del suo sviluppo. Si chiede se esista o meno un disegno, uno scopo, un obiettivo o un principio guida nel processo della storia umana. Se il suo oggetto \u00e8 la verit\u00e0 o il dover essere, se la storia \u00e8 ciclica o lineare, o esiste in essa il concetto di progresso, sono tutte questioni discusse dalla filosofia della storia.\nNon si devono confondere i possibili fini teleologici dell'uomo nella storia con i fini della storia stessa, ovvero la giustificazione della propria storia come memoria dell'umanit\u00e0. La storia \u00e8 una scienza sociale ed umana che non pu\u00f2 esimersi dal comprendere perch\u00e9 \u00e8 responsabile di studiare i processi sociali: essa infatti deve spiegare i fatti e gli eventi del passato, sia per la conoscenza in s\u00e9, sia perch\u00e9 ci aiuta a comprendere il presente (Miguel de Cervantes ha definito la storia, una maestra di vita). Sallustio giunse a dire che \"tra le varie occupazioni che si esercitano con l'ingegno, la memoria degli eventi passati \u00e8 prominente per la sua grande utilit\u00e0\".\nL'importanza radicale di ci\u00f2 si basa sul fatto che la storia \u00e8 l'unica scienza - insieme alla medicina - in cui il soggetto ricercatore coincide con l'oggetto dello studio. Da qui la grande responsabilit\u00e0 dello storico: la storia ha una proiezione verso il futuro proprio per la sua potenza trasformatrice come strumento di cambiamento sociale. Ci\u00f2 \u00e8 applicabile a quello che Karl Marx disse dei filosofi: \"finora hanno soltanto interpretato il mondo in diversi modi; ora si tratta di trasformarlo\".\nStoria militare.\nLa storia militare si concentra sullo studio di conflitti che sono avvenuti nella societ\u00e0 umana. Essa include l'analisi di guerre, battaglie, strategie militari e armamenti. La \"storia militare\" \u00e8 formata dagli eventi nella storia dell'umanit\u00e0 che rientrano all'interno della categoria di conflitto: questa pu\u00f2 spaziare da una mischia tra due trib\u00f9 a conflitti tra veri e propri eserciti, fino a una guerra mondiale che riguarda la maggioranza della popolazione mondiale. Gli storici militari registrano (in forma scritta o altrimenti) gli eventi della storia militare. Ad oggi, specie dopo la rivoluzione storiografica delle Annales tra gli anni \u201820 e \u201830 del Novecento, \u00e8 una disciplina fortemente in crisi. Poco utile se non inutile ai contemporaneisti, risulta obsoleta e di scarso interesse anche per antichisti, medievisti e modernisti, a meno che non la si studi per meglio comprendere la struttura sociale ed economica di una determinata societ\u00e0 civile del passato.\nStoria degli Stati.\nParticolari sedi geografiche possono formare le basi per lo studio storico, come ad esempio, continenti, Stati e citt\u00e0.\nStoria sociale.\nLa storia sociale \u00e8 lo studio di come le societ\u00e0 si adattano e cambiano nel corso di periodi di tempo. La storia sociale \u00e8 un'area di studio storico considerata essere da alcuni una scienza sociale che cerca di vedere prove storiche dal punto di vista di andamenti di sviluppo sociale. In questa visione, pu\u00f2 includere anche la storia economica, la storia del diritto e l'analisi di altri aspetti della societ\u00e0 civile che mostrino l'evoluzione di norme e comportamenti sociali.\nStoria economica.\nLa storia economica \u00e8 lo studio di come i fenomeni economici si sono evoluti nel passato. L'analisi \u00e8 svolta usando una combinazione di metodi storici, statistici e tramite l'applicazione delle teorie economiche su situazioni storiche. Questo campo di studi ha molti punti in comune con la storia sociale, ma si distingue per una maggior attenzione al commercio e agli affari fra stati e all'evoluzione del mondo del lavoro, tanto che \u00e8 spesso dibattuto se la storia economica sia in effetti una branca dell'economia o della storia.\nVoci correlate.\nStudi e campi specifici.\nQuesti sono gli accessi alla storia; non vengono qui elencati le storie di altri campi, come ad esempio la storia della scienza, storia della tecnologia, storia della matematica e storia della filosofia."}
{"id": "2173421", "revid": "1305772", "url": "https://it.wikipedia.org/wiki?curid=2173421", "title": "Icon", "text": "Icon (Icona) pu\u00f2 riferirsi a:"}
{"id": "2173422", "revid": "287204", "url": "https://it.wikipedia.org/wiki?curid=2173422", "title": "Icon (album)", "text": ""}
{"id": "2173426", "revid": "547034", "url": "https://it.wikipedia.org/wiki?curid=2173426", "title": "Cipriano de Portocarrero", "text": "Biografia.\nInfanzia.\nEra il sesto figlio di Don Felipe de Palafox y Croy de Havre (1739-1790) e di Mar\u00eda Francisca de Sales Portocarrero de Guzman y Zu\u00f1iga (1754-1808), decima marchesa di La Algaba, sesta contessa di Montijo, ottava contessa di Ba\u00f1os, quinta contessa di Fuentedue\u00f1a, sedicesima contessa di Teba, undicesima marchesa di Barcarrota, sesta marchesa di Casta\u00f1eda, sesta marchesa di Osera, settima marchesa di Valderr\u00e1bano, undicesima marchesa de Villanueva del Fresno, settantanovesima dama del Reale Ordine di Maria Luisa di Spagna. Cipriano ebbe i titoli di conte di Ablitas e di undicesimo duca di Pe\u00f1aranda de Duero; nel 1834 alla morte del fratello maggiore, Eug\u00e9nio de Palafox y Portocarrero, ottenne anche i titoli di ottavo conte di Montijo, diciottesimo conte di Teba, diciassettesimo marchese di Ardales, tredicesimo marchese di La Algaba, diciassettesimo marchese di Moya.\nMatrimonio.\nDon Cipriano era legato all'ambiente intellettuale francese e durante le guerre napoleoniche combatt\u00e9 a fianco dell'imperatore Napoleone I. Il 15 dicembre 1817 spos\u00f2 una borghese spagnola, Mar\u00eda Manuela Kirkpatrick, figlia di uno scozzese espatriato, William Kirkpatrick, un mercante di vino e console degli Stati Uniti d'America a Malaga (in Spagna), e di una donna fiamminga, Do\u0148a Francesca Grivegn\u00e9e. La coppia ebbe tre figli\nMorte.\nAnche dopo la caduta del Primo impero francese, i rapporti tra Cipriano e la Francia non si interruppero: le due figlie vi si trasferirono negli anni '30 per studiare a Parigi, nel celebre collegio del Sacro Cuore. Don Cipriano non visse abbastanza da vedere l'apogeo della sua famiglia: la morte lo colse nel 1839, nel 1853 sua figlia Eugenia sarebbe salita sul trono.\nDiscendenza.\nDal matrimonio tra Don Cipriano e Mar\u00eda Manuela Kirkpatrick nacquero:"}
{"id": "2173437", "revid": "729019", "url": "https://it.wikipedia.org/wiki?curid=2173437", "title": "Battaglia di Andalien", "text": "La battaglia di Andalien, svoltasi nel febbraio del 1550, fu uno scontro notturno tra 20000 Mapuche guidati dal toqui Ainavillo ed i 200 spagnoli di Pedro de Valdivia, a cavallo e a piedi, rafforzati da numerosi Yanacona tra cui 300 Mapochoes ausiliari guidati da Michimalonco.\nStoria.\nPedro de Valdivia, dopo aver raggiunto il fiume B\u00edo B\u00edo il 24 gennaio 1550, ne inizi\u00f2 l'esplorazione scontrandosi con gruppi sempre pi\u00f9 numerosi di guerrieri Mapuche. Dopo circa 10 giorni fece inizi\u00f2 il ritorno verso il mare accampandosi in una pianura stretta tra i fiumi Bio-Bio e Andali\u00e9n, con un lago che proteggeva il suo campo su un lato. Rimase qui per due giorni e due notti. Durante la seconda notte il toqui Ainavillo, ed i suoi 20000 guerrieri ordinati in tre divisioni, scese dalle colline boscose dirigendosi verso il campo spagnolo credendo che la notte li avrebbe difesi dalla cavalleria, rendendo paurosi i cavalli. Speravano anche di cogliere gli spagnoli di sorpresa. Invece i conquistadores erano pronti; ogni notte Valdivia teneva met\u00e0 dei suoi uomini di guardia, pronti alla difesa. Il lago obblig\u00f2 i Mapuche ad attaccare su un solo lato.\nL'attacco notturno fu respinto dopo tre ore di dura battaglia. Le cariche della cavalleria non riuscirono a rompere la densa formazione Mapuche, e molti cavalli furono feriti. Alla fine Valdivia ordin\u00f2 di smontare da cavallo, ed egli stesso combatt\u00e9 a piedi insieme ai suoi uomini. Grazie all'armamento composto di armature, spade e scudi, oltre alle frecce dei Mapochoes, gli spagnoli uccisero circa 300 Mapuche che, spinti dai compagni che sopraggiungevano, formarono vere e proprie cataste di corpi davanti alle linee spagnole. Alla fine furono respinti, stanchi, decimati e disorganizzati, con i propri arcieri rimasti senza frecce. Gli spagnoli ne approfittarono contrattaccando. Valdivia mand\u00f2 Michimalonco ed i suoi 300 Mapochoes all'inseguimento, uccidendone buona parte. Alla fine si contarono 3000 Mapuche uccisi tra battaglia e ritirata, secondo quanto affermato da Lobera. Gli spagnoli subirono una sola perdita, un uomo colpito da un proiettile vagante di un archibugiere, ma molti furono i feriti, sia tra i soldati sia tra i cavalli. Dopo aver speso un giorno a curare i feriti ripresero la marcia verso Penco, nella Baia di Concepci\u00f3n, punto di incontro concordato con le navi di Juan Bautista Pastene.\nBibliografia.\nPedro de Valdivia comand\u00f2 e combatte' la battaglia. Jer\u00f3nimo de Vivar scrisse quale partecipante alla campagna ed alla battaglia, mentre Pedro Mari\u00f1o de Lobera arriv\u00f2 pochi giorni dopo con le navi di Penco. Alonso de G\u00f3ngora Marmolejo arriv\u00f2 a Concepcion nel 1551 e riport\u00f2 i racconti degli altri partecipanti."}
{"id": "2173440", "revid": "310175", "url": "https://it.wikipedia.org/wiki?curid=2173440", "title": "Montecompatri", "text": ""}
{"id": "2173444", "revid": "3791", "url": "https://it.wikipedia.org/wiki?curid=2173444", "title": "Charlotte de Montmorency", "text": ""}
{"id": "2173447", "revid": "292552", "url": "https://it.wikipedia.org/wiki?curid=2173447", "title": "CoRoT-1", "text": "CoRoT-1, precedentemente designata CoRoT-Exo-1, \u00e8 una stella della costellazione dell'Unicorno di magnitudine apparente 13,6. \u00c8 una nana gialla simile al Sole, distante circa 1500 anni luce dalla Terra, attorno alla quale \u00e8 stato scoperto il primo pianeta extrasolare della missione COROT, un gioviano caldo con la stessa massa di Giove ma che orbita molto in prossimit\u00e0 della sua stella.\nCaratteristiche.\nCoRoT-1 \u00e8 una nana gialla di tipo spettrale G0V, con una massa e una temperatura superficiale simili a quelli del Sole. Le peculiarit\u00e0 del Sole sono state oggetto di studio continuo negli ultimi tre decenni; molte stelle, considerate gemelle del Sole non hanno periodi di rotazione ben noti, ad eccezione di 18 Scorpii, a lungo tempo considerata la stella pi\u00f9 simile al Sole e che ruota pi\u00f9 velocemente su s\u00e9 stessa in quanto pi\u00f9 giovane. Con accurate osservazioni spettroscopiche ottenute con il telescopio Subaru situato alle Hawaii si \u00e8 potuto invece calcolare con buona approssimazione il periodo di rotazione di CoRoT-1, pari a 29 \u00b1 5 giorni, compatibile con la sua et\u00e0, stimata in 6,7 miliardi di anni e con la sua bassa abbondanza di litio, altro elemento indicativo dell'et\u00e0 di una stella in quanto questi tende ad essere bruciato nella prima parte della vita di una stella di tipo solare. \nLa stella \u00e8 classificata tra le variabili a transito planetario, in quanto la sua luminosit\u00e0 diminuisce di 0,025 magnitudini quando il pianeta transita davanti ad essa.\nSistema planetario.\nCoRoT-1 b, il pianeta gioviano scoperto nel 2007 mediante il metodo del transito, orbita ad appena 0,025 UA dalla stella, ed impiega solo un giorno e mezzo per compiere una rivoluzione attorno alla stella madre. Della stessa massa di Giove, ha un raggio 1,49 volte superiore a quello del maggiore dei pianeti del sistema solare. Data la vicinanza alla stella, il pianeta \u00e8 molto probabilmente in rotazione sincrona, volgendo sempre lo stesso emisfero verso la stella.\nIl pianeta \u00e8 stato il primo ad essere osservato otticamente piuttosto che tramite osservazioni nell'infrarosso. A differenza di altri \"pianeti gioviani caldi\", questo evento suggerisce che il trasferimento di calore tra l'emisfero del pianeta perennemente rivolto verso la stella e l'emisfero in ombra non \u00e8 particolarmente significativo."}
{"id": "2173451", "revid": "125892778", "url": "https://it.wikipedia.org/wiki?curid=2173451", "title": "Paola Minaccioni", "text": "Biografia.\nFiglia di Roberto Minaccioni (massaggiatore della Roma), ha seguito una formazione di drammaturgia classica: per alcuni anni ha fatto parte del laboratorio di Serena Dandini e ha frequentato anche il Centro sperimentale di cinematografia. Televisione, cinema, teatro e cabaret sono cos\u00ec al contempo i suoi diversi luoghi di espressione.\nNel 2012 viene candidata sia al Nastro d'argento che ai Ciak d'oro come migliore attrice non protagonista, vincendo un Globo d'oro nella stessa categoria, per il film \"Magnifica presenza\" di Ferzan \u00d6zpetek. Due anni dopo recita in un altro film di \u00d6zpetek, \"Allacciate le cinture\", grazie al quale ottiene il Nastro d'argento come migliore attrice non protagonista e la nomination al David di Donatello nella stessa categoria."}
{"id": "2173464", "revid": "61051", "url": "https://it.wikipedia.org/wiki?curid=2173464", "title": "YF-12A", "text": ""}
{"id": "2173477", "revid": "339392", "url": "https://it.wikipedia.org/wiki?curid=2173477", "title": "Un alveare di avventure per l'Ape Mag\u00e0", "text": ""}
{"id": "2173479", "revid": "1494169", "url": "https://it.wikipedia.org/wiki?curid=2173479", "title": "Lomonosovskij rajon", "text": "Lomonosovskij rajon, , indica"}
{"id": "2173485", "revid": "767487", "url": "https://it.wikipedia.org/wiki?curid=2173485", "title": "Lomonosovskij rajon (Oblast' di Leningrado)", "text": "Il Lomonosovskij rajon () \u00e8 un rajon dell'Oblast' di Leningrado, nella Russia europea occidentale; il capoluogo \u00e8 la citt\u00e0 di Lomonosov."}
{"id": "2173488", "revid": "28592", "url": "https://it.wikipedia.org/wiki?curid=2173488", "title": "Lomonosovskij", "text": ""}
{"id": "2173516", "revid": "126000808", "url": "https://it.wikipedia.org/wiki?curid=2173516", "title": "Peppe Nappa", "text": "Peppe Nappa, o Beppe Nappa, \u00e8 una maschera siciliana della commedia dell'arte.\nStoria.\nAffermatosi in Sicilia nel XVI secolo con la nascita della commedia dell'arte, come molte maschere carnevalesche (Arlecchino e Pulcinella per esempio) deriva dalla tipizzazione di maschere del teatro comico romano. Tra le scenette pi\u00f9 remote in cui risulta questo personaggio vi sono il \"Lazzo del lavaggio dei vestiti\" (datato Napoli, 1610) e il \"Lazzo dello svenimento per sonno\" (Parigi, 1688).\nCaratteristiche.\n\u00c8 siciliano. Beffardo, pigro, ma capace di insospettabili salti e danze acrobatiche, goloso ed insaziabile, ricopre abitualmente nelle trame il ruolo del servitore. Ama stare in cucina, o ronzarvi intorno, annusandone deliziato i profumi, il cibo ed il vino sono la sua passione.\nIl costume \u00e8 composto da una casacca e dei calzoni celeste chiaro\n, entrambi molto ampi e troppo lunghi, ed un cappellino di feltro bianco o verde su una calotta bianca. Il suo nome deriva da \"nappa\", cio\u00e8 \"toppa\" in siciliano.\nPersonaggio del Carnevale di Sciacca.\nPeppe Nappa fu adottato da Sciacca come maschera del suo antichissimo carnevale negli anni '50 per volont\u00e0 del senatore Giuseppe Molinari.\nSin da allora \u00e8 la maschera simbolo del carnevale di Sciacca. Viene rappresentata su un carro allegorico fuori concorso e apre annualmente la sfilata carnevalesca, diventando simbolicamente sindaco della citt\u00e0 durante i giorni di festa.\nNell'ultimo trentennio, \u00e8 particolarit\u00e0 del carro la distribuzione al popolo di salsicce alla brace, caramelle, vino e spremute d'arancia del luogo. Il destino del carro \u00e8, secondo anche una credenza pagana, il rogo di questi al centro della piazza intorno al popolo, che balla sulle note dell'inno \"e Peppi Nappa\"."}
{"id": "2173533", "revid": "122595729", "url": "https://it.wikipedia.org/wiki?curid=2173533", "title": "888 Holdings", "text": "La 888 Holdings plc \u00e8 una compagnia che gestisce numerosi siti internet di spicco nel settore del gioco d'azzardo. Fondata nel 1997 ed \u00e8 quotata alla Borsa di Londra nell'indice FTSE 250.\nLa Cassava Enterprises \u00e8 un'operativa ausiliaria di propriet\u00e0 della 888 Holdings e opera con licenza e secondo la legislazione di Gibilterra.\nI fratelli Avi e Aaron Shaked sono i proprietari di circa il 50% della compagnia madre, che controllano tramite un trust di famiglia. Un'altra coppia di fratelli, Shay e Ron Ben-Itzhak, controllano approssimativamente l'11% con un trust di famiglia.\nStoria.\nLa compagnia \u00e8 stata fondata nel maggio del 1997 da Avi e Aaron Shaked e Shay e Ron Ben-Yitzhak con la denominazione \"Virtual Holdings Limited\". Il lancio di Casino-on-Net risale a quel periodo, e il centro amministrativo della ditta viene fissato ad Antigua. Nel 2002 vengono lanciati sia Reef Club Casino che Pacific Poker. Nel 2003 il centro amministrativo viene spostato a Gibilterra. Dal 2005 la societ\u00e0 \u00e8 quotata alla Borsa di Londra, il London Stock Exchange.\nVerso la fine del 2006, Ladbrokes e 888.com annunciarono la trattativa per una possibile fusione aziendale. Ciononostante nell'aprile del 2007 le due compagnie decidono di comune accordi di interrompere le trattative a causa dei cambiamenti nella legislazione fiscale inglese, e anche per il timore di azioni legali da parte delle autorit\u00e0 americane.\nNel marzo del 2007, la 888 annuncia l'acquisizione dell'attivit\u00e0 di bingo della Globalcom Limited per oltre 43.4 milioni di $ in contanti.\nAttivit\u00e0.\nLa compagnia opera con una licenza emessa dal governo di Gibilterra, fatta eccezione per Italia e Spagna dove operano con licenze emesse dai rispettivi governi. La Cassava Enterprises, seguendo i termini della licenza, gestisce diversi siti di gioco d'azzardo, che offrono gioco sia per denaro che a scopo didattico. Fra queste attivit\u00e0:\n888.com.\n\"888.com\" \u00e8 il sito internet principale della 888. Serve principalmente come punto di riferimento per trovare sul web il marchiostesso, e include i siti internet di Casino-on-Net e Pacific Poker. Nonostante 888.com non offra direttamente il gioco, \u00e8 spesso pubblicizzato come \u201cil pi\u00f9 grande sito internet di casin\u00f2 in rete\u201d.\n888sport.\n\"888sport\" \u00e8 il sito di scommesse sportive della 888. Il sito \u00e8 stato lanciato nel marzo 2008. \u00c8 possibile effettuare scommesse su diversi tipi di eventi, principalmente su eventi sportivi. 888sport \u00e8 attualmente disponibile in 6 diverse lingue e paesi: Inghilterra, Germania, Spagna, Danimarca, Svezia e Austria.\n888casino.\n888casino, precedentemente conosciuto come \"Casino-on-Net\", \u00e8 un casin\u00f2 online fondato nel 1997. \u00c8 uno dei primi casin\u00f2 aperti in Internet e nel 2013 \u00e8 diventato il primo e unico casin\u00f2 online ad ottenere licenza negli Stati Uniti.\n888poker.\n\"888poker\" \u00e8 la poker room online della 888. Lanciato nel luglio 2002, si focalizza principalmente sul poker e altri giochi di carte. Le varianti di poker offerte sono quelle tradizionali, fra cui Texas Hold\u2019em, Omaha e Seven Card Stud. Come Casino-on-Net, anche Pacific Poker offre la possibilit\u00e0 di giocare gratis ai giocatori che preferiscono non usare vero denaro. Pacific Poker \u00e8 compatibile con i sistemi operativi Windows e Macintosh. I giocatori possono scegliere di giocare con la versione scaricabile del software di gioco, o direttamente online usando la versione no-download\nSponsor.\nSin dal 2004, il gruppo 888.com \u00e8 diventato lo sponsor principale del Middlesbrough Football Club, il nome 888.com riportato sulle insegne del club, ma nel 2007 \u00e8 stato rimpiazzato. Recentemente il gruppo 888.com \u00e8 diventato lo sponsor principale del Sevilla Football Club.\nNel 2006 888.com \u00e8 diventato lo sponsor principale del Campionato mondiale di snooker (World Snooker Championship), terminando il contratto quinquennale nell'agosto 2008 dopo soli tre anni di attivit\u00e0.\nNel 2020 \u00e8 diventato main sponsor della Micciolo league.\nControversie.\nNell'agosto 2017 888 ha ricevuto una multa di 7,8 milioni di sterline dalla UKGC (commissione parlamentare sul gioco d'azzardo del Regno Unito) per non aver rispettato la normativa vigente in materia di contrasto al gioco d'azzardo patologico, consentendo a numerosi giocatori in stato di autoesclusione di continuare ad utilizzare la propria piattaforma di gioco.\nGiocatori statunitensi.\nIl 2 ottobre 2006 la 888 Holdings ha annunciate di aver sospeso a tempo indeterminato i rapporti commerciali con i clienti statunitensi, in seguito all'approvazione del Congresso degli Stati Uniti d'America del \"Safe Port Act\" avvenuta tre giorni prima. Il 14 agosto 2007 il Dipartimento della Giustizia statunitense ha chiesto il risarcimento per tutti i guadagni accumulati dalla compagnia negli Stati Uniti. La cifra ammonterebbe a quasi 120 milioni di dollari."}
{"id": "2173537", "revid": "729019", "url": "https://it.wikipedia.org/wiki?curid=2173537", "title": "Battaglia di \u0141\u00f3d\u017a (1914)", "text": "La battaglia di \u0141\u00f3d\u017a fu uno scontro della prima guerra mondiale, combattuto tra le forze dell'impero tedesco e quelle dell'impero russo, in condizioni climatiche estreme.\nForze.\nI tedeschi schieravano la IX Armata sotto il comando di Mackensen, mentre gli alleati austro-ungarici, con la II Armata, andavano ad occupare le posizioni liberate dall'armata tedesca.\nDall'altra parte i russi disponevano di un gruppo di armate (I, II e V), difendenti Varsavia, sotto il comando di Rennenkampf.\nSvolgimento.\nL'11 novembre Mackensen attacc\u00f2 la Prima Armata russa a sud della Vistola, sconfiggendola.\nNel frattempo, la Seconda Armata di Scheidemann, generale russo, venne costretta dai tedeschi a ritirarsi a \u0141\u00f3d\u017a.\nOra i russi si rendevano conto del pericolo: la Seconda Armata, accerchiata e isolata, rischiava di essere distrutta.\nPer evitare il disastro, il generale Plehve, comandante della V Armata russa operante in Slesia, dopo una marcia a tappe forzate, attacc\u00f2 con grande energia il fianco destro tedesco.\nI tedeschi rischiavano a loro volta di essere accerchiati, ma il 26 novembre liberarono una via di ritirata, portando con s\u00e9 migliaia di prigionieri russi e 64 cannoni pesanti. Gli scontri sarebbero proseguiti nei giorni successivi ma i tedeschi non riuscirono pi\u00f9 a sfondare le linee difensive russe."}
{"id": "2173538", "revid": "287204", "url": "https://it.wikipedia.org/wiki?curid=2173538", "title": "Charmed Life (album)", "text": ""}
{"id": "2173540", "revid": "1305772", "url": "https://it.wikipedia.org/wiki?curid=2173540", "title": "Charmed Life", "text": ""}
{"id": "2173546", "revid": "767487", "url": "https://it.wikipedia.org/wiki?curid=2173546", "title": "Servizi finanziari", "text": "Si considerano servizi finanziari tutti i servizi che sono connessi in qualche modo alle operazioni finanziarie.\nL'industria finanziaria include un ampio raggio di organizzazioni che lavorano nella gestione delle finanze. Fra queste organizzazioni vi sono le banche con l'home banking e le gestioni patrimoniali, le compagnie di carte di credito, le compagnie assicuratrici, le imprese di investimento, le compagnie di credito al consumo, gli intermediari finanziari, i fondi d'investimento e alcune aziende governative.\nNel suo complesso l'industria dei servizi finanziari rappresenta fino al 20% della capitalizzazione borsistica."}
{"id": "2173547", "revid": "1305772", "url": "https://it.wikipedia.org/wiki?curid=2173547", "title": "Britney's Dance Beat", "text": "Britney's Dance Beat \u00e8 un videogioco musicale, pubblicato nel 2002 dalla THQ per PlayStation 2, Game Boy Advance e Microsoft Windows.\nModalit\u00e0 di gioco.\nIl motore del gioco \u00e8 ispirato a quello di \"Dance Summit 2000\", terzo capitolo della saga di \"Bust a Groove\", pubblicata dalla Enix. La storia del gioco segue le audizioni di una ballerina che deve superare diversi livelli per poter far parte del corpo di ballo della cantante Britney Spears.\nPer poter fare in modo che la protagonista del gioco balli a tempo e quindi superi le varie audizioni, il giocatore deve premere determinati tasti del joypad a tempo con la musica. I simboli corrispondenti ai quattro tasti, compaiono in un cerchio, sul quale si muove un puntatore, che indica quando il giocatore deve premere il tasto.\nIl gioco contiene cinque canzoni di Britney Spears \"...Baby One More Time\", \"Oops!... I Did It Again\", \"Stronger\", \"Overprotected\" e \"I'm a Slave 4 U\", ed ogni canzone costituisce un livello di gioco. Ogni volta che viene completato un livello, il giocatore viene premiato con un \"pass per i backstage\", che sblocca alcuni contenuti segreti del gioco, come fotografie e filmati della Spears."}
{"id": "2173549", "revid": "125928292", "url": "https://it.wikipedia.org/wiki?curid=2173549", "title": "Alessandro Faiolhe Amantino", "text": "Biografia.\nLo pseudonimo \"Mancini\" nasce come storpiatura di \"mansinho\" (in italiano \"mansueto\"), soprannome che la nonna del giocatore gli aveva dato da piccolo. Successivamente Toninho Cerezo lo ha cambiato in Mancini in onore dell'ex calciatore italiano Roberto Mancini. Ha lontane origini italiane per via di una bisnonna veneta.\nIl 28 novembre 2011 \u00e8 stato condannato con rito abbreviato a 2 anni e 8 mesi di reclusione per violenza sessuale e lesioni personali nei confronti di una giovane brasiliana, conosciuta a Milano durante una festa di Ronaldinho, nella notte tra l'8 e il 9 dicembre 2010. Mancini non ha negato il rapporto sessuale, ma sosteneva invece che la ragazza fosse stata consenziente.\nNell'autunno del 2017 ha iniziato a seguire il corso speciale per allenatori \"UEFA B/UEFA A\", che abilita all'allenamento di tutte le formazioni giovanili, alle prime squadre fino alla Serie C, e alla posizione di allenatore in seconda in Serie B e Serie A. Il 15 dicembre consegue la licenza. Il 5 novembre 2018 inizia il corso da allenatore di prima categoria UEFA PRO.\nCarriera.\nClub.\nGli esordi.\nMancini inizia la carriera in Brasile con la squadra della sua citt\u00e0 natale, l'Atl\u00e9tico Mineiro, dove rimane dal 1997 al 2000 ricoprendo il ruolo di terzino.\nCon la squadra di Belo Horizonte ha esordito nel Campeonato Brasileiro S\u00e9rie A nel 1999 e ha vinto due campionati statali.\nNel 2001 viene ceduto in prestito alla Portuguesa e nel mese di marzo al S\u00e3o Caetano, neopromosso in S\u00e9rie A, con cui raggiunge la finale della S\u00e9rie A 2001, persa contro l'Atl\u00e9tico Paranaense.\nL'anno seguente ritorna all'Atl\u00e9tico Mineiro in cui si afferma come miglior marcatore della squadra in campionato con 15 reti realizzate, 2 delle quali nella fase finale a eliminazione diretta. Mancini sfiora in quella stagione il podio della classifica cannonieri del Brasileirao, giungendo quinto alle spalle di Rodrigo Fabri, Luis Fabiano, Dimba e Romario.\nL'arrivo in Italia.\nNotato nel 2003 dal direttore sportivo della Roma Franco Baldini viene acquistato dai giallorossi e ceduto in prestito in Serie B al Venezia per il resto della stagione.\nIn laguna l'esterno brasiliano non ha grandi possibilit\u00e0 di mettersi in mostra a causa di un rapporto difficile con l'allora allenatore Gianfranco Bellotto per il suo stile di gioco talvolta inutilmente lezioso e persino per il suo peculiare controllo di palla con l'esterno del piede, poco convenzionale in Italia.\nA met\u00e0 stagione, dopo 13 presenze con il Venezia, Mancini rientra alla Roma.\nRoma.\nA Roma il brasiliano ricambia la fiducia datagli da Capello che lo sceglie come uno dei centrocampisti titolari.\nIn breve tempo Mancini diventa uno dei protagonisti della stagione dei giallorossi, sostituendo egregiamente Cafu, ceduto in estate al Milan. Nella medesima stagione, in occasione del derby contro la Lazio Mancini sale agli onori della cronaca realizzando un gol di tacco che gli vale il soprannome \"Il tacco di Dio\".\nAnche nella stagione 2004-2005 \u00e8 titolare alla Roma e nell'estate del 2005 Capello, passato alla Juventus, lo richiede espressamente per rinforzare la squadra torinese. Il trasferimento ai bianconeri per\u00f2 non si concretizza in quanto la societ\u00e0 e il neoallenatore Luciano Spalletti lo ritengono pedina fondamentale nello scacchiere giallorosso.\nMancini inizia la stagione 2005-2006 segnando nella prima partita di campionato contro la , ma successivamente il suo rendimento cala anche a causa di un infortunio. Nella seconda parte della stagione torna a esprimersi su livelli ottimi, riuscendo a reintegrarsi alla perfezione nella formazione della Roma e a segnare 18 gol (12 in Serie A, 3 in Champions League e altrettanti in Coppa Italia), record stagionale personale in Italia. Viene spesso impiegato anche nell'inedito ruolo di centravanti e col tempo diviene una delle colonne portanti del centrocampo romanista e una pedina essenziale del gioco di Spalletti basato sugli inserimenti degli incursori Mancini, Taddei e Perrotta negli spazi aperti dal capitano Francesco Totti.\nNella stagione 2006-2007 vince la Coppa Italia con la maglia giallorossa. Da ricordare il gol segnato il 6 marzo 2007 negli ottavi di Champions League contro il Lione, finalizzando un'azione di contropiede con una serie di doppi passi in area che mettono a sedere il difensore R\u00e9veill\u00e8re e gli permettono di tirare indisturbato all'incrocio dei pali. Quel gol e quell'impresa in terra francese, portano la Roma tra le otto migliori squadre d'Europa, 23 anni dall'ultima volta.\nIl 19 agosto 2007 vince la Supercoppa italiana ai danni dell'Inter di Roberto Mancini. nella stagione 2007-2008, disputa 46 presenze totali e 13 gol (8 in Serie A, 2 in Champions League e 3 in Coppa Italia), risultando tra i giocatori pi\u00f9 impiegati dal tecnico toscano.\nInter.\nIl 15 luglio 2008 l'Inter ufficializza l'acquisto del giocatore dalla Roma per 13 milioni di euro pi\u00f9 un compenso massimo di 1,5 milioni di euro correlato alle prestazioni del giocatore, che firma con i nerazzurri con un contratto quadriennale da 3,5 milioni di euro all'anno. Lo stesso giorno viene presentato alla stampa.\nL'esterno brasiliano segna la prima rete in maglia nerazzurra il 16 settembre 2008 nella trasferta di Atene in Champions League contro il Panathinaikos, partita terminata 2-0 per i nerazzurri. Nel prosieguo della stagione 2008-2009, per\u00f2, complice anche il cambio di modulo deciso da Mourinho, non riesce a trovare la continuit\u00e0, venendo spesso relegato in panchina o in tribuna.\nMancini decide di restare all'Inter anche per la stagione seguente per giocarsi un posto da titolare, ma a met\u00e0 stagione, poco impiegato da Mourinho, viene ceduto in prestito al durante la sessione invernale di calciomercato.\nMilan.\nIl 1\u00ba febbraio 2010 viene ceduto in prestito con diritto di riscatto della compropriet\u00e0 al Milan, con cui pu\u00f2 militare solamente in campionato avendo gi\u00e0 disputato con i nerazzurri la partita di Champions League Rubin Kazan-Inter.\nEsordisce con la maglia del Milan il 7 febbraio 2010 contro il Bologna. Il 23 giugno 2010 il Milan non riscatta il giocatore che ritorna all'Inter.\nRitorno all'Inter e in Brasile.\nDopo aver disputato solo due partite ufficiali nella stagione 2010-2011 con la maglia dell'Inter, il 12 gennaio 2011 viene ceduto a titolo definitivo all'Atletico Mineiro, club del campionato brasiliano, tornando quindi 8 anni dopo nella squadra che lo aveva lanciato. Segna il primo gol nella sua seconda avventura a Belo Horizonte il 7 aprile 2011 nella vittoria per 7-1 contro l'America-TO nel Campionato Mineiro. Conclude la stagione 2011 con all'attivo 31 presenze e 3 reti tra Campionato Mineiro, S\u00e9rie A, Coppa del Brasile e Coppa Sudamericana.\nNel 2012 vince il Campionato Mineiro, durante il quale disputa 14 partite segnando 3 gol.\nIl 21 giugno 2012 passa al Bahia, con cui firma un contratto fino alla fine dell'anno. Esordisce 3 giorni pi\u00f9 tardi, il 24 giugno seguente, nella partita di campionato pareggiata 0-0 in casa del Figueirense. Mette a segno il suo primo gol con la maglia della squadra brasiliana il 22 luglio 2012, in occasione della partita casalinga contro il Coritiba terminata sul punteggio di 2-2. Totalizza 16 presenze con il Bahia di cui 15 nel campionato nazionale e una nella Coppa Sudamericana.\nAlla fine del 2012 torna all'Atl\u00e9tico Mineiro ma non viene mai impiegato e rescinde il contratto che lo legava alla squadra di Belo Horizonte nell'aprile 2013. Nel novembre del 2013 viene ingaggiato per la stagione successiva dal Villa Nova, squadra della S\u00e9rie D brasiliana.\nNazionale.\nCon la Nazionale brasiliana Under-20 Mancini ha preso parte al Mondiale di categoria nel 1999 in Nigeria. Durante la competizione, nella quale il Brasile \u00e8 stato eliminato nei quarti di finale dall'Uruguay, Mancini ha disputato 4 delle 5 partite giocate dai verdeoro segnando un gol nell'ultima partita della fase a gironi contro lo Zambia.\nTra il 1999 e il 2000 ha disputato 9 partite con la Nazionale olimpica, partecipando anche al torneo Pre-Olimpico CONMEBOL.\nIl 28 aprile 2004 ha esordito nella Nazionale maggiore a Budapest in amichevole contro Ungheria (4-1 per la \"Sele\u00e7\u00e3o\"). Con la Nazionale brasiliana ha vinto la Coppa America del 2004, nella quale ha disputato 2 partite della fase a gironi.\nIn totale, dal 2004 al 2008, Mancini ha giocato 6 partite ufficiali con il Brasile e un'amichevole non ufficiale contro la Catalogna.\nAllenatore.\nNell'autunno del 2017 ha iniziato a seguire il corso speciale per allenatori \"UEFA B/UEFA A\", che abilita all'allenamento di tutte le formazioni giovanili, alle prime squadre fino alla Serie C, e alla posizione di allenatore in seconda in Serie B e Serie A. Il 15 dicembre consegue la licenza. Il 5 novembre 2018 inizia il corso da allenatore di prima categoria UEFA PRO.\nIl 7 agosto 2019 viene nominato nuovo tecnico del , in Serie D, ma il 2 settembre dello stesso anno, a seguito della sconfitta contro il , rassegna le dimissioni.\nIl 1\u00ba settembre 2020 diventa il nuovo allenatore del , tornando cos\u00ec nel club con cui concluse la carriera da calciatore.\nStatistiche.\nStatistiche da allenatore.\nClub.\n\"Statistiche aggiornate al 1\u00ba settembre 2019\"."}
{"id": "2173553", "revid": "709565", "url": "https://it.wikipedia.org/wiki?curid=2173553", "title": "Edward Arnold", "text": "Biografia.\nNacque nel Lower East Side di New York, figlio di Carl Schneider ed Elisabetta Ohse, una coppia di immigrati tedeschi. Nel 1907 fece il suo debutto professionale sul palcoscenico con Ethel Barrymore in \"Dream of a Summer Night\". Trov\u00f2 un lavoro come attore cinematografico alla Essanay Studios e alla World Studios, prima di recitare nel 1916 in \"The Misleading Lady\".\nNel 1919 lasci\u00f2 temporaneamente la professione per riprenderla nel 1932, quando apparve in \"La scomparsa di miss Drake\" (1932) e l'anno successivo \"La prima notte in tre\" (1933).\nDurante la sua carriera, Arnold apparve in 150 film, specializzandosi in ruoli di caratterista. Tra i pi\u00f9 importanti sono da ricordare i ruoli in \"L'uomo dei diamanti\" (1935) e \"Il romanzo di Lillian Russell\" (1940).\nDal 1940 al 1942 fu presidente della Screen Actors Guild. Si spos\u00f2 tre volte: dal primo matrimonio con Harriet Marshall (1917-1927) ebbe tre figli, Elizabeth, Jane e William. La seconda moglie fu Olive Emerson (1929-1948) e la terza Cleo McLain (1951-1956). Arnold mor\u00ec nel 1956 nella sua residenza ad Encino, in California."}
{"id": "2173561", "revid": "38120", "url": "https://it.wikipedia.org/wiki?curid=2173561", "title": "Toma (I Cavalieri dello zodiaco)", "text": ""}
{"id": "2173565", "revid": "61051", "url": "https://it.wikipedia.org/wiki?curid=2173565", "title": "Lockheed Aircraft Corporation", "text": ""}
{"id": "2173566", "revid": "21880", "url": "https://it.wikipedia.org/wiki?curid=2173566", "title": "Tamias (antica Grecia)", "text": "Il tamias (plurale tamiai, ) era, nell'antica Grecia (specialmente ad Atene), un magistrato addetto all'amministrazione delle finanze pubbliche.\nEtimologia.\nIl termine deriva dalla radice greca del verbo \u03c4\u03ad\u03bc\u03bd\u03c9 (\"t\u00e9mno\", ovvero \"tagliare\") e indicava originariamente lo schiavo che tagliava le vivande.\nIn Omero il \"tamias\" (\u03c4\u03b1\u03bc\u03af\u03b1\u03c2) era uomo libero, ma svolgeva funzioni servili.\nIn epoca storica, attorno al V secolo a.C., il termine designava negli stati greci, ma soprattutto ad Atene, i tesorieri di stato.\nIn et\u00e0 romana il termine \"tamias\", nei documenti in lingua greca, corrispondeva a \"Quaestor\".\nStoria.\nLe informazioni a nostra disposizione sui \"tamiai\" in epoca storica riguardano soprattutto Atene; secondo Aristotele i pi\u00f9 antichi \"tamiai\" noti erano dieci: erano estratti a sorte, uno per trib\u00f9, dai Pentacosiomedimni, la prima classe censitaria soloniana, e avevano mandato annuale. A capo del collegio dei \"tamiai\" era preposto un pritano.\nSebbene il nome del primo \"tamias\" noto risalga al 550-549 a.C., i \"tamiai\" erano previsti gi\u00e0 nella costituzione di Solone, due pentacosiomedimni per ogni trib\u00f9, dimezzati poi nel numero nella costituzione di Clistene.\nIl collegio dei \"tamiai\" era stato istituito con un decreto di Callia attorno al 435 a.C. per gestire il tesoro proveniente dai vari templi dell'Attica; in precedenza il tesoro del tempio di Atena (che dopo la formazione della Lega delio-attica fu conservato inizialmente a Delo, tra il 478 e il 477 a.C.), era stato trasportato ad Atene nel 454 a.C. e posto sotto l'amministrazione dagli Ellenotami (\"tesorieri della dea\").\nSecondo le intenzioni di Callia, il collegio dei \"tamiai\" permetteva una gestione centralizzata del tesoro, sia di quello \"della dea\", amministrato fino ad allora dagli Ellenotami, sia del \"tesoro degli altri dei\", proveniente dagli altri templi dell'Attica.\nTuttavia nel 385-384 a.C. il tesoro di Atena, \"il tesoro della dea\", fu ricostituito e se ne hanno testimonianze per tutto il IV secolo a.C.: l'ultimo testo che menziona i tesorieri della dea \u00e8 del 299-298 a.C., mentre i \"tamiai\", \"tesorieri degli altri dei\", non sono pi\u00f9 ricordati dopo il 356-355 a.C.\nAttorno al 350 a.C. un collegio di dieci magistrati addetti al fondo Teorico fu creato da Eubulo, ma ebbe vita breve: il fatto che fosse costituito con le eccedenze del bilancio statale e devoluto soprattutto per sovvenzionare feste e spettacoli suscit\u00f2 gravi contrasti tra i sostenitori della politica pacifista filomacedone (come, per esempio, Eubulo), che volevano mantenerlo in vita, e i loro avversari (Demostene), che pretendevano che il tesoro pubblico venisse devoluto alla preparazione bellica.\nNel 339 a.C. il collegio fu abrogato da Demostene, il quale fece affluire le eccedenze di cassa nel fondo di guerra amministrato da un \"tamias\".\nJean Pierre Vernant, 'Mito e pensiero presso i Greci. Studi di psicologia storica', cita una \u03c4\u03b1\u03bc\u03af\u03b1 omerica femminile, dispensiera economa che vigila sulle provviste e sull'organizzazione del lavoro domestico riconducibile alla dea Hestia Tamia (Piccola Biblioteca Einaudi, p.182)"}
{"id": "2173569", "revid": "320578", "url": "https://it.wikipedia.org/wiki?curid=2173569", "title": "Brigata Kfir", "text": ""}
{"id": "2173573", "revid": "729019", "url": "https://it.wikipedia.org/wiki?curid=2173573", "title": "Fangatau", "text": "Fangatau \u00e8 un atollo appartenente al gruppo delle isole Tuamotu nella Polinesia francese.\nLa terra pi\u00f9 vicina \u00e8 l'atollo di Fakahina, che si trova 72\u00a0km a est-sudest.\nQuesto piccolo atollo ha una forma allungata. La sua lunghezza \u00e8 di 8\u00a0km, e la larghezza massima di 3,5\u00a0km. La sua barriera corallina racchiude completamente la sua laguna. Possedeva 121 abitanti nel 2007. \"Teana\" \u00e8 la localit\u00e0 principale.\nStoria.\nIl primo contatto europeo avvenne con l'esploratore oceanico russo Fabian Gottlieb von Bellingshausen il 10 luglio 1820 a bordo delle navi \"Mirni\" e \"Vostok\". Ribattezz\u00f2 questo atollo \"Arakcheev\".\nVi \u00e8 un campo d'aviazione inaugurato nel 1978."}
{"id": "2173585", "revid": "223320", "url": "https://it.wikipedia.org/wiki?curid=2173585", "title": "Rosso carminio", "text": ""}
{"id": "2173589", "revid": "20768", "url": "https://it.wikipedia.org/wiki?curid=2173589", "title": "Beppe Nappa", "text": ""}
{"id": "2173593", "revid": "4175", "url": "https://it.wikipedia.org/wiki?curid=2173593", "title": "Nazionale di rugby a 15 della Comunit\u00e0 degli Stati Indipendenti", "text": ""}
{"id": "2173602", "revid": "238230", "url": "https://it.wikipedia.org/wiki?curid=2173602", "title": "Carlo Annoni", "text": "Biografia.\nImparentato con l'omonima nobile famiglia milanese feudataria di Cerro Pieve San Giuliano, Carlo Annoni nacque a Milano il 3 novembre 1795, figlio di Giuseppe, segretario del Regio Demanio austriaco. Era lontano cugino del conte e generale Francesco Annoni di Cerro. Intraprese ancora in giovane et\u00e0 la carriera ecclesiastica venendo ordinato sacerdote nel 1821.\nGi\u00e0 da prima del 1829 risulta coadiutore a Villa Albese, poi trasferito ad Incino con la medesima carica ed a partire dal 1830 divenne vicario foraneo della Pieve di Cant\u00f9 col titolo di parroco della Chiesa di San Paolo dove promosse la creazione di uno stabilimento apposito per la cura dei malati di pellagra.\nAncor pi\u00f9 che nel campo ecclesiastico, per\u00f2, Carlo Annoni si distinse come storico, archeologo e scrittore, pubblicando un notevole saggio nel 1835 dal titolo \"Monumenti e storia del borgo di Canturio\", circa la storia antica della citt\u00e0 di Cant\u00f9, che ancora oggi pu\u00f2 essere considerato il massimo studio sull'argomento . Nello specifico, si occup\u00f2 della ricerca storica sul Complesso monumentale di Galliano, la cui ristrutturazione andava compiendosi proprio nei suoi anni di vicariato nella citt\u00e0 lombarda, servendosi tra gli altri della collaborazione dell'archeologo ed epigrafista bresciano Giovanni Labus. Si occup\u00f2 anche della storia dei comuni di Novedrate, Figino Serenza e Settimo Milanese.\nDopo le Cinque giornate di Milano, il 18 aprile 1848 si espresse liberamente nei suoi sentimenti antiaustriaci col popolo di Cant\u00f9, schierandosi apertamente per l'annessione del Lombardo-Veneto con il Piemonte sabaudo. Alla restaurazione degli austriaci, le autorit\u00e0 governative chiesero alla curia di Milano di prendere provvedimenti nei confronti del sacerdote e pertanto questi soggiorn\u00f2 dapprima per qualche tempo a Caslino per poi venire trasferito definitivamente il 26 settembre 1853 dall'arcivescovo Carlo Bartolomeo Romilli al ruolo di parroco di Vittuone e vicario foraneo della Pieve di Corbetta, sede meno prestigiosa di quella canturina ma pi\u00f9 vicina a Milano, di modo che le autorit\u00e0 ecclesiastiche diocesano potessero controllare meglio il suo operato.\nDurante gli anni del Risorgimento seppe coniugare una grande religiosit\u00e0 con il sentimento nazionale emergente e con un amore della patria, ottenendo il privilegio di celebrare sul campo della Battaglia di Magenta il 5 giugno 1859 un solenne \"Te Deum\" alla presenza di Napoleone III e di Vittorio Emanuele II come ringraziamento per la recente vittoria contro gli austriaci. Sostenne poi l'operato dell'arcivescovo milanese Luigi Nazari di Calabiana aiutando la frangia di clero nazionale con tendenze conciliatoriste, che sostenevano quindi pienamente la realt\u00e0 del nuovo stato italiano. Localmente appoggi\u00f2 l'operato del prevosto di Corbetta, Nazaro Vitali, pure ispirato dai medesimi ideali. Ottenne per il suo impegno culturale la croce di cavaliere dell'Ordine della Corona d'Italia da re Vittorio Emanuele II.\nQuesto suo ultimo atteggiamento politico e sociale, gli attir\u00f2 infine le ire dei cattolici intransigenti, schierati a difesa del potere temporale dei papi e quindi nel 1865 venne costretto a lasciare la cura della propria parrocchia pur conservandone formalmente il titolo e si ritir\u00f2 a Milano. Nel 1877 sostenne Carlo Collodi nella redazione del suo \"Giannettino\", ritenendolo opera di grandi valori educativi per i fanciulli.\nOrmai anziano, fece ritorno a Vittuone solo nel gennaio del 1878, per poi morire un anno dopo, il 1\u00ba luglio 1879, venendo sepolto nel cimitero locale."}
{"id": "2173604", "revid": "249561", "url": "https://it.wikipedia.org/wiki?curid=2173604", "title": "Acid 1", "text": ""}
{"id": "2173607", "revid": "249561", "url": "https://it.wikipedia.org/wiki?curid=2173607", "title": "Acid 2", "text": ""}
{"id": "2173610", "revid": "249561", "url": "https://it.wikipedia.org/wiki?curid=2173610", "title": "Acid 3", "text": ""}
{"id": "2173612", "revid": "599013", "url": "https://it.wikipedia.org/wiki?curid=2173612", "title": "Istituto nazionale per la guardia d'onore alle reali tombe del Pantheon", "text": "L'Istituto Nazionale per la Guardia d'Onore alle Reali Tombe del Pantheon (INGORTP) \u00e8 un'associazione sorta nel 1878 per prestare il servizio di guardia alle tombe dei re d'Italia presso il Pantheon e mantenere viva la memoria legata alla casa di Savoia, al Risorgimento, e alle tradizioni militari nazionali.\n\u00c8 la pi\u00f9 antica associazione combattentistica e d'arma esistente in Italia.\nStoria.\nDurante il regno di Vittorio Emanuele II, primo re d'Italia, sorsero in tutto il territorio nazionale varie associazioni di veterani delle guerre di indipendenza.\nAlla morte di Vittorio Emanuele II, avvenuta il 9 gennaio del 1878, tali associazioni, gi\u00e0 confluite in un unico sodalizio, denominato \"Comizio generale dei veterani 1848 \u2013 1870\", decisero, allo scopo di tenere viva la riconoscenza per la casa di Savoia, di assumere il compito di prestare un servizio di guardia presso la sepoltura del sovrano, ubicata al Pantheon di Roma.\nIl nuovo re, Umberto I, approv\u00f2 tale decisione il 18 gennaio 1878.\nNel 1900, in seguito alla morte di Umberto I, assassinato a Monza, anche le sue spoglie vennero tumulate all'interno del Pantheon, che divenne cos\u00ec uno dei luoghi-simbolo del giovane Regno d'Italia.\nI veterani estesero dunque il proprio servizio alle \"Tombe reali delle loro maest\u00e0 Vittorio Emanuele II \u201cPadre della Patria\u201d e primo re d'Italia e di Umberto I, il \u201cRe Buono\u201d, secondo re d'Italia\".\nNel 1911, il sodalizio cambi\u00f2 denominazione, diventando \"Comitato centrale romano dei veterani delle guerre per l'Indipendenza e l'Unit\u00e0 d'Italia\", con sede appunto a Roma. Con gli auspici di Vittorio Emanuele III, venne inoltre eretto in ente morale con un regio decreto dello stesso anno.\nNel 1925, dato il numero sempre pi\u00f9 esiguo di veterani risorgimentali, e considerata la necessit\u00e0 di reperire nuovi iscritti, vennero nuovamente modificati gli statuti ed il nome dell'associazione: nacque cos\u00ec il \"Comitato centrale dei veterani e reduci delle campagne nazionali e coloniali\", nel quale furono ammessi anche i militari, in servizio od in congedo, che avessero partecipato alle campagne coloniali o alla prima guerra mondiale.\nNel 1926 mor\u00ec anche la regina Margherita, che venne tumulata al Pantheon, accanto al consorte Umberto I.\nNel 1932, una nuova modifica statutaria porta all'adozione della denominazione di \"Istituto nazionale per la guardia d'onore alle reali tombe del Pantheon\", mantenuta sino ad oggi.\nFinalit\u00e0 e soci.\nL'art. 2 dello statuto precisa caratteristiche e scopi dell'Istituto:\nPer quanto riguarda i soci, in seguito alle varie modifiche statutarie che hanno interessato l'Istituto, \u00e8 stato progressivamente ampliato il ventaglio dei soggetti iscrivibili.\nOggi, ai sensi dell'art. 15 dello statuto,\nTra i soci dell'Istituto possono contarsi 55 decorati con 60 medaglie d\u2019oro al valor militare, sia alla memoria sia in vita, tra i quali: il marinaio cannoniere Francesco Conteduca; l'ammiraglio Luigi Durand de la Penne; il generale di corpo d'armata dell'Esercito Alberto Li Gobbi; il generale di divisione dei Carabinieri Umberto Rocca; l'onorevole tenente colonnello dell'Esercito Gianfranco Paglia.\nAnche l'ispettore capo della Polizia di Stato Filippo Raciti, Medaglia d'Oro al valor civile rimasto ucciso durante gli scontri avvenuti per il derby Catania-Palermo nel 2007, era una guardia d'onore.\nAncora, l'Istituto ha avuto tra gli iscritti militari italiani caduti nelle missioni di pace all'estero, forieri dei principi di democrazia e libert\u00e0. \u00c8 il caso del vicebrigadiere dell'Arma dei Carabinieri Giuseppe Coletta, perito nell'attentato terroristico del 12 novembre 2003 rivolto alla Base italiana \u201cLibeccio\u201d di Nasiriyah, in cui persero la vita altri 19 connazionali; del maresciallo capo dell'Arma dei Carabinieri Carlo de Trizio, caduto a Nasiriyah nell'attentato terroristico del 27 aprile 2006 rivolto ad un convoglio italiano, in cui perirono altri 3 militari italiani;\nnonch\u00e9 del maresciallo capo dell'Arma dei Carabinieri Antonino Aiello, che perse la vita in seguito a un incidente stradale accorso tra Sarajevo e Mostar, in Bosnia-Erzegovina, il giorno 11 ottobre 2005.\nStruttura e organizzazione.\nL'Istituto \u00e8 un ente morale posto, dal 1990, sotto la vigilanza del Ministero della Difesa.\nEsso \u00e8 organizzato territorialmente sulla base di delegazioni provinciali o interprovinciali, presiedute appunto da un delegato. Secondo l'art. 11 dello statuto, inoltre,\nAl vertice del sodalizio vi \u00e8 un presidente, carica ricoperta, sin dalla fondazione, da un militare di alto rango, in posizione ausiliaria, della riserva o in congedo. Attualmente \u00e8 il capitano di vascello Ugo d'Atri.\nIl presidente \u00e8 poi assistito da vari consultori e ispettori, nonch\u00e9 da altri organi associativi, quale il consiglio generale, vero e proprio \u201cparlamento\u201d dell'Istituto, che si riunisce annualmente a Roma.\nL'Istituto, anche per mantenere una completa indipendenza, non beneficia di sovvenzioni n\u00e9 dallo Stato n\u00e9 da organizzazioni private, contando solo sui contributi degli iscritti.\nAttivit\u00e0.\nLa principale attivit\u00e0 dell'Istituto \u00e8 il servizio di Guardia d'Onore alle tombe definitive (presso il Pantheon) e provvisorie (tombe di re Vittorio Emanuele III e della regina Elena a Vicoforte, di re Umberto II e della regina Maria Jos\u00e9 ad Altacomba) dei sovrani del Regno d'Italia.\nPresso la sede dell'Istituto, sono poi conservati i registri che, sistemati accanto alle tombe dei sovrani, hanno raccolto negli anni centinaia di migliaia di firme in omaggio ai sovrani d'Italia.\nInoltre, in ragione della propria vocazione storica, l'Istituto \u00e8 organizzatore e promotore di numerose cerimonie, manifestazioni ed eventi culturali, distinguendosi inoltre per aver contribuito a molte opere benefiche. Molte sono anche le pubblicazioni a carattere storico realizzate dall'Istituto, o con il suo contributo.\nInfine, nel tempo presente l'Istituto si pone come ideale obiettivo il trasferimento definitivo al Pantheon di tutti i sovrani d'Italia e delle rispettive consorti, oggi sepolti al di fuori del territorio nazionale.\nPresidenti.\nNello Statuto del sodalizio (art. 6) \u00e8 disciplinata la figura del Presidente nazionale secondo cui deve trattarsi di un socio che provenga dal servizio permanente delle Forze Armate o dei Corpi armati dello Stato e, inoltre, che sia in congedo.\nLa carica, che viene rinnovata ogni triennio, \u00e8 ricoperta sin dal 2003 dal capitano di vascello (riserva) Ugo d'Atri, rieletto per acclamazione dal consiglio generale il 16 gennaio 2016 e il 9 febbraio 2019.\nIn precedenza il ruolo, \u00e8 stato rivestito dall'ammiraglio di squadra Antonio Cocco per ben 16 anni ovvero sin dal 1986, tre anni dopo la morte dell'ultimo re d'Italia Umberto II.\nSegni distintivi ed onorificenze.\nI soci dell'Istituto attualmente, possono essere insigniti dei seguenti distintivi e onorificenze:\nDistintivo di Guardia d'Onore.\nLa qualifica di \u201cguardia d\u2019onore\u201d \u00e8 attribuita, con determinazione del presidente, ai soci che siano iscritti da almeno sei mesi ed abbiano prestato non meno di due servizi effettivi di Guardia d\u2019Onore. Tale qualifica d\u00e0 diritto al socio di fare uso di apposito distintivo (art. 26 dello Statuto vigente).\nDistintivo di Guardia d'Onore Scelta.\nAl termine di ogni anno viene conferita per determinazione del presidente, la qualifica di \u201cguardia d\u2019onore scelta\u201d- nella misura massima dell\u2019uno per cento delle Guardie d\u2019Onore - ai soci che durante l\u2019anno medesimo, abbiano compiuto il maggior numero di servizi di guardia d\u2019onore. Tale qualifica d\u00e0 diritto al socio di fare uso di apposito segno sul distintivo di guardia d\u2019onore (art. 27 dello Statuto vigente).\nDistintivo di Ispettore dell'Istituto.\nOgni tre anni il presidente nomina trentasei ispettori delle guardie d'onore, uno ciascuno per il Nord, il Centro e il Sud Italia e per ogni regione o continente, con compiti organizzativi e di coordinamento fra le delegazioni. Gli ispettori possono essere confermati in carica allo scadere del triennio. Essi svolgono compiti di vigilanza e controllo sul servizio di guardia, secondo le norme che regolano il servizio, oltre che l\u2019effettuazione dei compiti loro affidati dal presidente (art. 29 dello Statuto vigente).\nMedaglia di benemerenza.\nLa medaglia di benemerenza dell\u2019Istituto \u00e8 concessa dal Presidente ai soci che abbiano lungamente dato prova di esemplare attivit\u00e0 o che si siano distinti per aver contribuito all\u2019incremento e al prestigio dell\u2019Istituto.\nIn nessun caso potr\u00e0 detta medaglia essere conferita se non siano trascorsi due anni dal conferimento della qualifica di \u201cguardia d\u2019onore\u201d (art. 28 dello Statuto vigente; R.D. del 14 luglio 1879; R.D. 1\u00ba gennaio 1880; R.D. del 23 gennaio 1910; Circ. M. n\u00b0 721 del 14 dicembre 1920; R.D. del 14 agosto 1920; R.D. n\u00b0 273 del 31 gennaio 1926; R.D. n\u00b0 1850 del 24 settembre 1936; R.D. n\u00b0 649 del 10 maggio 1943).\nMedaglia al Merito di Servizio di Guardia d'Onore.\nLa medaglia al merito di servizio ha lo scopo primario di riconoscere un attestato di merito, con relativa particolare insegna di distinzione, alle guardie d'onore che hanno adempiuto ai loro doveri di Istituto, dimostrando speciale zelo e dedizione nell'effettuare, anche con sacrificio personale, il maggior numero di servizi. Possono essere insigniti della medaglia al merito di servizio le guardie d'onore che nell'arco dell'anno abbiano prestato un minimo di:\nUn servizio di guardia ad Alessandria d\u2019Egitto, a Montpellier o ad Altacomba vale come i servizi al Pantheon. In tutti i casi almeno 2 servizi devono essere prestati al Pantheon.\nStoricamente ha conferito anche le seguenti medaglie:\nDelegazioni.\nDallo Statuto:\n\"Art. 11.\nIn tutte le province dello Stato italiano e nei Paesi esteri in cui risiedano non meno di dieci Guardie d'Onore pu\u00f2 essere costituita dal Presidente apposita Delegazione. La costituzione potr\u00e0 essere effettuata anche con carattere interprovinciale/internazionale\"."}
{"id": "2173613", "revid": "1428919", "url": "https://it.wikipedia.org/wiki?curid=2173613", "title": "Cabo de S\u00e3o Vicente", "text": "Il Cabo de S\u00e3o Vicente (pron. ; in italiano: \"Capo di San Vincenzo\") \u00e8 un capo situato all'estremit\u00e0 sudoccidentale del Portogallo. Pur non rappresentando il punto pi\u00f9 a ovest della penisola iberica (che \u00e8 il \"Cabo da Roca\"), costituisce l'ultima propaggine dell'Algarve di fronte all'Oceano Atlantico.\nDal punto di vista amministrativo il capo \u00e8 situato nel territorio della \"freguesia\" di Vila do Bispo, a circa sei chilometri dalla citt\u00e0 di Sagres, ed \u00e8 parte integrante del Parque Natural do Sudoeste Alentejano e Costa Vicentina. Con le sue scogliere verticali alte fino a 75 metri ha sempre rappresentato un punto di riferimento per i naviganti e sulla sua sommit\u00e0 ospita un faro costruito nel 1846.\nIl capo si trova a 37\u00b0 1' 30\" di latitudine nord e a 8\u00b0 59' 40\" di longitudine ovest.\nStoria.\nMenzionato dal geografo greco Strabone nell'antichit\u00e0 come fine della terraferma conosciuta, il capo fu in realt\u00e0 abitato fin dal Neolitico e oggetto di particolare devozione (\"menhir\"). Dai greci fu chiamato \"Ofiussa\" (luogo dei serpenti), mentre dai romani \"Promontorium Sacrum\". Solo pi\u00f9 tardi fu dedicato a San Vincenzo di Saragozza, patrono dei marinai, il cui corpo martoriato si sarebbe arenato, secondo la leggenda, nei pressi del capo.\nAl largo di questo capo sono state combattute, nel corso dei secoli, numerose battaglie navali."}
{"id": "2173615", "revid": "601626", "url": "https://it.wikipedia.org/wiki?curid=2173615", "title": "Confederazione latina", "text": ""}
{"id": "2173618", "revid": "907190", "url": "https://it.wikipedia.org/wiki?curid=2173618", "title": "Moon Boot", "text": " \nMoon Boot \u00e8 un tipo di doposc\u00ec ideato da Giancarlo Zanatta e prodotto dal Gruppo Tecnica. Negli anni sono stati venduti oltre venti milioni di esemplari.\nStoria.\nGiancarlo Zanatta, imprenditore e produttore di scarponi di Montebelluna, ide\u00f2 il modello ispirandosi agli scarponi indossati dagli astronauti e Tecnica, azienda da lui fondata, registr\u00f2 il marchio nel 1978.\nA seguito di imitazioni da parte di altri produttori, la societ\u00e0 ha indetto una causa civile che nel 2016 presso il tribunale di Milano ha sentenziato che il modello \u00e8 un'opera creativa dotata di valore artistico, e per questo tutelabile dalla legge sul diritto d\u2019autore contro la contraffazione."}
{"id": "2173620", "revid": "182193", "url": "https://it.wikipedia.org/wiki?curid=2173620", "title": "Marians Pahars", "text": "Ex nazionale lettone, ha trascorso sette anni della sua carriera di club in Inghilterra, nelle file del Southampton.\nCaratteristiche tecniche.\nAlto 174 centimetri per 67 chilogrammi, \u00e8 dotato di buona tecnica e pu\u00f2 giocare su tutto il fronte d'attacco, a destra, a sinistra e al centro. \u00c8 soprannominato \"il Michael Owen lettone\".\nCarriera da calciatore.\nClub.\nGli anni in Lettonia.\nDopo gli esordi da diciottenne nel P\u0101rdaugava R\u012bga, comincia la stagione 1995 nello Skonto-Met\u0101ls, la squadra riserve dello Skonto R\u012bga. A met\u00e0 anno viene promosso in prima squadra e trova presto spazio, disputando 9 gare di Virsl\u012bga (la prima divisione) e mettendo a referto 8 reti.\nNella stagione successiva \u00e8 titolare quasi inamovibile: gioca tutte e 28 le partite e realizza 12 reti. Nel 1997 totalizza 5 reti in 22 gare, mentre nella stagione 1998, con 19 reti in 26 gare, si afferma come secondo cannoniere stagionale della squadra dopo Mihails Miholaps, a quota 20. Da rimarcare i 5 gol segnati da entrambi i giocatori alla 24\u00aa giornata, quando lo Skonto batt\u00e9 il Valmieras per 15-2.\nIl trasferimento in Inghilterra.\nNel marzo 1999 il Southampton, squadra della Premier League, lo preleva dallo Skonto per 800\u00a0000 sterline. L'allora ventiduenne attaccante diventa cos\u00ec il primo lettone a vestire la divisa di una squadra inglese. Fa il suo esordio il 5 aprile, in una partita con il Coventry City, mentre gi\u00e0 nella gara seguente, il 17 aprile contro il , realizza il suo primo gol in Premier League. La stagione 1998-1999 termina per lui con 6 presenze e 3 marcature.\nNella stagione 1999-2000 mette a referto 33 presenze e 13 reti in campionato, risultando il miglior realizzatore del Southampton, mentre l'anno dopo si ferma a 9 reti in 31 presenze.\nDurante il periodo inglese, \u00e8 il campionato 2001-2002 quello migliore per lui dal punto di vista realizzativo, dal momento che insacca 14 reti in 36 gare, ancora miglior marcatore stagionale per la sua squadra. Nell'estate 2002 viene operato per un'ernia al disco, mentre a gennaio 2003, infortunatosi alla caviglia, deve sottoporsi ad un altro intervento chirurgico che lo tiene a lungo lontano dai campi. Questi periodi di stop gli consentono di mettere a referto, per la stagione 2002-2003, solo 9 presenze e una rete su calcio di rigore.\nTorna al gol nel dicembre 2003, in una gara contro il Portsmouth, ma viene fermato di nuovo da diversi problemi fisici che limitano a 14 le sue presenze nel campionato 2003-2004; le reti stagionali sono invece due. Nell'annata seguente, sempre per i continui problemi fisici, addirittura non scende mai in campo (0 presenze e 0 reti), mentre intanto il Southampton retrocede in seconda divisione dopo 28 anni. La stagione 2005-2006, la prima in FL Championship, lo vede ancora poco presente (10 gare e 1 gol) a causa di nuovi infortuni.\nLascia il Southampton nell'aprile 2006, dopo aver giocato 156 partite e realizzato 45 gol.\nA Cipro e di nuovo in Lettonia.\nNel luglio 2006 si trasferisce a Cipro per giocare nelle file dell', allenato da Temuri Ketsbaia. Nella prima stagione totalizza 17 presenze e 4 reti, mentre nella seconda gioca solo due match prima di essere lasciato libero a met\u00e0 stagione, nel gennaio 2008.\nSvincolato, si accasa cos\u00ec allo Skonto R\u012bga, tornandovi dopo 10 anni. Nel primo campionato dopo il ritorno in patria prende parte a 19 gare e realizza 8 reti.\nNazionale.\nHa fatto il proprio esordio in Nazionale lettone il 12 marzo 1996, in un'amichevole con , mentre ha realizzato la prima rete il 17 febbraio 1997, nella sconfitta per 3-2 contro la , sempre in amichevole.\nNel 2004 \u00e8 stato uno dei 23 lettoni a prendere parte per la prima volta al campionato d'Europa, giocato quell'anno in Portogallo e terminato per i baltici al primo turno. In dodici anni di carriera in Nazionale ha totalizzato 75 presenze e 15 reti.\nCarriera da allenatore.\nSmessi i panni del calciatore ha cominciato la carriera di allenatore nel luglio 2010 come vice di Aleksandrs Starkovs allo Skonto (all'epoca Starkovs era anche allenatore della nazionale lettone). Dal gennaio 2011 diventa primo allenatore dello Skonto, con cui vince la Coppa 2011-2012.\nDal 2013 guida la nazionale Under-21 lettone per 5 incontri, fino al luglio dello stesso anno quando viene promosso allenatore della nazionale maggiore, proprio al posto di Starkovs. Fa il suo esordio sulla panchina lettone il 14 agosto 2013 in amichevole contro l'.\nIl 26 gennaio 2021 diventa ufficialmente il nuovo mister del (pariteticamente col russo Vladimir Gazzaev, sprovvisto dell'abilitazione) sostituendo Alberto Gilardino alla guida del club bianconero, nonch\u00e9 primo nazionale lettone ad allenare una squadra in Italia. Il successivo 10 febbraio, dopo avere raccolto solo 1 punto in 4 partite, rassegna le dimissioni."}
{"id": "2173621", "revid": "767487", "url": "https://it.wikipedia.org/wiki?curid=2173621", "title": "Wendigo (film)", "text": "Wendigo \u00e8 un film horror del 2001, appartenente alla serie di pellicole prodotte sotto il Dogma95 (stipulato da Lars Von Trier). Il film si avvalora della regia di Larry Fessenden, ed \u00e8 basato sulla leggenda del \"Windigo\", una creatura demoniaca presente nel folklore pellirossa talvolta collegata dai criptozoologi a Bigfoot e Yeti.\nPubblicato in Italia direttamente per il mercato home video dal 10 febbraio 2004 su distribuzione Cecchi Gori Home Video, \u00e8 stato oggetto di una \"videopremi\u00e8re\" il 2 dicembre 2003 con un visto censura stabilito a VM 14.\nTrama.\nGeorge \u00e8 un fotografo professionista che lavora per un'importante azienda di Manhattan. Ha una moglie, Kim, e un figlio, Miles.\nAll'aumentare dello stress dovuto al troppo lavoro, George si prende le ferie e porta la sua famiglia in Nord America a fare una vacanza invernale.\nSulla strada dell'andata, George investe accidentalmente un cervo per via della strada ghiacciata che non gli ha permesso di frenare in tempo. Quest'uccisione \u00e8 l'inizio di tutta la storia, infatti procedendo sull'autostrada, i tre protagonisti vengono fermati da un burbero locale, Otis, che dopo averli sgridati per l'accaduto lascia George molto scosso.\nLa famiglia si ferma in una localit\u00e0 tranquilla dotata del minimo indispensabile, soggiornano la notte in una pensione e l'indomani un negoziante amerindo regala al piccolo Miles una statuina di Wendigo, una creatura leggendaria del posto, nata dal folklore pellirossa e ora parte integrante della vita quotidiana dei cittadini come se esistesse realmente.\nMiles rimane molto traumatizzato dal racconto e si convince dell'esistenza della creatura, soprattutto alla luce del fatto che la foresta circostante incute timore anche ai paesani e pochi vi si avventurano.\nDurante il pomeriggio George e Miles vanno a sciare in montagna, ma il padre non molto esperto cade e rimane indietro. Il bambino invece crede che il pap\u00e0 sia stato attaccato dal Wendigo e per questo slitta il pi\u00f9 veloce possibile per raggiungere sua mamma Kim e dirle tutto.\nLa ricerca dei due si rivela infruttuosa e al loro ritorno all'appartamente trovano la macchina di George tutta insaguinata e lui chiuso dentro sul sedile anteriore tutto sanguinante. Ma la teoria di Miles \u00e8 completamente fuorviante, infatti il vecchio Otis raggiunge la famiglia in ospedale e racconta che vicino al luogo in cui sciava George v'\u00e8 un poligono di tiro e lui ha sparato tra gli alberi con un fucile da caccia pensando si trattasse di qualche animale.\nLe condizioni di George si aggravano di minuto in minuto, e il piccolo Miles crede ancora che sia stato il Wendigo a ridurlo in questo stato. Nel frattempo, Otis ha un diverbio con lo sceriffo Tom Hale alla fine del quale lo uccide per poi scappare con la sua macchina il pi\u00f9 lontano possibile.\nMa proprio durante la fuga di Otis, nella buia notte dell'inverno nordamericano un'ombra in autostrada gli devia il percorso e lo fa sbandare contro un albero.\nOtis capisce che \u00e8 il Wendigo e quindi corre verso la foresta non guardando se esso lo stia rincorrendo o no, ma durante questa folle fuga dalla morte finisce di nuovo in citt\u00e0 dove viene investito dal vicesceriffo che non si era accorto della sua presenza.\nAl termine si vede Otis trasportato in barella verso il pronto soccorso, il mercante pellirossa che traina il suo carro di merci e il piccolo Miles che accarezza la statuina del Wendigo sorridendo."}
{"id": "2173623", "revid": "1855146", "url": "https://it.wikipedia.org/wiki?curid=2173623", "title": "Sacra Spina di Barletta", "text": "La Sacra Spina \u00e8 una reliquia conservata e venerata nella chiesa di San Gaetano a Barletta.\nStoria.\nLa corona indossata da Ges\u00f9 Cristo al momento della crocifissione sembra sia stata inizialmente conservata da Baldovino I di Costantinopoli, nella cappella imperiale proprio a Costantinopoli. Nel 1237 alla morte del suocero, ne eredit\u00f2 l'impero. Il suo successore, Baldovino II, notato che la citt\u00e0 di Costantinopoli era in pericolo di cadere nelle mani dei Saraceni e dei Greci, due anni dopo don\u00f2 la corona di spine a Luigi IX di Francia. Con questo gesto Baldovino II pens\u00f2, oltre a proteggere la sacra corona, di ricompensare il sovrano francese per la difesa della Palestina.\nLuigi IX di Francia decise di collocare la reliquia ricevuta nella gotica Sainte-Chapelle, fatta costruire appositamente da Pierre de Montereau nell'\u00cele de la Cit\u00e9 a Parigi.\nDalla corona della Passione furono per\u00f2 asportate delle spine, di cui alcune, tra le altre, sono conservate nella Chiesa di San Gaetano a Barletta.\nLa leggenda narra che la \"Sacra Spina\" sia stata condotta a Barletta in seguito alla fondazione dell'Ordine della Santissima Trinit\u00e0, avvenuta nel XII secolo, ad opera di San Giovanni de Matha e di San Felice di Valois nel secolo successivo.\nTra i confratelli inviati in oriente da San Giovanni de Matha ad assistere i crociati, vi furono anche Guglielmo lo Scozzese e Niccol\u00f2 I, entrambi generali dell'Ordine della Santissima Trinit\u00e0. Quest'ultimo si guadagn\u00f2 la stima di Luigi IX, che a sua volta era un Trinitario, divenendone cappellano e consigliere nel corso della settima crociata, tra il 1248 e il 1249, intrapresa dallo stesso re.\nPer questo motivo potrebbero essere stati proprio i Trinitari, giunti a Barletta nel corso del XIII secolo, a portare in citt\u00e0 la Sacra Spina.\nPrima di tornare in Francia i Trinitari sembra abbiano donato la sacra reliquia ai confratelli della Santissima Trinit\u00e0 di Barletta, che provvidero poi a conservarla nella chiesa di San Gaetano, dando inizio al culto e alla celebrazione della Sacra Spina.\nL'arciconfraternit\u00e0 della Santissima Trinit\u00e0 custode della reliquia.\nL'Ordine della Santissima Trinit\u00e0 fu fondato da San Giovanni de Matha e da San Felice di Valois con l'approvazione di Papa Innocenzo III, con lo scopo di riscattare i Cristiani fatti prigionieri dai Musulmani.\nNon si hanno notizie precise circa il tempo in cui i Trinitari si insediarono in citt\u00e0, dove fondarono un ospedale, una chiesa e un monastero.\nIl complesso edilizio fu fatto costruire dai Trinitari verso la met\u00e0 del XIII secolo. Nel 1411 l'edificio risulta occupato dai Celestini.\nSul finire del XV secolo, nella chiesa della Santissima Trinit\u00e0 si costitu\u00ec una omonima Confraternita che riusc\u00ec ad ottenere la possibilit\u00e0 di ricostruire l'ospedale nel medesimo luogo su cui era situato. La ricostruzione dell'ospedale per\u00f2 non avvenne e per questo motivo il sito fu ceduto al Comune nel 1549.\nNel 1797, i Padri Celestini ospitarono nel monastero il re Ferdinando IV di Napoli e la regina Maria Carolina d'Asburgo-Lorena. Due anni dopo le truppe francesi requisirono la chiesa occupata fino ad allora dalla Confraternita e solo nel 1809 riusc\u00ec ad ottenere la chiesa di San Gaetano. Questa chiesa, con l'attiguo convento, era appartenuta in precedenza ai Teatini.\nLa processione della Sacra Spina.\nLa processione della Sacra Spina, che si svolge ogni anno di sera, nella domenica precedente a quella delle Palme, dovrebbe risalire al tempo in cui i Trinitari giunsero a Barletta. Andando via dalla citt\u00e0, la tradizione fu continuata dai confratelli della Congrega della Santissima Trinit\u00e0, installatasi nella omonima chiesa.\nIl primo documento sulla celebrazione solenne della Sacra Spina risale al 1742.\nLe \"Regole\" che dettavano le modalit\u00e0 di celebrazione della Sacra Spina risalenti al 1777, prevedevano che il Santissimo Sacramento fosse esposto all'adorazione dei fedeli nel giorno della Santissima Trinit\u00e0, nelle quattro domeniche della Quaresima e nella domenica successiva ovvero la Domenica di passione. Proprio in quest'ultima domenica si festeggiava, e ancora oggi si festeggia la Sacra Spina.\nDal 1809 la Confraternita si trasfer\u00ec, portando con s\u00e9 la sacra Reliquia della Spina della corona di Ges\u00f9 Cristo, nella chiesa di San Gaetano, dove ancora oggi \u00e8 conservata e venerata.\nI fedeli pi\u00f9 fervidi e osservanti durante l'intera giornata dedicata alla Sacra Spina sono soliti bandire dalle loro tavole, in segno di penitenza, ogni tipo di carne. Da circa vent'anni questa processione \u00e8 stata sostituita da una via Crucis. Al termine del percorso processionale, sul sagrato della Chiesa di San Gaetano viene intonato il canto del \"Christus minore\", composto per l'occasione dal compositore barlettano Giuseppe Curci."}
{"id": "2173628", "revid": "13833", "url": "https://it.wikipedia.org/wiki?curid=2173628", "title": "Capo di San Vicente", "text": ""}
{"id": "2173639", "revid": "287204", "url": "https://it.wikipedia.org/wiki?curid=2173639", "title": "Interporto toscano Amerigo Vespucci", "text": "L'interporto toscano Amerigo Vespucci \u00e8 una struttura di scambio per trasporti intermodali che sorge nell'area di Guasticce, nel comune di Collesalvetti, a quattro chilometri da Livorno e dal suo porto e a breve distanza dall'autoparco \"Il Faldo\". Situato in un'area pianeggiante, che segna il confine tra la Piana di Pisa e le Colline livornesi, si estende su una vasta superficie posta a nord della provincia di Livorno, che \u00e8 stata preventivamente soggetta ad un'operazione di bonifica. Infatti, data la natura paludosa del sito, sono state eseguite nuove canalizzazioni confluenti in un'idrovora capace di muovere 15000 litri d'acqua al secondo.\nPer la costruzione del complesso, nel 1987 fu costituita la societ\u00e0 Interporto Toscano A. Vespucci S.p.A.. Essa annovera tra i suoi soci la Regione Toscana, i comuni di Pisa, Livorno, Lucca e Collesalvetti, l'autorit\u00e0 portuale di Livorno, associazioni di industriali, Trenitalia ed altri ancora.\nTuttavia, a causa di una crisi di liquidit\u00e0 della suddetta societ\u00e0, originata da un ritardo nell'erogazione dei fondi statali e comunitari e dal mancato aumento del capitale sociale, i lavori sono stati portati avanti con molteplici difficolt\u00e0.\nAl 2009, dopo aver ottenuto un finanziamento di 26 milioni di Euro nell'ottobre 2007 da parte del Comitato interministeriale per la programmazione economica, l'interporto \u00e8 in fase avanzata di realizzazione, ma \u00e8 pienamente operante nelle parti gi\u00e0 completate.\nIn base al piano particolareggiato predisposto dal Comune di Collesalvetti, l'interporto, una volta ultimato, si estender\u00e0 su una superficie di 2.755.720 m\u00b2, di cui:\nL'interporto \u00e8 posto nei pressi di importanti vie di comunicazione, quali:\nIn futuro si prevede di rendere navigabile anche lo scolmatore dell'Arno, cos\u00ec da creare un collegamento immediato per il trasporto delle merci dal porto di Livorno; inoltre \u00e8 previsto il prolungamento del tratto ferroviario che giunge da Livorno e che serve l'interporto: esso verr\u00e0 collegato con la tratta Pisa-Collesalvetti-Vada all'altezza di Vicarello.\nTra settembre 2006 e aprile 2007 l'interporto ha movimentato circa 3.700 container al mese.\nDal punto di vista architettonico, il centro direzionale del complesso \u00e8 caratterizzato da una serie di edifici progettati dall'architetto Francesco Tomassi, disposti attorno ad un bacino artificiale, al centro del quale sorge una cisterna tronco conica per la raccolta e la distribuzione idrica. Tra gli edifici di maggior pregio occorre segnalare il blocco destinato a servizi e ristorazione (schermato da una serie di colonne rivestite in tessere colorate su cui poggiano elementi in metallo a sostegno della copertura), la palazzina uffici (le cui pareti esterne presentano setti di forti spessori) e l'officina meccanica (le cui volumetrie sono sottolineate da un'accesa e contrastante cromia)."}
{"id": "2173640", "revid": "104458", "url": "https://it.wikipedia.org/wiki?curid=2173640", "title": "Moonboots", "text": ""}
{"id": "2173641", "revid": "1543377", "url": "https://it.wikipedia.org/wiki?curid=2173641", "title": "Calamide", "text": "Attivit\u00e0.\nLe notizie circa le opere di Calamide che \u00e8 possibile trarre dalle fonti letterarie antiche sono numerose bench\u00e9 siano accompagnate da scarse copie identificabili. La collocazione cronologica e i caratteri della sua statuaria ne fanno un tipico esponente dello stile severo, le cui opere sono ricordate da Quintiliano (\"Institutio oratoria\", XII.10.7) e da Cicerone (\"Brutus, 18.70\") tra quelle caratterizzate da antica \"rigidit\u00e0\". Dionigi di Alicarnasso ne rammenta invece la finezza e la grazia (\"de Isocrate\", 3). Viene citato anche in contesti poetici romani come in Properzio (\"Elegie\", III.9.10) e in Ovidio (\"Epistulae ex Ponto\", IV.1.33), che lo ricordano come scultore di cavalli; dei cavalli di Calamide scrive anche Plinio il Vecchio in un passo della \"Naturalis historia\" (XXXIV, 71) che potrebbe tuttavia riferirsi ad uno scultore omonimo del IV secolo a.C.\nIl carattere di Calamide, se si seguono i tratti stilistici deducibili dalle copie attribuite, sembra lontano dai problemi inerenti al movimento, cari a Pitagora di Reggio come a Mirone; egli sembra pi\u00f9 interessato alla statica della figura e alla sua volumetria, inserendosi nella linea di ricerca che da Crizio giunge a Policleto. L'interesse per il panneggio, per la sintesi e la morbidezza dei passaggi lo rendono un diretto antecedente di Fidia.\nAfrodite Sosandra.\nCon l'\"Afrodite Sosandra\" (originale bronzeo databile al 465 a.C. circa) Calamide ha offerto allo stile severo un singolare contributo, con il gioco morbido della luce che scorre sul mantello nel quale la figura si avvolge celando il proprio corpo e ogni intuizione di anatomia; fa eccezione il bel volto ovale del quale Luigi Lanzi disse che Calamide precis\u00f2 assai bene \"la verecondia e il sorriso\". Le fonti letterarie antiche relative alla Sosandra sono Luciano di Samosata (\"Imagines\") e Pausania (I.23.2); entrambi ricordano la statua nei Propilei e Pausania ricorda Callia (cognato di Cimone) come dedicante. L'opera \u00e8 conosciuta attraverso una ventina di copie marmoree di et\u00e0 romana una delle pi\u00f9 note fra le quali fu ritrovata da Mario Napoli presso Baia ed esposta al Museo Archeologico Nazionale di Napoli; un'altra \u00e8 conservata al Pergamonmuseum di Berlino.\nApollo dell'omphalos.\nAltra opera attribuita a Calamide \u00e8 l'\"Apollo dell'omphalos\", originale bronzeo sopravvissuto in diverse copie marmoree di et\u00e0 romana (al Museo Archeologico Nazionale di Atene, a Roma nei Musei Capitolini e in altri musei). L'attribuzione a Calamide di quest'opera tuttavia non \u00e8 certa: la statua \u00e8 stata identificata con l'Apollo Alexikakos che Pausania ricorda eretto nell'agor\u00e0 di Atene di fronte al tempio di Apollo Patroos, in un passo che presenta incongruenze cronologiche (Paus., I.3.4). Stilisticamente l'\"Apollo\" \u00e8 assimilabile alla \"Sosandra\" e un avvicinamento stilistico \u00e8 stato tentato anche per quanto riguarda il Cronide di Capo Artemisio (attribuito anche a Onata di Egina e a Mirone).\nDonario di Deinomenes.\nPausania attribuisce a Calamide i due cavalli montati da fanciulli che si trovavano ai lati di un carro opera di Onata di Egina, dedicata da Deinomenes figlio di Ierone di Siracusa in vece di quest'ultimo, morto prima di riuscire a dedicare l'opera a Zeus come ringraziamento per la vittoria nella corsa dei carri ai giochi olimpici del 468 a.C. (Paus., VI.12.1).\nAltre opere.\nAltre opere ricordate da Pausania sono: a Olimpia il gruppo bronzeo con fanciulli oranti dedicato dalla popolazione di Akragas (V.25.5) e la Nike aptera in bronzo donata dai Mantinei (V.26.6), la statua crisoelefantina di Asclepio a Sicione (II.10.3), un Ermes crioforo in bronzo a Tanagra (IX.22.1), uno Zeus Ammone dedicato a Tebe da Pindaro (IX.16.1). Strabone ricorda un Apollo colossale in Apollonia pontica (Strab., VII.319). Alla cerchia di Calamide viene assegnata anche la \"Hestia Giustiniani\"."}
{"id": "2173642", "revid": "155613", "url": "https://it.wikipedia.org/wiki?curid=2173642", "title": "Interporto Amerigo Vespucci", "text": ""}
{"id": "2173643", "revid": "913245", "url": "https://it.wikipedia.org/wiki?curid=2173643", "title": "Bershawn Jackson", "text": ""}
{"id": "2173660", "revid": "827882", "url": "https://it.wikipedia.org/wiki?curid=2173660", "title": "Catalogo Dischi Ricordi", "text": "Questa voce riporta il catalogo dei dischi pubblicati da Dischi Ricordi.\nInformazioni generali.\nLa datazione si basa sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, viene seguita la numerazione del catalogo; se esistenti, sono segnati oltre all'anno il mese e il giorno (quest'ultimo dato si trova, a volte, stampato sul vinile).\nPer quanto riguarda gli album, tutti i dischi pubblicati prima di \"Stereoequipe\" sono usciti in versione mono: da questo LP in poi la Ricordi ha stampato i 33 giri in versione stereo, e ci\u00f2 \u00e8 stato evidenziato nella catalogazione dall'aggiunta di una S iniziale.\nLe altre lettere della sigla del catalogo hanno il seguente significato:\n33 giri in edizione economica.\nLa Dischi Ricordi fu una delle prime case discografiche a pubblicare dischi a prezzo speciale; negli anni '60 essi erano caratterizzati dalle lettere di catalogazione MRP al posto di MRL (e in seguito, con l'avvento dei dischi stereofonici, SMRP), spesso si trattava di ristampe di vecchi album (ad esempio il primo di Giorgio Gaber) o di raccolte di 45 giri.\nNegli anni '70 invece venne creata dapprima una sottoetichetta, la \"Family\", ed in seguito, a met\u00e0 del decennio, una serie apposita, chiamata Orizzonte (catalogazione ORL) che, in pochi casi (\"Fabrizio De Andr\u00e9 in concerto - Arrangiamenti PFM Vol. 2\u00ba\" o l'omonimo album di Enzo Jannacci noto come \"Nuove registrazioni\"), pubblic\u00f2 anche dischi nuovi, sempre a prezzo speciale.\nEP.\nAnni '50.\nNota: I primi EP pubblicati dalla Ricordi avevano la numerazione di catalogo che seguiva quella dei 45 giri (con la sola lettera iniziale E al posto della S), per cui sono stati inseriti in quella sezione; l'elenco di questa parte comprende invece solo gli EP con la catalogazione autonoma.\nEP 30.\nSi tratta di dischi 33 giri pubblicati all'inizio degli anni '80, ed incisi solo da un lato; l'etichetta era di colore verde, il disco era racchiuso in una busta trasparente con il disegno di un quadrifoglio, ed il lato non inciso riportava un disegno o una foto dell'artista.\n45 giri.\nAnni '50.\nNota: abbiamo inserito in questa sezione anche alcuni 45 giri Extended play, perch\u00e9 per essi la Dischi Ricordi seguiva, in un primo momento, la stessa numerazione, sostituendo per\u00f2 la lettera iniziale S con la E. In una sezione ulteriore sono inseriti gli EP pubblicati successivamente, sempre con codice alfabetico ERL ma con numerazione diversa.\n45 giri - SRP.\nLa Dischi Ricordi stamp\u00f2 anche alcuni 45 giri ad un prezzo ridotto, con il numero di catalogo con il prefisso SRP (Serie Ricordi Price) e l'etichetta azzurra nella parte superiore (invece che arancione).\nSerie Internazionale.\nA partire dal 1966 la Dischi Ricordi inizi\u00f2 la pubblicazione di una serie di dischi di artisti stranieri, con il numero di catalogo con il prefisso SIR (Serie Internazionale Ricordi) per i 45 giri e SLIR per i 33; spesso si trattava di brani cantati in italiano, in alcuni casi invece di stampe italiane di dischi incisi all'estero.\nSerie Manticore.\nDal 1977 al 1979, la Dischi Ricordi pubblic\u00f2 in Italia una miniserie di dischi degli Emerson, Lake &amp; Palmer, con il numero di catalogo, per i 45 giri, con il prefisso MAN (Manticore) e, per gli album, MAL (per quelli normali) e AMAL (per quelli doppi, tripli, quadrupli, ecc.)."}
{"id": "2173666", "revid": "37401", "url": "https://it.wikipedia.org/wiki?curid=2173666", "title": "Cattedrale di Faenza", "text": ""}
{"id": "2173668", "revid": "77594", "url": "https://it.wikipedia.org/wiki?curid=2173668", "title": "Via Duomo (Barletta)", "text": "Via Duomo \u00e8 una delle vie pi\u00f9 antiche di Barletta. Si snoda da \"Piazza Duomo\", dove ha sede la Cattedrale di Santa Maria Maggiore, sino alla \"Piazzetta\", ossia sino al nodo viario in cui confluiscono via Cialdini, via Ettore Fieramosca e corso Vittorio Emanuele. \nStoria.\nStudi tipologici effettuati sull'area ricondurrebbero questa via al tracciato pi\u00f9 antico, lungo il quale si sarebbe formato il primo aggregato urbano. Da un documento autentico datato 1378 la strada risulta denominata \"Ruga Sanctae Mariae\", ossia \"strada di Santa Maria\", naturalmente per la vicinanza alla chiesa omonima. La denominazione fu cambiata in quella attuale in seguito all'Unit\u00e0 d'Italia.\nDescrizione.\nLa via \u00e8 caratterizzata da una sezione stradale ridotta di soli cinque metri e una lunghezza di cento metri. Lungo via Duomo si aprono numerosi vicoli ad essa ortogonali, che portano a nord verso le antiche mura, mentre a sud verso via Ettore Fieramosca e la vicina via Cavour. \nSu questa strada si affacciano palazzi di notevole importanza storica come Palazzo Santacroce e il palazzo in cui alloggi\u00f2 il capitano spagnolo Consalvo da Cordova, come ricorda l'iscrizione presente sull'architrave di uno dei balconi. \nCon il recupero architettonico e funzionale del centro storico via Duomo \u00e8 oggi una delle vie pi\u00f9 frequentate, grazie anche alla presenza di numerosi locali e alla funzione di collegamento tra corso Vittorio Emanuele e il Castello."}
{"id": "2173673", "revid": "196390", "url": "https://it.wikipedia.org/wiki?curid=2173673", "title": "Agamica", "text": ""}
{"id": "2173674", "revid": "212348", "url": "https://it.wikipedia.org/wiki?curid=2173674", "title": "Afaca", "text": ""}
{"id": "2173682", "revid": "532958", "url": "https://it.wikipedia.org/wiki?curid=2173682", "title": "John Leslie Mackie", "text": "Autore di vasti interessi, si \u00e8 occupato nelle sue opere di storia della filosofia, epistemologia, logica, filosofia della scienza, filosofia della religione e filosofia morale. I suoi contributi pi\u00f9 importanti riguardano proprio quest'ultima disciplina, e si trovano in larga parte esposti nell'opera del 1977 \"Ethics. Inventing Right and Wrong\". Il suo pensiero \u00e8 particolarmente influenzato da quello di David Hume, ma si possono anche citare come punti di riferimento John Locke, il filosofo e antropologo finlandese Edvard Westermarck e lo zoologo britannico Richard Dawkins.\nBiografia.\nNato a Sydney nel 1917 dove frequenter\u00e0 l'universit\u00e0, Mackie appartiene a quella generazione di studenti che saranno conosciuti in Australia col nomignolo di 'andersoniani', perch\u00e9 formatisi nell'alveo dell'insegnamento libertario e anti-autoritario di John Anderson, \"Challis Professor\" di filosofia all'universit\u00e0 di Sydney.\nLa prima fase degli studi universitari di Mackie cominciati nel 1935 lo vede impegnato nei campi della matematica, delle lettere classiche e della filosofia. Nel 1938, si trasferisce a Oxford presso l'Oriel College. Durante il secondo conflitto mondiale Mackie presta servizio nell'esercito del Commonwealth, sospendendo cos\u00ec i suoi studi. Successivamente torner\u00e0 a Sydney dove ha inizio la sua carriera di insegnamento, che prosegue successivamente in Nuova Zelanda, a Otago, e poi in Inghilterra, prima a York e in seguito a Oxford, dove si trasferisce definitivamente nel 1967. Morir\u00e0 di cancro il 12 gennaio 1981, poco prima di pubblicare la sua ultima opera, \"The Miracle of Theism\".\nLa teoria dell'errore.\nMackie \u00e8 particolarmente conosciuto per la sua speculazione metaetica contenuta nel primo capitolo di \"Ethics. Inventing Right and Wrong\". Qui, Mackie affronta la questione dell'oggettivit\u00e0 dei valori morali, difendendo a proposito una posizione definita da lui stesso scetticismo morale, ma che sarebbe forse meglio denominare, per rispettare le classificazioni delle teorie filosofiche in uso, nichilismo morale. L'argomentazione di Mackie asserisce che \"non esistono valori oggettivi\" ed ha pertanto un taglio chiaramente ontologico, non riconducibile a una mera presa di posizione sulle nostre possibilit\u00e0 di conoscere natura e oggetto dei valori morali.\nL'importanza della questione dell'oggettivit\u00e0 dei valori risiede secondo Mackie nella natura stessa dei giudizi morali. Rifiutando analisi di tipo emotivista e naturalista Mackie difende infatti un approccio cognitivista: gli enunciati morali non sono infatti riconducibili alla semplice espressione di sentimenti soggettivi, o alla descrizione di qualcosa, ma si appellano invece a supposti valori morali oggettivi e prescrittivi.\nQuesti valori tuttavia non esistono, come Mackie cerca di provare attraverso due argomenti. Il primo di questi, l'argomento della relativit\u00e0 dei valori morali, non \u00e8 altro che una riformulazione coincisa dei vecchi argomenti in favore del relativismo morale. Il secondo, l'argomento della stranezza, sostiene invece che sia possibile, per il principio dell'economia postulatoria negare l'esistenza di valori morali oggettivi. Questi, dovendo essere in qualche grado prescrittivi, sarebbero sicuramente enti, qualit\u00e0 o relazioni ontologicamente ed epistemologicamente di tipo eccentrico se valutati nel contesto naturalistico della nostra attuale concezione del mondo. Dal momento invece che possiamo spiegare la rivendicazione di oggettivit\u00e0 insita nei nostri giudizi morali in chiave puramente naturale, per il principio della \"lex parsimoniae\" possiamo fare a meno di essi.\nDato che i giudizi etici necessitano di valori oggettivi per validare o invalidare il loro contenuto, e questi ultimi non esistono, ne consegue secondo Mackie che gli enunciati morali sono tutti falsi: la sua \u00e8 per questo motivo denominata una teoria dell'errore. Come \u00e8 possibile un risultato cos\u00ec paradossale? Secondo Mackie il paradosso pu\u00f2 essere sciolto se si pensa alle possibilit\u00e0 di spiegare in chiave naturale la rivendicazione di oggettivit\u00e0 propria nei nostri giudizi morali. Il fenomeno tramite cui noi arriviamo a pensare i valori come oggettivi \u00e8 qualcosa di simile a quello descritto da David Hume a proposito del meccanismo proiettivistico che ci porta a formarci l'idea di connessione necessaria. La nostra mente, naturalmente incline \"a espandersi sugli oggetti esterni\" commetterebbe in questo caso qualcosa di analogo alla fallacia patetica, scambiando i propri sentimenti nei confronti di una cosa come una propriet\u00e0 intrinseca di quella stessa cosa. Le cause di questo meccanismo proiettivistico risiederebbero secondo Mackie nella funzione stessa della morale. Questa non sarebbe nient'altro che un meccanismo di regolamentazione sociale, la cui genesi convenzionale pu\u00f2 essere ricostruita attraverso forme di analisi sociologiche ed evolutive.\nLa teoria morale basata sui diritti.\nDifensore della separatezza del piano metaetico della morale da quello pratico, Mackie si \u00e8 occupato nella sua opera principale e in svariati articoli successivi anche di questioni normative. Su questo versante \u00e8 da ricordare la sua tesi riguardo alla superiorit\u00e0 della categoria dei diritti rispetto a quella dei doveri e degli scopi, che coincide con un rigetto di soluzioni pratiche che si affidino esclusivamente a principi consequenzialisti o deontologici. I diritti, intesi da Mackie come diritti morali e non come diritti giuridici o diritti naturali dell'uomo, sono in grado di superare i difetti insiti nelle nozioni di dovere e di scopo, senza che queste ultime siano escluse dal discorso morale. Ma, soprattutto, soltanto attraverso i diritti \u00e8 possibile costruire e difendere una morale che sia a misura d'uomo, che sia ovvero capace di essere contemporaneamente appetibile e realizzabile nel concreto. Secondo Mackie la condizione umana \u00e8 infatti caratterizzata da una scarsit\u00e0 di risorse e da forme di altruismo legate principalmente a moventi di tipo autoreferenziale. La morale \"in senso stretto\" nasce proprio come dispositivo volto ad evitare i conflitti tra le varie istanze singolari e a promuovere la cooperazione laddove questa sia possibile, e dovrebbe lasciare agli individui la capacit\u00e0 di determinare il contenuto del proprio ideale di vita buona, ci\u00f2 che Mackie chiama morale \"in senso lato\".\nLa filosofia della religione.\nL'ultima opera di Mackie, \"The Miracle of Theism\", \u00e8 una strutturata difesa dell'ateismo. L'argomento definitivo a sostegno di questa posizione risiede, secondo Mackie, nello scoglio insorpassabile che il problema del male pone di fronte a tutte le principali religioni monoteistiche. Mackie \u00e8 fortemente critico nei confronti di ogni teodicea, e in questa opera fornisce svariati argomenti in supporto all'idea che non basti spiegare il problema del male alla luce del libero arbitrio, poich\u00e9 questo, di fronte all'onnipotenza divina teorizzata dai teologi, non sarebbe stato incompatibile con il dono della perfezione morale."}
{"id": "2173685", "revid": "287204", "url": "https://it.wikipedia.org/wiki?curid=2173685", "title": "Johann Christoph Vogel", "text": "Biografia.\nFiglio del liutaio tedesco Michael Vogel, comp\u00ec i propri studi nella citt\u00e0 natale sotto la guida del violinista e compositore Georg Wilhelm Gruber e successivamente a Ratisbona con Joseph Repiel. Non risulta che egli abbia prestato alcuna attivit\u00e0 presso la cappella di corte di Ratisbona, cos\u00ec come erroneamente riferito da alcuni biografi, i quali probabilmente lo confondevano con l'oboista Johann Bartholom\u00e4us Vogel.\nNel 1776 si trasfer\u00ec a Parigi, citt\u00e0 nella quale rimase tutta la vita. Entr\u00f2 dunque al servizio del Duca di Montmorency e successivamente del Conte di Valentinois come cornista. Compose diversi lavori orchestrali e da camera in questo periodo e nel settembre del 1781 mise in scena il suo unico oratorio \"Jepht\u00e9\" ai Concer Spirituel, ottenendo cos\u00ec numerosi consensi. Nel 1786 fu rappresentata anche la sua prima opera, \"La toison d'or\", seguita nel 1788 dalla seconda, \"D\u00e9mophon\", la quale Vogel inizi\u00f2 a comporre due anni prima.\nBuona parte dei suoi concerti per clarinetto furono composti in collaborazione con l'amico Michel Yost."}
{"id": "2173701", "revid": "1003477", "url": "https://it.wikipedia.org/wiki?curid=2173701", "title": "Abbazia di Heiligenkreuz", "text": "L'abbazia di Heiligenkreuz (tedesco per Santa croce) \u00e8 un'abbazia cistercense nella cittadina di Heiligenkreuz, nel Bosco viennese presso Vienna in Austria.\nStoria.\nVenne consacrata l'11 settembre 1133, voluta dal Margravio d'Austria Leopoldo III su richiesta di suo figlio Ottone che era abate cistercense di Morimondo. \u00c8 la seconda pi\u00f9 antica abbazia cistercense dell'Austria, preceduta da quella di Rein.\nNel 1188 il Duca Leopoldo V fece dono all'abbazia di un frammento della Vera Croce tuttora presente e dal 1983 \u00e8 esposto nella cappella della Santa croce.\n\u00c8 stata visitata dal papa Benedetto XVI durante la sua visita in Austria del settembre 2007.\nArchitettura.\nLa chiesa ha una facciata, tipica dello stile cistercense, molto austera e con solo tre finestre a richiamare la Santissima Trinit\u00e0, in stile romanico come il transetto e la navata (uno dei pi\u00f9 alti esempi di romanico in Austria). Il coro costruito nel XIII secolo \u00e8 in stile gotico. La costruzione iniziale non aveva un campanile, esso venne aggiunto nel XVI secolo in stile barocco.\nNegli anni 1668-1669 la sagrestia viene decorata dagli \"affreschi\" di Carpoforo Tencalla da Bissone.\nNel cortile posto davanti all'entrata della chiesa si trova una colonna detta della Santa Trinit\u00e0 di stile barocco, del 1739, realizzata su progetto di Giovanni Giuliani."}
{"id": "2173705", "revid": "1521569", "url": "https://it.wikipedia.org/wiki?curid=2173705", "title": "Thanaka", "text": "Il Thanaka (\u101e\u1014\u1015\u103a\u1001\u102b\u1038) \u00e8 una crema cosmetica di colore giallo-bianco, ottenuta dalla corteccia di alcuni alberi della famiglia delle Rutaceae, come \"Murraya\" spp. e \"Limonia acidissima\".\n\u00c8 tipico della Birmania, dove le donne, ed occasionalmente gli uomini, lo applicano sul viso e sulle braccia Principale scopo del thanaka \u00e8 di rinfrescare, profumare e purificare la pelle, in maniera naturale e per un lungo periodo. L'utilizzo del thanaka negli anni si \u00e8 diffuso anche nelle nazioni vicine come la Thailandia."}
{"id": "2173709", "revid": "22475", "url": "https://it.wikipedia.org/wiki?curid=2173709", "title": "Ellenotamo", "text": "L'ellenotamo () nell'antica Atene era il magistrato incaricato di amministrare il tesoro confederale della lega delio-attica.\nStoria.\nGli ellenotami erano dieci magistrati (uno per ogni trib\u00f9 di Atene) scelti dagli Ateniesi, forse per elezione, con l'incarico di ricevere i contributi degli stati alleati; erano quindi i principali magistrati finanziari ateniesi della lega delio-attica. Storicamente il primo cenno agli ellenotami risale all'anno 477 a.C., quando Atene, in conseguenza della condotta del generale spartano Pausania, aveva ottenuto il comando della lega delio-attica.\nA Delo.\nIl tributo pagato dai diversi stati, che era stato fissato in origine a 460 talenti, veniva inizialmente depositato a Delo, il luogo di incontro per le discussioni di tutti gli interessi comuni.\nSenza dubbio gli ellenotami questo danaro non solo lo ricevevano, ma lo custodivano; la carica di ellenotamo era chiamata da Senofonte \"Ellenomieia\" (),.\nAd Atene.\nLa magistratura venne mantenuta anche dopo che la tesoreria, su proposta dei Samii, fu trasferita da Delo ad Atene nel 454-453 a.C..\nDal 453 a.C. gli alleati della lega delio-attica versarono le offerte votive alla tesoreria del tempio di Atena a Delo, e i contributi deliberati dall'assemblea della Lega, di solito destinati agli strateghi in guerra, furono usati per opere pubbliche, compresa la costruzione degli edifici dell'Acropoli).\nAttorno al 411 a.C., a un collegio di venti Ellenotami fu data autorit\u00e0 sulla tesoreria statale di Atene, cos\u00ec come su quella della lega delio-attica.\nAbolizione.\nLa magistratura degli ellenotami fu abolita dopo la conquista di Atene da parte dei Lacedemoni nel 404 a.C.; infatti, con la sconfitta ateniese nella guerra del Peloponneso, anche la lega delio-attica si dissolse.\nStudi sugli ellenotami.\nL'ufficio degli ellenotami non fu ripristinato dopo la restaurazione della democrazia; per questo motivo gli antichi storici ci hanno dato solo scarse informazioni riguardo alle funzioni e ai compiti degli ellenotami.\nLo studioso dell'antichit\u00e0 Philipp August B\u00f6ckh, dall'esame delle epigrafi, ha dedotto che gli ellenotami probabilmente erano dieci in numero, estratti a sorte fra i membri dalla classe dei Pentacosiomedimni, come i tamiai (i \"tesorieri degli altri dei\"); B\u00f6ckh inoltre ha concluso che gli ellenotami prendevano possesso del loro ufficio nel mese di Ecatombeone, ossia all'inizio dell'anno attico, nella prima pritania dopo le Panatenee.\nRiguardo ai loro compiti, B\u00f6ckh suppone che gli ellenotami rimasero tesorieri dei tributi pagati dagli alleati, e che avessero anche facolt\u00e0 di spesa su questi fondi.\nNei primi tempi avrebbero utilizzato i fondi per pagare le spese di guerra della coalizione delio-attica, secondo lo scopo originario che aveva portato a istituire il fondo; ma poich\u00e9 gli Ateniesi, col tempo, cominciarono a considerare quei fondi di loro esclusiva propriet\u00e0, gli ellenotami dovettero secondare questa pretesa utilizzandoli per il Teorico e per spese militari non pertinenti la coalizione, alimentando risentimenti nei loro confronti da parte degli alleati."}
{"id": "2173710", "revid": "775372", "url": "https://it.wikipedia.org/wiki?curid=2173710", "title": "Blocco della Striscia di Gaza", "text": "Il blocco della Striscia di Gaza si riferisce al blocco terrestre, aereo e marittimo, dell'entrata nell'area della Striscia di Gaza governata da Hamas, imposto da Israele ed Egitto a partire dal giugno 2007.\nIn seguito alla vittoria di Hamas nelle elezioni legislative palestinesi del 2006, Hamas e Fatah formarono un governo palestinese di unit\u00e0 nazionale guidato da Ismail Haniyeh. Scattarono immediatamente sanzioni economiche contro l'Autorit\u00e0 nazionale palestinese, a seguito dell'entrata nel governo di Hamas, da parte di Israele e del quartetto per il Medio Oriente: Stati Uniti, Unione Europea, Russia e Nazioni Unite. Nel 2007, Hamas ha preso il controllo della Striscia di Gaza nel corso della battaglia di Gaza, costituendo le istituzioni di governo e sostituendo i funzionari di Fatah.\nLa Striscia di Gaza confina con Israele, Egitto, e il Mar Mediterraneo. Egitto e Israele hanno chiuso in gran parte le loro frontiere con muri di cemento e filo spinato. Israele esercita il controllo sul genere delle merci che entrano nella Striscia. Il volume delle merci che Israele lascia entrare a Gaza \u00e8 un quarto del flusso precedente al blocco. La marina israeliana mantiene un blocco marittimo a tre miglia nautiche dalla costa. L'Egitto, prima dei rivolgimenti democratici del febbraio-marzo 2011, stava costruendo una barriera d'acciaio sotterranea per evitare la violazione del blocco con i tunnel.\nIsraele sostiene il blocco per limitare il lancio di razzi palestinesi dalla Striscia di Gaza sulle sue citt\u00e0 e per evitare che Hamas ottenga altre armi. L'Egitto non apre completamente il valico di Rafah in quanto, aprendo completamente il confine egiziano, riconoscerebbe il controllo di Hamas su Gaza, la divisione tra Gaza e la Cisgiordania e disconoscerebbe la legittimit\u00e0 dell'Autorit\u00e0 nazionale palestinese.\nIl blocco \u00e8 stato criticato dal Segretario generale dell'ONU Ban Ki-moon, dal Consiglio dei diritti umani delle Nazioni Unite e da altre organizzazioni dei diritti umani.\nEsso \u00e8 contrario alla risoluzione 1860 del Consiglio di sicurezza delle Nazioni Unite approvata l'8 gennaio 2009.\nLa violazione di tale risoluzione \u00e8 invece ufficialmente supportata dagli Stati Uniti. Dopo le pressioni internazionali a causa dell'incidente della Freedom Flotilla, l'8 giugno 2010, Egitto e Israele hanno attenuato le restrizioni del blocco.\nDagli accordi del 2005 all'inizio del blocco.\nLe Forze di Difesa Israeliane hanno lasciato la striscia di Gaza il 1\u00ba settembre 2005 nell'ambito del piano di disimpegno unilaterale israeliano. Un accordo sulla circolazione e l'accesso tra Israele e l'Autorit\u00e0 palestinese \u00e8 stato mediato dall'allora Segretario di Stato degli Stati Uniti, Condoleezza Rice, nel novembre 2005, per aumentare la libert\u00e0 di circolazione dei palestinesi e l'attivit\u00e0 economica nella Striscia di Gaza. In base alla stessa, il valico di Rafah con l'Egitto doveva essere riaperto, con transiti monitorati dall'Autorit\u00e0 nazionale palestinese e l'Unione europea. Solo le persone con identit\u00e0 palestinese, o stranieri di determinate categorie (Giornalisti, Funzionari ONU, etc.), era permesso entrare e uscire. Le merci, i veicoli e i camion dall'Egitto dovevano attraversare il passaggio a Kerem Shalom, sotto controllo israeliano. Dopo le elezioni legislative palestinesi del 2006 e la battaglia di Gaza (2007) tra Fatah e Hamas, sia l'Egitto che Israele hanno aumentato il controllo ai loro valichi di frontiera con Gaza, perch\u00e9 Fatah non era pi\u00f9 in grado di garantire la sicurezza per la parte palestinese. \u00c8 stato imposto un blocco sul territorio, che vieta tutte le esportazioni, consentendo solo beni sufficienti a evitare una crisi umanitaria o di salute. Le sanzioni sono state inasprite in risposta a lanci di razzi da parte di militanti palestinesi sul sud di Israele e attacchi su punti di passaggio tra Israele e Gaza.\nL'Egitto ha inoltre chiuso la sua frontiera quando sono iniziati i combattimenti tra Fatah e Hamas il 7 giugno 2007, temendo il passaggio dei militanti di Hamas sul suo territorio.\nBreccia nel confine tra Striscia di Gaza e Egitto.\nLa violazione del confine tra la Striscia di Gaza e l'Egitto ha avuto inizio il 23 gennaio 2008, dopo che militanti dalla Striscia di Gaza hanno creato una breccia con un'esplosione vicino al valico di Rafah distruggendo parte della ex barriera israeliana nella Striscia di Gaza. Le Nazioni Unite stimano che circa la met\u00e0 dei 1,5 milioni di abitanti della Striscia di Gaza hanno attraversato la frontiera in Egitto in cerca di cibo e di forniture.\nLa polizia israeliana ha aumentato i controlli temendo che i militanti di Hamas potessero acquisire armi in Egitto.\nL'Egitto ha chiuso il Valico di Rafah, nel giugno 2007, pochi giorni prima che Hamas prendesse il controllo di Gaza. La violazione \u00e8 seguita al blocco della Striscia di Gaza, iniziata con riduzioni di forniture del combustibile nell'ottobre 2007. Un blocco totale era cominciato il 17 gennaio 2008 a seguito di un aumento del lancio di razzi su Israele provenienti da Gaza.\nAnche se Israele aveva chiesto all'Egitto di richiudere il confine a causa di problemi di sicurezza, il presidente egiziano Hosni Mubarak ha ordinato ai suoi soldati di consentire un momentaneo attraversamento per alleviare la crisi umanitaria, dopo aver verificato che gli abitanti di Gaza non portassero indietro le armi a Gaza.\nIl 25 gennaio le forze di sicurezza egiziane hanno bloccato quasi tutti i punti di ingresso illegali lungo la frontiera con Gaza per cercare di arginare il flusso di palestinesi che volevano attraversare la breccia. Forze egiziane in tenuta antisommossa hanno eretto filo spinato e recinzioni lungo la breccia per impedire ai palestinesi di passare.\nDopo la riparazione, i palestinesi hanno usato un bulldozer per rompere nuovamente la recinzione, creando un'apertura ancora una volta. Dopo il quinto giorno dall'apertura della breccia, la polizia di frontiera egiziana ha iniziato l'arresto degli abitanti di Gaza che tentavano di passare con veicoli e ha completamente bloccato la strada al di l\u00e0 di Rafah a Arish. L'Egitto aveva deciso di limitare il rifornimento di merci a El Arish e Rafah, al fine di porre fine pacificamente alle brecce e ristabilire il controllo della frontiera.\nIl 28 gennaio le forze di sicurezza egiziane e militanti di Hamas hanno riparato con il filo spinato la breccia. Gli egiziani cominciarono a riparare una delle due brecce rimanenti il 29 gennaio.\nLe truppe egiziane hanno chiuso la frontiera con la Striscia di Gaza dopo 11 giorni, il 3 febbraio 2008.\nI tunnel sotterranei.\nI tunnel sono stati scavati sotto la barriera che separa l'Egitto dalla Striscia di Gaza al fine di aggirare l'embargo e far entrare armi, viveri, medicinali. La barriera attraversa il confine internazionale, lungo il corridoio Philadelphia, che \u00e8 una zona cuscinetto lungo il confine creato dal trattato di pace tra Israele e Egitto. Il corridoio Philadelphia, come specificato negli accordi di Oslo, era sotto il controllo militare israeliano, al fine di rendere sicuro il confine con l'Egitto. Quando Israele si \u00e8 ritirato dalla Striscia di Gaza nel 2005, il corridoio Philadelphia \u00e8 stato posto sotto il controllo dell'Autorit\u00e0 nazionale palestinese. Poi, quando Hamas ha preso il controllo della Striscia di Gaza a seguito della Battaglia di Gaza (2007), il controllo del corridoio Philadelphia dal lato della Striscia di Gaza \u00e8 finito sotto l'amministrazione di Hamas. Alla fine del 2009 l'Egitto ha avviato la costruzione di una barriera sotterranea in acciaio, con l'obiettivo di bloccare i tunnel esistenti e rendere pi\u00f9 difficile la costruzione di nuove, poich\u00e9 dovrebbe arrivare molto in profondit\u00e0.\nRafah \u00e8 situata al confine della Striscia di Gaza e l'Egitto.\nGrazie a questa posizione strategica, qui vengono costruiti i tunnel per il contrabbando. Questi tunnel sono stati e sono principalmente utilizzati da Hamas e dalle organizzazioni militanti palestinesi per portare armi, viveri, vestiti, medicinali, provenienti dall'Egitto, nella Striscia di Gaza. Le gallerie collegano la citt\u00e0 egiziana di Rafah con il campo profughi palestinese di Rafah nella Striscia. Le gallerie sono state successivamente utilizzate per il passaggio di persone (dentro e fuori). Le gallerie sono normalmente scavate da imprese palestinesi e arrivano in profondit\u00e0 fino a 15 metri (49 piedi), arrivando fino a 800 metri (2.640 piedi) di lunghezza.\nDurante la guerra di Gaza del 2008-2009 i tunnel sono stati bersaglio dei raid aerei israeliani. Sembra che dei circa 3.000 tunnel sotterranei che erano operativi prima dell'offensiva israeliana, solo 150 potevano essere utilizzati alla fine del conflitto.\nTentativo di alleviare le restrizioni.\nUn accordo di cessate il fuoco tra Israele e Hamas, nel giugno 2008 avrebbe dovuto comportare l'alleggerimento delle restrizioni, tuttavia i progressi sono stati lenti e da agosto pochi beni erano stati ammessi.\nIsraele ha accusato Hamas di trasportare armi a Gaza tramite i tunnel con l'Egitto e che Hamas non continua a negoziare la liberazione del soldato israeliano Gilad Shalit, che era stato fatto prigioniero da militanti di Hamas nel 2006.\nIl 20 giugno 2010 a seguito dell'incidente della Freedom Flotilla in cui sono morte 9 persone, il Gabinetto di Sicurezza di Israele ha approvato un nuovo sistema che disciplina il blocco e che consentirebbe a tutti gli oggetti non militari di entrare nella striscia di Gaza. Secondo una dichiarazione del governo, Israele vorrebbe aumentare il trasferimento di materiali da costruzione da utilizzare per i progetti che sono stati approvati dall'Autorit\u00e0 Nazionale Palestinese, comprese le scuole, le istituzioni sanitarie, i servizi igienico-sanitari e altro ancora, cos\u00ec come i progetti che sono sotto il controllo internazionale. Nonostante l'allentamento del blocco di terra, Israele continuer\u00e0 a ispezionare tutte le merci che entreranno a Gaza via mare al porto di Ashdod.\nL'incidente della Freedom Flotilla e l'apertura del confine Egiziano nel 2010.\nIl 1\u00ba giugno 2010, il presidente egiziano Hosni Mubarak, in risposta diretta agli eventi per quanto riguarda l'incidente della Freedom Flotilla di Gaza, ha aperto il Valico di Rafah a tempo indeterminato. Come risultato, i camion di merci sono entrati a Gaza per tutta la mattinata seguente, inoltre sono stati fatti entrare generatori di energia trasportati dalla Mezzaluna Rossa egiziana, e centinaia di abitanti di Gaza che si trovavano in Egitto.\nDopo la vittoria elettorale dei Fratelli Musulmani, il governo egiziano aveva di molto alleggerito le restrizioni al passaggio di merci al valico di Rafah. Gli USA hanno sostenuto il colpo di stato di Al Sisi che ha ripristinato, anzi irrigidito, il controllo precedente, distruggendo o rendendo inservibili con l'allagamento, i tunnel tra Gaza ed Egitto. Quindi, rispetto a Gaza, il nuovo regime egiziano concorda con Israele e sostiene il blocco delle merci in entrata."}
{"id": "2173733", "revid": "104458", "url": "https://it.wikipedia.org/wiki?curid=2173733", "title": "Peter Rzehak", "text": "Biografia.\nRzehak, e originario di Maurach di Eben am Achensee, ottenne i primi risultati di rilievo della carriera nel 1988: ai Mondiali juniores di quell'anno vinse infatti due medaglie di bronzo, nella discesa libera e nel supergigante. In Coppa del Mondo ottenne il primo piazzamento di rilievo l'11 gennaio 1990 nella discesa libera di Schladming, conclusa all'8\u00ba posto; nel corso degli anni nel massimo circuito internazionale conquist\u00f2 cinque podi (quattro in discesa libera e uno in supergigante), senza alcuna vittoria. Il primo di questi fu il 3\u00ba posto conseguito il 12 gennaio 1992 nel supergigante di Garmisch-Partenkirchen, mentre l'ultimo, il 27 gennaio 2001 fu il 2\u00ba posto in discesa libera ottenuto ancora a Garmisch-Partenkirchen.\n e la sua ultima gara in carriera fu la discesa libera di Coppa del Mondo disputata a Kitzb\u00fchel il 22 gennaio 2004, chiusa da Rzehak al 15\u00ba posto. Non prese parte a rassegne olimpiche o iridate.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera"}
{"id": "2173736", "revid": "599013", "url": "https://it.wikipedia.org/wiki?curid=2173736", "title": "Fernando Labella", "text": "Carriera.\nHa militato in Serie A per molti anni nelle file di Pesaro, Montecatini, Imola, Teramo, mentre ha calcato i campi di Legadue con Teramo, Rimini e Caserta."}
{"id": "2173737", "revid": "31789", "url": "https://it.wikipedia.org/wiki?curid=2173737", "title": "Lingue osco-umbre", "text": "Le lingue osco-umbre (o lingue italiche orientali) sono una famiglia linguistica indoeuropea attestata nell'Italia continentale da met\u00e0 del I millennio a.C. ai primi secoli del I millennio d.C. Parlate dai popoli osco-umbri, sono dette anche lingue sabelliche.\nIl rapporto con le \"lingue italiche\".\nIn passato si \u00e8 ritenuto che le lingue osco-umbre costituissero un ramo di una famiglia indoeuropea pi\u00f9 ampia, quella delle lingue italiche, composta anche dal latino, dal falisco e da altre lingue affini e parallela a quella celtica o germanica; caposcuola di questa ipotesi \u00e8 considerato Antoine Meillet (1866-1936).\nA partire dall'opera di Alois Walde (1869-1924), per\u00f2, questo schema unitario \u00e8 stato sottoposto a critica radicale; decisive, in questo senso, sono state le argomentazioni addotte da Vittore Pisani (1899-1990) e, in seguito anche da Giacomo Devoto (1897-1974), che ha postulato l'esistenza di due distinti rami indoeuropei nei quali \u00e8 possibile inscrivere le lingue italiche. Variamente riformulate negli anni successivi alla Seconda guerra mondiale, le varie ipotesi relative all'esistenza di due diverse famiglie indoeuropee si sono definitivamente imposte, anche se i tratti specifici che le separano o che le avvicinano, nonch\u00e9 i processi esatti di formazione e di penetrazione in Italia, restano oggetto di ricerca da parte della linguistica storica.\nLe lingue e i dialetti osco-umbri.\nLe lingue e dialetti osco-umbri dei quali si \u00e8 conservata testimonianza erano:\nNel loro insieme, i dialetti osco-umbri sono indicati come dialetti sabellici; di alcuni di essi, a causa dell'esiguit\u00e0 delle testimonianze, non \u00e8 stato possibile testimoniare il sottoinsieme dialettale:"}
{"id": "2173749", "revid": "174925", "url": "https://it.wikipedia.org/wiki?curid=2173749", "title": "Delitto e castigo nella Bibbia", "text": "La Bibbia Ebraica contiene un gran numero di eventi e leggi che sono approvate e prescritte dal Dio di Israele, cos\u00ec come altre portate da altre persone. L'Ebraismo insegna che la Torah contiene 613 comandamenti eterni, molti dei quali riguardano la legge e le punizioni, su scala individuale e nazionale. Il Cristianesimo ha adattato e fatte proprie molte di queste direttive. Inoltre, il testo usa espressamente eventi nazionali ed individuali come racconti morali e per illustrare la potenza di Dio.\nUn esempio significativo lo troviamo in 1 Samuele:\nNel libro dell'Esodo.\nMos\u00e8, prima dell'esodo dall'Antico Egitto, di cui era a capo il Faraone, in cui vediamo le piaghe d'Egitto (Esodo ).\nI Midianiti.\nIl popolo di Midian insieme a Moab cominciarono ad interagire col popolo di Israele, relazioni sessuali comprese: \nPer queste trasgressioni, i Midianiti furono attaccati da Mos\u00e9 ed i suoi seguaci. Gli uomini e le donne non vergini furono uccisi, le vergini furono fatte prigioniere:\nIl testo non descrive in modo specifico in quale modo le vergini siano state trattate successivamente.\nEsempi di pena di morte.\nLa bibbia prescrive la pena di morte per le seguenti attivit\u00e0, tra le altre:\nPunto di vista contemporaneo.\nDa un punto di vista contemporaneo, alcune delle punizioni e leggi descritte nella Bibbia sono viste come moralmente discutibili, e/o addirittura ripugnanti. Alcuni tipici punti di critica del codice legale biblico includono:\nAnche tra i sostenitori della pena di morte, molti dei crimini che la Bibbia cataloga come punibili con la morte non sono visti come giustificanti tale punizione. Alcuni esempi sono l'adorazione degli idoli, cos\u00ec come il crimine di insultare o parlar male dei propri parenti.\nMolte delle punizioni militari registrate nella Bibbia sarebbero oggi viste come crimini di guerra o crimini contro l'umanit\u00e0, o comunque non giustificabili ed eccessive. Questi eventi sono a volte etichettati come \"atrocit\u00e0\" dai critici della Bibbia."}
{"id": "2173750", "revid": "1573940", "url": "https://it.wikipedia.org/wiki?curid=2173750", "title": "Gerrit Voorting", "text": "Fu medaglia d'argento in linea ai Giochi olimpici 1948 a Londra, e poi professionista dal 1949 al 1961, vincendo due tappe al Tour de France.\nCarriera.\nDa dilettante partecip\u00f2 ai Giochi olimpici di Londra 1948, aggiudicandosi la medaglia d'argento nella corsa in linea, anticipato per 3 secondi dal francese Jos\u00e9 Beyaert.\nPassato professionista nel 1949, corse per l'Amefa, la Terrot, la Flino, la Peugeot, la Locomotief (per otto anni consecutivi) e la Eroba-Vredestein. In tredici stagioni da professionista ottenne una trentina di vittorie, criterium e kermesse incluse. Fu un componente fisso della Selezione olandese al Tour de France: nella corsa francese vinse due tappe individuali, nel 1953 e nel 1958, la cronometro a squadre dell'edizione 1955, e vest\u00ec la maglia gialla per quattro giorni (uno nel 1956 e tre nel 1958). Indoss\u00f2 per un giorno anche la maglia rosa nel Giro d'Italia 1954, che chiuse al settimo posto.\nCome professionista rappresent\u00f2 il suo paese in otto edizioni dei campionati del mondo, ottenendo come miglior piazzamento il quinto posto a Varese nel 1951. Si ritir\u00f2 dall'attivit\u00e0 nel 1961.\n\u00c8 il fratello maggiore del ciclista Adrie Voorting, professionista dal 1953 al 1960."}
{"id": "2173752", "revid": "1564499", "url": "https://it.wikipedia.org/wiki?curid=2173752", "title": "Campania (provincia romana)", "text": "La Campania era una provincia romana istituita con la riforma amministrativa di Diocleziano nel III secolo. Nelle divisioni amministrative dell'Impero romano rientrava della prefettura d'Italia e quindi nella diocesi urbicaria.\nAveva come centri principali Capua e Benevento. Confinava a nord con la citt\u00e0 di Roma e con la provincia \"Samnium\", a est con le province \"Apulia et Calabria\" e \"Lucania et Brutium\". A sud-ovest si affacciava invece sul mar Tirreno.\nStoria.\nLa provincia era governata da magistrati detti \"correctores\" o \"presides\", a cui erano subordinati le magistrature dei \"municipia\" e delle \"curiae\"; dal 324 venne governata da \"consulares\"; per brevi periodi essa venne per\u00f2 governata da \"proconsules\"; la breve promozione della Campania a provincia proconsolare, avvenuta nel 378 sotto il regno di Graziano, sarebbe dovuta, secondo alcune tesi storiografiche, al tentativo di frenare le tendenze scissioniste in campo religioso avvenute in Campania (in particolare nella citt\u00e0 di Pozzuoli) affidando il governo alla provincia a governatori ortodossi che con la promozione a proconsole avevano un'ampia gamma di poteri tale poter intervenire nelle questioni religiose. Secondo un'altra tesi, la promozione a provincia proconsolare era dovuta alla volont\u00e0 dell'imperatore di premiare la \"gens Anicia\" per aver aiutato la citt\u00e0 di Roma a risolvere una grave crisi annonaria nell'anno 376, promuovendo uno dei suoi membri - Anicio Paolino (\"Anicius Paulinus\"), governatore della Campania - al rango di proconsole.\nVerso la met\u00e0 del IV secolo le dimensioni della provincia vennero ridotte: il \"Samnium\", che fino ad allora aveva fatto parte della \"Campania\", fu infatti in gran parte scorporato per formare una provincia a s\u00e9. L'istituzione della nuova provincia del \"Samnium\" sarebbe avvenuta tra il 346 e il 352/357, in seguito a un terremoto nel 346 che distrusse molte citt\u00e0 del \"Samnium\"; i primi governatori del \"Samnium\" avrebbero poi provveduto a riparare i danni del terremoto nel loro territorio di competenza. La citt\u00e0 di Benevento, unitamente ai territori circostanti, continu\u00f2 invece a far parte della \"Campania\".\nCome risulta dal capitolo 54 del \"Expositio totius mundi\", opera composta tra il 355 e il 360 che \u00e8 una rassegna delle province dell'Impero, la Campania nel IV secolo era, economicamente e produttivamente parlando, \"sui cibi sufficiens\" (cio\u00e8 autosufficiente per quanto riguarda il cibo) e \"cellarium regnanti Romae\". Nonostante ci\u00f2, non era comunque tra le province che fornivano pi\u00f9 grano alla citt\u00e0 di Roma e lo stesso vale per la produzione vinicola.\nNel 395, per decreto dell'Imperatore Onorio, 528.042 iugeri di terreno incolto (1/10 dell'intera provincia) vennero esentati dalla tassazione, una riforma voluta da Teodosio e realizzata dal figlio. In questo modo vennero sgravate dalla tassazione le aree meno o per nulla produttive e in quanto tali non in grado di sostenere le tasse. Sembra che tali esenzioni fiscali fossero sollecitate dai \"possesores\" della provincia, che avrebbero approfittato delle difficolt\u00e0 che aveva Onorio a causa della rivolta di Gildone in Africa, che priv\u00f2 Roma di gran parte delle scorte di grano (l'Africa era la regione dell'impero pi\u00f9 ricca di grano). Il provvedimento fece s\u00ec che la forza lavoro venisse concentrata nei terreni migliori, ma non risolse le difficolt\u00e0 economiche della provincia.\nAlle difficolt\u00e0 economiche si aggiunsero le incursioni dei barbari, che portarono man mano alla disgregazione delle strutture economiche, amministrative, demografiche dell'impero. Nel 410 i Goti di Alarico posero a sacco Roma e saccheggiarono la \"Campania\", tentando anche di espugnare, invano, Napoli. Per tutto il 411 la \"Campania\" sub\u00ec, a causa dei saccheggi dei Goti, danni economici gravissimi, tanto che nel 413 (un anno dopo che i Goti abbandonarono l'Italia) Onorio concesse a tutta l'Italia suburbicaria l'esenzione dei 4/5 della tassazione. Questo provvedimento, reso possibile dalla riduzione della popolazione di Roma dopo il famoso sacco che ridusse la quantit\u00e0 di popolazione da sfamare con il grano, non bast\u00f2 per\u00f2 a risollevare le sorti della Campania. Nei decenni successivi la Campania si impover\u00ec sempre di pi\u00f9 a causa delle incursioni dei Barbari come i Vandali. L'eruzione del Vesuvio del 472 peggior\u00f2 ulteriormente la situazione.\nCon la caduta dell'Impero romano d'Occidente la provincia di \"Campania\" non venne abrogata n\u00e9 dagli Eruli n\u00e9 dagli Ostrogoti che la continuarono a governare formalmente per conto dell'Imperatore d'Oriente. Teodorico, re dei Goti e d'Italia, non cambi\u00f2 la configurazione politica della Campania: essa continuava ad essere governata da un \"consularis\" a Capua, sebbene molti poteri fossero stati conferiti al \"comes\" goto di Napoli, che controllava l'ordine pubblico e i prezzi. Sotto il regno di Teodorico la \"Campania\" godette un lungo periodo di pace anche se le eruzioni del Vesuvio e la politica espansionistica di Teodorico, con conseguente aumento delle tasse e la riduzione della spesa pubblica, impedirono alla provincia di riprendersi.\nTra il 535 e il 553 l'Italia venne invasa dall'esercito romano-orientale (o \"bizantino\" dall'antico nome della capitale dell'Impero romano d'Oriente, Bisanzio) condotto dal generale Belisario. Belisario nel 536 occup\u00f2 Napoli e l'intera Campania e si diresse verso Roma, dove entr\u00f2 trionfalmente. La Campania tornava cos\u00ec a essere una provincia dell'Impero romano d'Oriente. Qualche anno dopo il re dei Goti Totila riusc\u00ec a vincere Belisario e a riconquistare la Campania - oltre a gran parte dell'Italia -, ma la sua riconquista fu effimera; Totila venne infatti ucciso dal generale bizantino Narsete, che vinse anche il successore di Totila Teia e riport\u00f2 definitivamente la Campania e l'Italia sotto il dominio bizantino.\nLa Campania, dopo la temibile guerra gotica che distrusse intere citt\u00e0, fece fatica a riprendersi dalla crisi economica e dalla guerra; i senatori, accusati di essere filo-bizantini, furono privati da Totila dei loro averi e molti finirono i loro giorni in miseria mentre altri si trasferirono a Costantinopoli; la Campania non fu comunque tra le regioni italiane maggiormente colpite dalla guerra e i danni furono limitati se confrontati con quelli di altre province. L'eccessivo fiscalismo bizantino port\u00f2 la popolazione di Roma a lamentarsi di Narsete di fronte all'Imperatore Giustino II, dicendo che la dominazione gota era meglio di quella greca e che se Narsete non veniva rimosso dal suo incarico i Romani si sarebbero sottomessi ai Barbari. Secondo la leggenda la rimozione di Narsete spinse quest'ultimo a invitare i Longobardi a scendere in Italia; l'invasione avvenne nel 568.\nL'interno della Campania, e soprattutto la zona intorno a Benevento, fu popolata da \"foederati\" longobardi fin dalla guerra gotica; Narsete infatti, riconoscente nei loro confronti per averlo aiutato a vincere i Goti, permise a \"foederati\" longobardi di insediarsi nella zona di Benevento con funzione di difesa; questo costitu\u00ec il nucleo del Ducato di Benevento, il cui primo Duca fu Zottone. Dopo la sconfitta imperiale inflitta dai Longobardi al Bizantino Baduario, Zottone si rese indipendente da Bisanzio e fond\u00f2 il Ducato longobardo di Benevento. Nel corso degli anni 570-580 strapp\u00f2 ai Bizantini l'entroterra campano, difficilmente difendibile dai Greci in quanto le citt\u00e0 dell'entroterra non erano fortificate.\nIntorno al 584 l'Imperatore d'Oriente Maurizio (582-602) trasform\u00f2 la prefettura in esarcato. Il governatore d'Italia veniva detto \"esarca\" e rappresentava la massima autorit\u00e0 civile e militare dell'esarcato. Per quanto riguarda la \"Campania\", ad un \"Iudex Provinciae\" (governatore civile) venne affiancato un dux (comandante) designato dall'esarca. Il primo dux viene menzionato nel 592.\nIntorno al 590, la provincia di Campania, venne definitivamente abrogata, sostituita dal ducato di Napoli.\nGovernatori noti.\nI governatori della provincia della Campania furono:"}
{"id": "2173754", "revid": "4106", "url": "https://it.wikipedia.org/wiki?curid=2173754", "title": "Stan Ochers", "text": ""}
{"id": "2173759", "revid": "183976", "url": "https://it.wikipedia.org/wiki?curid=2173759", "title": "Harald Strand Nilsen", "text": ""}
{"id": "2173762", "revid": "110157", "url": "https://it.wikipedia.org/wiki?curid=2173762", "title": "Lago Ot\u00fan", "text": "Il lago Ot\u00fan (in spagnolo \"Laguna del Ot\u00fan\") \u00e8 un piccolo lago della Colombia, sito nel Dipartimento di Risaralda. \u00c8 posto ad un'altitudine di 3900 metri sul livello del mare, e copre un'estensione di 1,5 chilometri quadrati. Di origine glaciale, alimentato dalla fusione del ghiacciaio del vulcano Santa Isabel, il lago \u00e8 la fonte del fiume Ot\u00fan.\nIl lago Ot\u00fan \u00e8 un importante luogo di riproduzione per diverse specie di uccelli a rischio di estinzione, tra cui l'anatra di torrente colombiana, la sottospecie andina del gobbo della Giamaica e dell'alzavola marezzata e il beccacino di Jameson.\nIl lago Ot\u00fan contiene una grande popolazione di trote iridee, introdotte per la pesca sportiva e come un'attrazione per i turisti."}
{"id": "2173764", "revid": "709565", "url": "https://it.wikipedia.org/wiki?curid=2173764", "title": "Il topo e il mostro", "text": "Il topo e il mostro (\"The Mouse and the Monster\") \u00e8 una serie televisiva a cartoni animati, prodotta dalla United Paramount Network, nata nel 1996 su idea di Jerry Leibowitz e ricorda le storie narrate nei film con protagonista Frankenstein. La storia parla del tentativo di sfuggire, dalle grinfie Dr. Wackersteen e della moglie Olga, del piccolo topo (Chez) e del suo amico mostro (Mo)."}
{"id": "2173766", "revid": "71155", "url": "https://it.wikipedia.org/wiki?curid=2173766", "title": "Stigmata (manga)", "text": ""}
{"id": "2173775", "revid": "31638", "url": "https://it.wikipedia.org/wiki?curid=2173775", "title": "Tulipe", "text": "Si indica con la parola tulipe (termine francese che letteralmente significa \"tulipano\") un bicchiere dal gambo sottile, dal calice corto ed arrotondato, con una leggera svasatura sull'imboccatura, dalla forma che ricorda appunto il tulipano. Vini bianchi giovani e freschi vengono valorizzati da questo bicchiere, di cui esistono versioni pi\u00f9 grandi e panciute adatte a valorizzare bianchi pi\u00f9 importanti, un rosato o un rosso molto giovane, o addirittura liquori. \u00c8 anche considerato come uno dei pi\u00f9 versatili bicchieri da birra. "}
{"id": "2173779", "revid": "31638", "url": "https://it.wikipedia.org/wiki?curid=2173779", "title": "Bicchiere a tulipano", "text": ""}
{"id": "2173782", "revid": "287204", "url": "https://it.wikipedia.org/wiki?curid=2173782", "title": "Otun", "text": ""}
{"id": "2173785", "revid": "287204", "url": "https://it.wikipedia.org/wiki?curid=2173785", "title": "Lago Otun", "text": ""}
{"id": "2173786", "revid": "1318789", "url": "https://it.wikipedia.org/wiki?curid=2173786", "title": "Luca Zanforlin", "text": "Biografia.\nSi \u00e8 laureato in Comunicazione di Massa alla Facolt\u00e0 di Lettere e Filosofia. Nel 1992 diventa autore per Mediaset.\n\u00c8 stato uno degli autori storici, nonch\u00e9 conduttore della fascia pomeridiana, del talent show \"Amici di Maria De Filippi\" in onda su Real Time. Nella stagione estiva conduce, invece, \"Nokia Amici in Tour\" trasmesso su La5.\nNel 2011 pubblica il romanzo \"Denise la cozza\" che parla di una ragazza poco attraente con il sogno di entrare nel mondo della tv. A maggio 2012 esce il suo nuovo libro \"Molto pi\u00f9 che amici\".\nDa marzo 2012 diviene anche copresentatore, assieme a Maria De Filippi, della fase serale di Amici 11 in onda da sabato 31 marzo, in prima serata.\nIl 15 marzo 2013 annuncia la sua non partecipazione al serale del talent di Canale 5 come autore perch\u00e9 deve dedicarsi ad un nuovo progetto in Spagna, per produrre una fiction (per Telecinco) tratta dal suo libro \"Denise la Cozza\". Con l'uscita di Zanforlin dalla trasmissione il serale di Amici ha subito forti cambiamenti (niente pi\u00f9 orchestra, televoto e diretta), giudicati da alcuni critici televisivi come \"peggiorativi\" del programma.\nDopo il progetto lavorativo in Spagna Zanforlin fa il suo ritorno all'edizione 2013-2014 di Amici. La striscia quotidiana del talent, condotta da Zanforlin trasmessa dal 13 gennaio 2014 su Real Time. Nel serale di Amici 2015 \u00e8 stato nuovamente autore del programma.\nNella 14\u00aa edizione di Amici di Maria De Filippi \u00e8 autore con Sabrina Ferilli.\nNell'ottobre 2014 segue Sabrina Ferilli alla nuova emittente televisiva albanese Agon Channel, dove i due conducono il talk show \"Contratto\".\nNell'estate 2015 approda alla trasmissione \"Domenica In\" di Rai Uno in veste di autore per la stagione televisiva 2015/2016."}
{"id": "2173787", "revid": "88740", "url": "https://it.wikipedia.org/wiki?curid=2173787", "title": "Giuseppe Finocchiaro", "text": "Biografia.\nPianista, compositore, arrangiatore, didatta, nasce nel 1965 a Catania, ed inizia, all'et\u00e0 di sette anni, lo studio del pianoforte classico, che presto abbandona, perch\u00e9 attratto dalla musica improvvisata e dalla composizione. Consegue la laurea in Pianoforte Jazz con il massimo dei voti e la lode, in seguito la laurea di II Livello con il massimo dei voti in Composizione Jazz. Nell'89 incide il suo primo lavoro discografico con il quintetto Inno \u201cInsonnie\u201d, per la Splasc(h)Records, ed inizia l'attivit\u00e0 professionale partecipando a molti Festival Jazz Europei.\nNel 90 \u00e8 Finalista al \u201cPremio Internazionale Carlo Vivary\u201d in Cecoslovacchia, con il Trio Inno. Ha collaborato con vari artisti italiani e stranieri tra i quali il trombettista Roy Paci, la cantante pop Carmen Consoli, la cantante folk Rita Botto, il contrabbassista Stefan Looker, il violoncellista Paolo Damiani. \u00c8 stato pianista nella Corelli Jazz Orchestra e nella Jazz Lab Ensemble.\nHa inciso quindici dischi di cui tre come solista: \u201cOndre\u201d che ottiene il primo posto in classifica, rimanendoci per oltre due mesi su Radio Rai Uno; \u201cIncipit\u201d edito per la Dodicilune Records, accolto favorevolmente dalla critica nazionale specializzata e \"Prospectus\" nel 2016, sempre per l'etichetta salentina Dodicilune.\nVarie le composizioni e gli arrangiamenti per Orchestra da Camera e Big Band, tra cui \"Taranta\" eseguita dall'Orchestra Sinfonica di Kiev e dall'Ensemble del Teatro Massimo Vincenzo Bellini di Catania, e \u201cAlhambra\u201d eseguita dall'Ottetto del Conservatorio Arcangelo Corelli di Messina. Impegnato anche nella scrittura musicale per il Teatro e la Danza.\n\u00c8 stato docente, nelle classi di Pianoforte Jazz/Moderno, Composizione Jazz e nei Corsi di Perfezionamento, classi di Musica d'Insieme e Improvvisazione presso Viagrande Studios CT.\nConsiderato dalla critica un pianista raffinato ed evocativo, le sue composizioni sono una sincera esplorazione nella Musica Colta Europea Moderna e nel Jazz Contemporaneo. Varie le collaborazioni. Era principalmente impegnato con il suo \u201cPiano Solo\u201d nel quale propone composizioni originali e rivisitazioni di (Gershwin, Wheeler, Evans).\nAltre attivit\u00e0.\n\"Rapsodia Taranta\" eseguita da Orchestra da Camera del Bellini.\nDiretta dal M. Rosario Minuta:\n2003 Auditorium Teatro del sole di Palermo.\n2003 Festival \"Note di Notte\" di Ragusa.\n2004 Teatro San Giorgi di Catania.\nOrchestra Filarmonica della Repubblica Moldava.\nDiretta dal M. William D'Arrigo:\n2004 Auditorium \"Le Ciminiere\" di Catania.\nOrchestra Sinfonica di Kiev.\nOrchestrazione spettacolo teatrale \"Filottete\".\n2006 Teatro \"Scenario Pubblico\" di Catania.\nMusiche della commedia teatrale \"La moglie perfetta\"\n2007 Teatro Comunale \"Nino Martoglio\" Belpasso CT.\nMusiche per Balletti:\nSpattacolo \"Evoluzione\"\n2003 Teatro \"Ambasciatori\" di Catania\n2005 \"parole e suoni\" con la collaborazione del poeta Biagio Salmeri."}
{"id": "2173788", "revid": "27723", "url": "https://it.wikipedia.org/wiki?curid=2173788", "title": "Diffrazione dei raggi x", "text": ""}
{"id": "2173795", "revid": "136053", "url": "https://it.wikipedia.org/wiki?curid=2173795", "title": "Campania (provincia)", "text": ""}
{"id": "2173800", "revid": "339392", "url": "https://it.wikipedia.org/wiki?curid=2173800", "title": "Gaspare Pacchiarotti", "text": ""}
{"id": "2173803", "revid": "339392", "url": "https://it.wikipedia.org/wiki?curid=2173803", "title": "Gasparo Pacchiarotti", "text": ""}
{"id": "2173807", "revid": "316629", "url": "https://it.wikipedia.org/wiki?curid=2173807", "title": "Gasparo Pacchierotti", "text": ""}
{"id": "2173813", "revid": "31789", "url": "https://it.wikipedia.org/wiki?curid=2173813", "title": "Strisce giornaliere di Topolino", "text": "Le strisce a fumetti di Topolino vennero prodotte dal 1930 al 1995 e pubblicate giornalmente, tranne la domenica, sui quotidiani statunitensi fino al 2003.\nStoria editoriale.\nLa pubblicazione delle prime strisce a fumetti di Topolino inizi\u00f2 nel gennaio 1930 sceneggiate da Walt Disney, disegnate da Ub Iwerks e ripassate a china da Win Smith che, da febbraio a maggio dello stesso anno, prese il posto di Iwerks realizzando anche i disegni a matita; dopo le sue dimissioni venne incaricato Floyd Gottfredson, il quale avrebbe dovuto occuparsene solo per qualche settimana ma fin\u00ec per realizzarle fino al 1975, per oltre 45 anni. Inizialmente Gottfredson realizz\u00f2 anche le sceneggiature ma a partire dal 1932 e fino al 1943 decise di limitarsi a realizzare i soggetti e i disegni affidando le sceneggiature ad altri autori come Ted Osborne e Merril De Maris; a partire dal 1943, con l'avvento di Bill Walsh come soggettista e sceneggiatore, Gottfredson si occup\u00f2 dei soli disegni. Nonostante non fossero quindi pi\u00f9 opera di Disney, le strisce continuavano a riportare la sua firma inducendo a far pensare che fossero disegnate da lui. Fino a quando negli anni quaranta non si ebbe la grande diffusione dei comic book, ovvero gli albi a fumetti, le strisce costituirono la stragrande maggioranza delle storie di Topolino. Inizialmente gli stessi albi a fumetti non pubblicavano storie inedite ma ristampavano storie gi\u00e0 pubblicate sui quotidiani.\nNel primo periodo, dal 1930 al 1955, le strisce giornaliere, salvo brevi periodi, non erano auto-conclusive ma formavano lunghe storie che potevano essere costituite anche da un centinaio di strisce ed essere anche collegate tra di loro; dal 1946 al 1947 invece le storie costituite da pi\u00f9 sequenze di strisce furono impostate su gruppi di dodici strisce - corrispondenti a due settimane di pubblicazione - per permettere ai giornali interessati alla pubblicazione di un ciclo di storie dall'inizio, di non dover attendere mesi. Dal 1947 questo limite fu tolto e si torn\u00f2 a realizzare storie di lunghezza variabile fino al 1955 quando le strisce furono solo auto-conclusive (fino almeno al 1990). L'ultima striscia realizzata da Gottfredson fu quella del 15 novembre 1975; da allora vennero realizzate da Rom\u00e1n Ar\u00e1mbula, un artista definito mediocre dal critico Becattini, fino al gennaio 1990. Fanno eccezione due settimane di strisce dell'ottobre 1982, disegnate da Carson Van Osten (matite) e Steve Steere (chine) al posto di Arambula per uno sciopero dello Studio Disney. Dal gennaio 1990 le strisce vennero prodotte dal King Features Syndicate che, tra il 1990 al 1995, distribuisce per la pubblicazione ristampe di strisce autoconclusive di Arambula alternate a nuove storie brevi di qualche decina di strisce, sceneggiate da vari autori tra cui Floyd Norman, Alex Howell, Colette Bezio, Gary Whitney e Mike Fry e disegnate da Alex Howell, Rick Hoover, T. Lewis. Le nuove storie (tra cui \"Goofy the Genius\", ispirata a Pippo cervello del secolo del 1955) \u00abnon sono davvero granch\u00e9\u00bb secondo Alberto Becattini, per\u00f2 hanno il pregio di far apparire nelle strisce Spennacchiotto e i perfidi scienziati di Topolino e Orazio nel castello incantato (1932). Nel 1994 vennero inoltre realizzati tre remake di celebri storie di Gottfredson: Topolino e Orazio nel castello incantato (1932), Le avventure eroicomiche di Topolino aviatore (1933) e Topolino e il mistero di Macchia Nera (1939). Dal 1995 e fino al 2003 vennero pubblicate solo ristampe di strisce autoconclusive di Ar\u00e1mbula alternate alle brevi storie a strisce realizzate dal 1990 al 1995.\nCicli di storie.\nStorie comiche (1930-1931).\nLe strisce degli esordi sono a carattere prevalentemente comico, con un Topolino che riprende il personaggio dei cartoni animati. Si muove in una cittadina ferma a uno stadio rurale e la sua attivit\u00e0 principale sembra quella di litigare, bighellonare e attaccar briga come in Topolino contro il gatto Nipp o in Topolino e il bel gag\u00e0.\nIl primo ciclo di strisce, \"Topolino nell'isola misteriosa\", \u00e8 una serie di gag priva di una trama vera e propria, ispirate ai corti \"L'aereo impazzito\" (1928) e \"Topolino nella jungla\" (1929). Topolino tenta di emulare le imprese dell'aviatore Lindbergh; in seguito finisce su un'isola. Segue poi la sequenza di strisce che costituiscono la seconda storia, \"Topolino nella valle infernale\", nella quale debutta Pietro Gambadilegno insieme a Lupo, un avvocato senza scrupoli che vuole impossessarsi della miniera dello zio di Minni. Nella successiva sequenza di strisce, \"Topolino e il bel gag\u00e0\", credendo che Minni si fosse fidanzata con Felice, Topolino tenta invano pi\u00f9 volte il suicidio In realt\u00e0 Felice \u00e8 il capo di una banda di ladri di uova che commette furti ai danni della stessa famiglia di Minni al fine di costringerla a sposarlo ricattandone la famiglia. Quando Topolino riesce a infiltrarsi nella banda al fine di dimostrare la colpevolezza di Felice, tra lui e Sgozza (\"Butch\"), uno dei membri della banda di Felice, nasce una amicizia grazie alla quale Topolino riesce a far incriminare Felice dei furti di uova.\nSegue Topolino in guerra col Gatto Nip, dove il protagonista entra in contrasto con Nipp il gatto, e dopo una lunga sequenza di scontri ha la meglio costringendolo a scappare. Poi, in \"Topolino vince Spaccafuoco\" (1931), Sgozza, in carcere per aver preso parte ai furti con Felice, riesce a evadere e aiuta Topolino a vincere un incontro di pugilato contro Spaccafuoco (\"Creamo Catnera\"). Nella storia successiva Topolino si reca in prigione e riesce a convincere le autorit\u00e0 a concedere la grazia a Sgozza. Il rozzo Sgozza comincia dunque a vivere con Topolino, il quale tenta di insegnargli le buone maniere e di introdurlo finanche nell'alta societ\u00e0, anche se con alterni successi. Sgozza divenne cos\u00ec di fatto la prima spalla di Topolino. A un certo punto Topolino comincia a ricevere numerose lettere dai suoi ammiratori che gli richiedono una foto. Topolino decide di acconsentire alle loro richieste e incarica un fotografo di scattargli una foto. Dopo vari tentativi andati a vuoto, vi riesce ma si rende conto che nella foto compare anche Sgozza sullo sfondo. Dopo aver terminato di spedire le foto ai lettori, Topolino e Sgozza vengono ingaggiati in un circo. Questa fu per\u00f2 l'ultima apparizione nelle strisce di Sgozza, che scompare senza preavviso dalla narrazione dopo le prime strisce. Al termine di questa avventura, avviene l'esordio di Pluto, un cane randagio che Topolino incontra per strada e che decide di portare a casa.\nStorie avventurose (1932-1942).\nDal 1932 le storie diventano pi\u00f9 avventurose. In Topolino e i due ladri, ad esempio, Gambadilegno e Lupo rubano il denaro destinato agli orfani e del furto vengono accusati Topolino e Orazio. Questi viene processato e condannato mentre Topolino riesce a fuggire e si mette alla ricerca dei due veri ladri riuscendo ad acciuffarli e a consegnarli alla giustizia, salvando cos\u00ec Orazio dal linciaggio. Nella successiva Topolino e i pirati, vengono introdotti nuovi personaggi come il capitano Mastrorocco, sua moglie e il gorilla Spettro; Topolino viene incaricato dalla moglie di Mastrorocco, scomparso in una spedizione molti anni prima, di ritrovare un tesoro su un'isola di cui ella ha una mappa; Topolino e Minni salpano alla ricerca del tesoro ma Gambadilegno e Lupo, evasi e camuffati, si sono infiltrati nell'equipaggio e riescono a farlo ammutinare. Topolino, abbandonato su una scialuppa in balia alle onde insieme a Spettro, un gorilla, riesce comunque a raggiungere l'isola. Successivamente, grazie a Spettro e a Shakespeare, un vecchio idolatrato dai cannibali, riesce a sgominare i due delinquenti. Shakespeare, a causa di un colpo in testa, recupera la memoria rivelando di essere il capitano Mastrorocco. Trovato il tesoro, Topolino, Minni, Mastrorocco e Spettro ritornano a casa. Con l'ultima storia del 1932, Topolino e Orazio nel castello incantato, i toni diventano ancora pi\u00f9 drammatici e avventurosi: Topolino e Orazio fronteggiano tre scienziati che hanno inventato un raggio in grado di cambiare la personalit\u00e0 e usano come cavia Orazio ma verranno sconfitti da Topolino che usa il raggio contro di loro.\nNelle storie successive, spesso ispirate ai cortometraggi dell'epoca, continuano a essere introdotti nuovi personaggi. Topolino all'epoca viene caratterizzato come vivace e irrequieto, sempre alla ricerca dell'avventura, nonch\u00e9 ottimista e sempre disposto ad aiutare il prossimo. In Le prodezze di Topolino aviatore (1933), decide di seguire dei corsi all'aeroporto di Topolinia per conseguire il brevetto di aviatore; in tale storia esordiscono il colonnello Setter, che insegna a Topolino come si guida un aereo, e il meccanico Musone. Ben presto compare una nuova minaccia, il Ragno Nero, che ruba gli aerei mentre sono in volo e ne rapisce gli equipaggi; si scoprir\u00e0 che in realt\u00e0 \u00e8 un complesso dirigibile comandato da Gambadilegno e Lupo, intenzionati a conquistare il mondo. Alla fine i due malfattori verranno assicurati alla giustizia da Topolino, che si congeda dall'aviazione. Setter comparir\u00e0 anche in alcune delle storie successive, affidando diverse missioni a Topolino, anche come agente segreto. Nella storia successiva, \"Topolino e Piedidolci, cavallo da corsa\", Topolino viene truffato ingaggiando ingenuamente un cavallo brocco di nome Piedidolci che era stato fatto passare per un campione, ma, nonostante gli insuccessi iniziali, riesce a vincere una gara di ippica proprio cavalcando il presunto \"brocco\". Segue \"Topolino poliziotto e Pippo suo aiutante\" (1933-1934), giallo in cui esordisce Pippo nel ruolo inedito di spalla. In questa storia Topolino, insieme a Pippo, indaga su due casi, quello dei falsari e quello dei furti di capelli, scoprendo che sono intimamente correlati tra loro (i falsari rubavano capelli per usarli come materiale per produrre banconote false). Da ora in poi Pippo diventer\u00e0 la spalla privilegiata di Topolino, anche se continueranno ad essere usati occasionalmente in tale ruolo Minni, Orazio, Paperino (con Pippo, ricomponendo cos\u00ec il trio dei cartoni dell'epoca) e Musone.\nNella storia successiva, \"Topolino contro il pirata e contrabbandiere Gambadilegno\", Pietro compare per la prima volta da solo senza Lupo. Il capitano Setter affida a Topolino il compito di portare i viveri per aereo a una popolazione isolata dalla neve, e questi parte con Minni, ma poi l'aereo si schianta su una nave appartenente ai contrabbandieri capitanati da Gambadilegno. Topolino e Minni vengono fatti prigionieri da Pietro, che vorrebbe sposare Minni. Topolino gli obietta che il capitano di una nave \u00e8 il solo a bordo che pu\u00f2 celebrare il matrimonio ma non pu\u00f2 nemmeno celebrare il matrimonio di s\u00e9 stesso, e che l'unico modo per risolvere il problema \u00e8 che Gambadilegno nomini temporaneamente Topolino capitano in modo che quest'ultimo possa celebrare il matrimonio. Non appena nominato capitano della nave da Gambadilegno (che casca nella trappola), Topolino ne approfitta per far arrestare Pietro dal suo stesso equipaggio (che obbedisce immediatamente all'ordine in quanto non approvava il matrimonio). In \"Topolino e l'elefante\" (1934) compare per la prima volta l'usuraio disonesto Eli Squick, che compra un elefante di nome Bobo per costringerlo a compiere lavori pesanti, ma Bobo per errore viene spedito a Topolino, da cui viene accudito per un certo periodo, finch\u00e9 Squick non gli ingiunge di restituirglielo. Alla fine Squick sar\u00e0 costretto a rinunciare all'elefante vendendolo al circo. Eli Squick comparir\u00e0 in altre due storie, come spalla di Gambadilegno. Nella successiva \"Topolino nel paese dei califfi\" ricompare Lupo insieme a Pietro. I due rubano al capitano Mastrorocco una gemma di propriet\u00e0 del califfo, mettendolo nei guai. Se Topolino e i suoi amici (Pippo e Minni) non recupereranno la gemma in breve tempo, infatti, Mastrorocco verr\u00e0 decapitato come punizione per essersi fatto rubare la gemma appartenente al califfo. Dopo aver sconfitto Pietro e Lupo e aver recuperato la gemma, essi riescono a fermare i boia del califfo appena in tempo, salvando cos\u00ec il povero Mastrorocco dalla decapitazione. Dopo questa storia, Lupo scomparir\u00e0 per comparire solo in un'ultima occasione nel 1941.\nNella storia successiva, \"Topolino e Pluto corridore\" Topolino iscrive Pluto a corse per cani. Segue \"Topolino giornalista\" (1935), dove esordisce nelle strisce il personaggio di Paperino nel ruolo di strillone. In questa storia Topolino dirige un giornale e si trova a fronteggiare le minacce di Gambadilegno, il quale compie numerosi attentati ai danni del giornale perch\u00e9 non vuole che esso pubblichi informazioni compromettenti riguardanti le sue losche attivit\u00e0 in collusione con le stesse autorit\u00e0 cittadine. In \"Topolino e il tesoro di Clarabella\" ricompare Eli Squick che corteggia Clarabella in quanto interessato a una mappa del tesoro nascosta nel solaio di Clarabella. Quando i suoi piani vengono smascherati, Eli Squick ricatta Clarabella annunciandole che si impadronir\u00e0 della sua casa se non pagher\u00e0 in tempo l'ipoteca. Per pagare l'ipoteca Topolino e Orazio decidono di andare in cerca del tesoro. Squick allora ingaggia Gambadilegno per impedire ai due di recuperare il tesoro in modo da assicurarsi tesoro e casa di Clarabella, ma non riescono nell'intento. Clarabella per sdebitarsi regala a Topolino nel giorno del suo compleanno (28 settembre 1935) una radio. Nella storia successiva Topolino, usando la radio in questione, capta un messaggio di SOS proveniente da una nave. Si reca allora immediatamente dal capitano Setter per avere maggiori informazioni al riguardo, e questi lo incarica di risolvere il mistero della sparizione delle navi e dei suoi equipaggi. Topolino e il meccanico Musone vengono tuttavia catturati dal pirata Orango, il quale \u00e8 responsabile del rapimento degli equipaggi delle navi mediante l'artiglio magnetico. Topolino e Musone riescono comunque ad avere la meglio sul nemico assicurandolo alla giustizia.\nDi ritorno dall'avventura contro Orango, Topolino si trova suo malgrado a dover accudire uno struzzo di nome Oscar, il quale lo indebita pesantemente a causa dei numerosi danni provocati. Per pagare i danni provocati da Oscar e cos\u00ec evitare la galera Topolino decide di iscriversi a una corsa nella speranza di vincere il primo premio. Topolino, cavalcando Oscar, riesce a vincere la corsa spuntandola sugli altri concorrenti, tra cui Paperino e Pippo. Tuttavia compare tal Tony Dinero, il quale rivendica il primo premio in quanto legittimo proprietario di Oscar. Dinero riceve cos\u00ec il primo premio, ma \u00e8 poi costretto a pagare i danni provocati dallo struzzo essendone il legittimo proprietario. Non volendoli pagare, Dinero rinnega di esserne il proprietario, al che Topolino obietta che se \u00e8 suo quando c'\u00e8 il sole, rimane suo anche con la pioggia, citando peraltro una battuta comparsa precedentemente in una striscia di Braccio di Ferro.\nIn \"Topolino agente della polizia segreta\", Topolino viene ingaggiato da Setter come agente segreto, con l'incarico di recuperare i piani rubati dalla spia Grillo Grifi. Topolino, pedinando Grifi, finisce in Africa, dove si recluta insieme a Grifi nella legione straniera. Scopre che Grifi \u00e8 in combutta con Gambadilegno e alla fine riesce a recuperare i piani segreti e ad assicurare i due malviventi alla giustizia. In \"Topolino nella casa dei fantasmi\" (1936), il protagonista, insieme a Paperino e Pippo (trio che compare in numerosi cortometraggi dell'epoca), risolve il caso dei contrabbandieri mascherati da spettri che infestavano la casa del colonnello Bassett per indurlo ad andarsene e poter usare cos\u00ec la magione come covo per i loro loschi traffici. Questa \u00e8 l'ultima storia in cui compare Paperino, in quanto il successo riscosso dall'iracondo papero convince lo studio Disney a dedicargli una tavola domenicale tutta per lui (\"Silly symphony featuring Donald Duck\"), facendolo sparire al contempo dalle strisce e dalle tavole domenicali di Topolino, dando cos\u00ec inizio alla separazione dell'universo dei paperi da quello dei topi. In \"Topolino e il mistero dell'uomo nuvola\", il protagonista, con i soldi ricevuti dal colonnello Bassett, compra un aeroplano e con esso si imbatte nell'uomo nuvola, alias il professor Enigm, il quale ha scoperto come utilizzare l'energia atomica. Gambadilegno, tuttavia, con l'inganno cattura Enigm, Topolino e Pippo con l'intento di ottenere la formula dell'energia atomica per utilizzarla a loschi fini. Topolino, tuttavia, riesce a liberarsi e, dopo un epico duello, a sconfiggere il suo arcinemico. La storia si conclude con Enigm che, usando l'energia atomica, fa esplodere l'aeroplano di Gambadilegno e che lascia la Terra con l'intento di non divulgare al mondo la formula dell'energia atomica conscio che l'umanit\u00e0 non \u00e8 pronta per questa scoperta e che verrebbe usata in maniera malvagia, per esempio in guerre. Nella storia compare per l'ultima volta nelle strisce Setter.\nIn \"Topolino e il gorilla Spettro\" (1937) Gambadilegno prende in prestito da Eli Squick una pistola perch\u00e9 vuole fare fuori l'odiato topastro ritenendolo responsabile dell'esplosione del suo aeroplano. Entrati di nascosto in casa di Topolino, Gambadilegno ed Eli Squick non portano a termine il delitto perch\u00e9, origliando, scoprono che Topolino, Pippo, Minni, Mastrorocco e il gorilla Spettro partiranno alla ricerca di un tesoro nascosto in Africa. Travestiti da donne, Pietro e Squick partono anch'essi per l'Africa con l'intenzione di pedinarli e poi sottrarre loro il tesoro, non prima di aver ucciso Topolino. Alla fine tuttavia i cattivi, cannibali compresi, verranno sconfitti e gli eroi, recuperato il tesoro, torneranno a casa arricchiti. Nella successiva \"Topolino sosia di Re Sorcio\", Topolino, mentre spende il denaro accumulato nell'avventura precedente comportandosi generosamente con i poveri, scopre di essere il sosia del monarca di una nazione europea, il quale \u00e8 alquanto impopolare a causa del suo malgoverno. I ministri di re Sorcio propongono a Topolino e al monarca di scambiarsi i ruoli in maniera tale da permettere al re Sorcio di divertirsi nei locali e a Topolino di risollevare la situazione della monarchia. I due sosia accettano la proposta. Alla fine Topolino, nei panni di re Sorcio e con l'aiuto anche di Minni, sventer\u00e0 un colpo di stato e risollever\u00e0 la situazione della monarchia, prima di restituire il potere al vero sovrano.\nSegue \"Topolino e il mostro bianco\" in cui Topolino e Pippo si imbarcano in una baleniera alla caccia di una balena feroce e si trovano a dover di nuovo affrontare Gambadilegno. Nella successiva \"Topolino e la banda dei piombatori\" esordisce invece un nuovo nemico di Topolino, Giuseppe Tubi, insieme all'ispettore Manetta. Topolino, impoveritosi in seguito al crollo delle sue azioni in borsa, cerca lavoro e alla fine viene assunto come apprendista dall'idraulico Giuseppe Tubi. Contemporaneamente avvengono misteriosi furti proprio nelle case in cui ha lavorato Tubi, e Topolino comincia a sospettare del suo datore di lavoro, riuscendo infine a coglierlo in flagrante e ad assicurarlo alla giustizia insieme alla sua banda. La banda di Tubi si riveler\u00e0 infine essere una combriccola di ex attori teatrali incompresi dal pubblico, datisi alla rapina in seguito all'insuccesso sul palco.\nDal 1938 il personaggio subisce una evoluzione grafica nella quale gli occhi, inizialmente completamente neri, vengono dotati di pupille bianche. La cosa venne giustificata nella storia Topolino e Robinson Crusoe nella quale Topolino viene ingaggiato per fare un film e durante le riprese i suoi occhi vengono modificati; alla fine delle riprese i suoi occhi restano immutati e cos\u00ec vengono mantenuti nelle storie successive. Successivamente decide, in Pipposcampagnate, di passare qualche giorno al campeggio con Pippo e Tip e Tap mentre, nella storia successiva, esordisce Macchia Nera insieme al Commissario Basettoni. Gottfredson, ideatore del personaggio, insieme allo sceneggiatore Merrill De Maris, ha spiegato in un'intervista le origini del criminale: \nMacchia Nera, nella sua prima e unica apparizione nelle strisce, \u00e8 pi\u00f9 malvagio di come sar\u00e0 invece caratterizzato nelle storie successive, tentando di uccidere Topolino tre volte con sofisticati macchinari letali tali da essere censurati in molte ristampe statunitensi.\nSeguono storie di vita quotidiana come Topolino e la lampada di Aladino, Topolino e il selvaggio Gioved\u00ec, Topolino e l'illusionista e Topolino agente di pubblicit\u00e0 che si alternano a quelle avventurose come Topolino e la barriera invisibile, Topolino e i topi d'albergo e Topolino all'et\u00e0 della pietra. In Topolino e il boscaiolo, Gambadilegno appare per la prima volta con entrambe le gambe in quanto ha fatto sostituire quella di legno con una protesi coperta dai pantaloni e dalla scarpa. Secondo Gottfredson:\nTuttavia nelle storie a strisce successive la gamba di legno ricomparir\u00e0 sporadicamente. Nelle storie di questo periodo fanno la loro apparizione numerosi personaggi tra cui Bubbo e il Dr. Ossivecchi; inoltre ricompare, dopo anni di assenza, Lupo, in \"Topolino e il boscaiolo\".\nSeconda guerra mondiale (1942-1946).\nI primi riferimenti alla seconda guerra mondiale appaiono in \"Topolino e il boscaiolo\" (1941) ma \u00e8 dalla storia Topolino e il corvo (1942) che le vicende belliche iniziano a incidere nella vita dei protagonisti: infatti Topolino e Pippo, non ritenuti idonei al servizio militare, decidono di contribuire ugualmente andando a coltivare i campi. Dopo questa storia, che vede l'addio dell'abile sceneggiatore Merril De Maris, iniziano sei mesi di strisce auto-conclusive comiche dove i nipoti di Topolino, Tip e Tap, apparirono pi\u00f9 frequentemente: essi sono protagonisti insieme allo zio della breve storia Topolino - Vacanza incivile (dal 31 maggio al 26 giugno 1943), che sar\u00e0 anche l'ultima in cui compare Tap (Ferdie), perch\u00e9 Gottfredson ritenne che \u00ab\"i due gemellini assomigliavano troppo ai nipotini di Paperino, cos\u00ec decisi di eliminare Tap per sviluppare meglio la personalit\u00e0 di Tip, facendone una specie di genietto della meccanica\"\u00bb. Tap scomparve anche dalle tavole domenicali: l'ultima fu quella del 19 dicembre 1943.\nCon la storia Un'avventura di Topolino nella seconda guerra mondiale debutta come sceneggiatore Bill Walsh con una storia bellica che vede come antagonisti spie e agenti nazisti infiltrati a Topolinia. Nella striscia del 26 ottobre 1943, facente parte della storia \"Topolino e la cassetta elettronica\", Tip appare per la prima volta senza il fratello e senza grembiule. Gottfredson ricorda:\nTap, tuttavia, continu\u00f2 a essere impiegato nelle storie prodotte appositamente per i comic book. Diverse storie del periodo 1943-1944 - Un'avventura di Topolino nella seconda guerra mondiale, Topolino nella seconda guerra mondiale, Topolino e gli orfani di guerra, Topolino e Pluto eroe - sono ad argomento bellico, con Topolino che affronta spie e agenti nazisti. Ben presto per\u00f2 i riferimenti alla guerra scompaiono. La storia Topolino e le meraviglie del domani (1944) \u00e8 l'ultima in cui Topolino indossa i classici pantaloncini, che peraltro vengono mostrati esplicitamente soltanto nelle prime strisce della storia, antecedenti al viaggio nel futuro sognato da Topolino; infatti, non appena Topolino finisce nel futuro, si trova improvvisamente addosso camicia e pantaloni lunghi (evidentemente il suo abbigliamento futuristico) al posto dei classici pantaloncini indossati fino all'istante precedente. I pantaloncini corti non compariranno pi\u00f9 nelle storie successive, a partire da \"Topolino e la casa misteriosa\" (1944-45), in cui Topolino indossa camicia e pantaloni lunghi fin dalla prima striscia. A quest'ultima storia segue un anno di strisce auto-conclusive con unica eccezione la storia lunga Topolino e Billy il topo (1945). Seguono, nel periodo 1946-1947, una serie di avventure brevi bisettimanali, fino all'introduzione di Eta Beta.\nUna caratteristica del Topolino di Walsh \u00e8 che, a differenza del Topolino degli anni trenta, sempre alla ricerca dell'avventura, lui vorrebbe vivere una vita tranquilla da borghese ma si trova suo malgrado a subire l'avventura, anche a causa di personaggi che, pur di ottenere il suo aiuto, non esitano a rapirlo o a coinvolgerlo con l'inganno (come Eta Beta, Gas e Giac e Wing Ding). Altra caratteristica delle storie di Topolino di Walsh, fin dal primo periodo, sono le atmosfere fantastiche o fantascientifiche, a tratti inquietanti, che si possono riscontrare gi\u00e0 ad esempio in \"Topolino e la cassetta elettronica\", \"Topolino e l'isola della morte\", \"Topolino e le meraviglie del domani\" e \"Topolino e la casa misteriosa\".\nLa saga di Eta Beta (1947-1950).\nNel settembre 1947, con l'avvicinarsi del ventesimo anniversario di Topolino, Walsh e Gottfredson decisero di introdurre nella striscia un nuovo personaggio che avrebbe funto da coprotagonista: l'uomo del futuro Eta Beta (\"Eega Beeva\"). L'introduzione del nuovo personaggio fu annunciata da una striscia promozionale. Topolino in una caverna incontra Eta Beta, un uomo proveniente dall'anno 2447 con doti fuori dal comune: mangia cibi strani, ha un cane che costringe gli altri a dire la verit\u00e0 - il \"gangarone\" Flip - e mette la P davanti a molte parole. Eta Beta comincia a vivere insieme a Topolino, e nei primi mesi gli autori si limitano a realizzare avventure quotidiane in cui vengono introdotte poco alla volta le bizzarrie e le straordinarie capacit\u00e0 dell'uomo del futuro, nonch\u00e9 la sua diversit\u00e0 che gli crea non pochi problemi di integrazione.\nA partire dall'invenzione dell'atombrello per mano di Eta Beta, cominciano le avventure di pi\u00f9 ampio respiro. L'atombrello \u00e8 in grado di proteggere da tutte le armi, compresa la bomba atomica, e per questo motivo un nuovo temibile nemico, la \"Spia Poeta\" (in originale \"The Rhyming Man\" in quanto si esprime in rima), tenta di rubarla per loschi fini. Sconfitta la Spia Poeta e tornati a casa, Topolino tenta di convincere Eta Beta a smettere di realizzare invenzioni potenzialmente pericolose e di cominciare a comportarsi come tutti gli altri, ma l'uomo del futuro, considerato dalle autorit\u00e0 un soggetto potenzialmente pericoloso, viene addirittura processato salvo poi essere scagionato. Successivamente Flip viene rapito da Gambadilegno che ne approfitta per ricattare Eta Beta e renderlo cos\u00ec suo complice. Per fortuna Topolino, notando il comportamento sospetto di Eta Beta e seguendolo di nascosto, riesce a scoprire tutto e a far arrestare Pietro. Nelle storie successive Topolino ed Eta Beta vivono una avventura nello spazio, per poi andare in vacanza del Far West e sgominare una banda di criminali locale. Di ritorno dal Far West, si trovano a dover sgominare la \"Banda della Morte\", un'associazione a delinquere retta da un insospettabile magnate che per copertura fa il benefattore. Infine Topolino ed Eta Beta partono per il Vecchio Mondo alla ricerca del tesoro di Mook finendo per scontrarsi di nuovo con Gambadilegno, questa volta al servizio dei sovietici (in una vignetta viene anche visualizzata la cortina di ferro). Per paura che il personaggio mettesse in ombra Topolino, si decise di farlo ritornare a casa, nel futuro, al termine della storia Eta Beta e il tesoro di Mook.\nAvventure di viaggi (1950-1953).\nNella storia successiva alla partenza di Eta Beta compaiono a Topolinia Gas e Giac, i topi gi\u00e0 comparsi nel lungometraggio di Cenerentola. I due portano Topolino nella Topolitamia, un regno oppresso dalla Maschera di ferro. Dopo aver rovesciato il tiranno, Topolino affronta un lungo viaggio di ritorno a Topolinia corrispondente a due storie: nella prima esplora l'oceano scoprendo una citt\u00e0 sommersa popolata da uomini pesce, nella seconda, giunto in Africa, rischia la vita perch\u00e9 punto dalla mosca tze tze. Ritornato a casa, scopre che Pippo \u00e8 diventata una star del cinema ma si \u00e8 montato la testa diventando intrattabile, complice anche l'intervento di un ipnotizzatore che gli aveva modificato la personalit\u00e0; per farlo uscire dallo stato di ipnosi, Topolino decide di sabotare la sua carriera di attore riuscendo infine a farlo tornare in s\u00e9. Nelle avventure successive deve dapprima affrontare un fantasma, poi effettua un viaggio nel tempo con uno zio strambo di Pippo, poi diventa ricco perch\u00e9 ha trovato l'anello di Re Mida; successivamente, ritornato povero e indebitato, \u00e8 costretto ad andare alla ricerca di un tesoro in modo da pagare i debiti; in questa storia appare per l'ultima volta Gambadilegno, anche lui alla ricerca del tesoro. Tornato a Topolinia e pagati i debiti, Topolino vive con Pippo un'altra avventura in zone lontane, con ambientazioni fantasy, trovandosi in un mondo ispirato al \"Mago di Oz\". Di ritorno da questa avventura, in \"Topolino contro Topolino\" il protagonista scopre che tutti lo evitano o lo trattano in maniera scortese; ci\u00f2 \u00e8 dovuto al fatto che durante la sua assenza un suo sosia, il criminale \"Miklos\", detto anche \"Topo Grigio\", si era fatto passare per lui, con l'intenzione di ucciderlo e prenderne il posto. Una volta sconfitto \"Miklos\", Topolino viene colpito dal singhiozzo; dunque, per curarlo, si reca in Irlanda dove finisce in un regno incantato popolato da folletti. Di ritorno dall'Irlanda, nella storia Topolino e il gorilla Umbrage si occupa di un gorilla molto colto. Successivamente visita il centro della Terra in Topolino e il terraplano (1954). Tornato a casa dal centro della Terra tramite un geyser, rester\u00e0 nelle storie successive sempre a Topolinia.\nStorie quotidiane (1954-1955).\nTornato a Topolinia al termine dell'avventura ambientata al centro della Terra, Topolino inizia una serie di storie di ambientazione cittadina, alcune di carattere domestico (Topolino e lo zio in ozio, Topolino e Pluto innamorato, Topolino e il ritorno di Davy Crockett), altre pi\u00f9 avventurose (Topolino e l'orfanello riformato, Pippo cervello del secolo). Topolino trova fuori di casa un neonato che si scoprir\u00e0 essere un bambino pi\u00f9 grande, \"Lino Valelapena (Leavenworth),\" che vuole svaligiargli la casa; il bambino ladro viene ricercato da una banda di criminali che gestiscono un parco giochi e che lo avevano rapito anni prima, ma questi ultimi vengono sgominati da Tip e i suoi amici boy scout. Nel finale della storia, Leavenworth ritrova la madre e passa una vacanza insieme a Tip. Topolino si sente solo e ingaggia delle babysitter per giocare con loro a bridge. Un giorno trova in casa zio Gudger (Balatrone, detto lo \"zio in ozio\"), un suo amico indiano e i suoi animali; lo zio dar\u00e0 parecchi problemi a Topolino, che, per aiutarli, costruisce una casa per anziani dove possano alloggiare. Dopodich\u00e9 Topolino si mette alla ricerca di Pippo, misteriosamente scomparso, e scopre che, a causa di un colpo in testa, ha perso la memoria ed \u00e8 diventato un genio ingaggiato dal governo; un miliardario di bassa statura, pur di completare la sua collezione di animali nani, tenta di rubare una mucca nana clonata da Pippo ma viene sconfitto e Pippo ritorna come prima recuperando la memoria ma perdendo il suo genio. Alla fine della storia Topolino scopre che Tip \u00e8 scomparso e Pluto si innamora di una cagna. Segue Topolino e il ritorno di Davy Crockett dove un ragazzino di nome Davy \u00e8 convinto di essere Davy Crockett. Walsh decide di sfruttare il successo dell'eroe della frontiera introducendolo indirettamente nella striscia; nella storia viene anche introdotto il grillo parlante di Pinocchio (\"Jiminy Cricket\"), che ora si veste come Davy Crockett e per questo motivo ha cambiato il nome in \"Jiminy Crockett\" (\"Grillo Crockett\"); la storia si conclude con il bimbo che \u00e8 costretto a frequentare la scuola. A partire dal giorno successivo le strisce diventano auto-conclusive.\nStrisce autoconclusive di Gottfredson (1955-1975).\nCos\u00ec Gottfredson spiega le ragioni della fine delle storie lunghe di Topolino, sostituite da strisce autoconclusive a partire dal 5 ottobre 1955. Inizialmente alcune strisce del 1955 hanno comunque un debole filo conduttore, come per esempio la sequenza di cinque strisce consecutive in cui appare l'orso di Davy che crea vari problemi a Topolino e le tre strisce consecutive in cui Dumbo fa visita a Topolino. Nelle strisce del 1956 esordisce Gancio il dritto, gi\u00e0 comparso in numerose tavole domenicali; Walsh e Gottfredson introducono altri nuovi personaggi tra cui un cugino di Pippo forzuto di nome \"Farlocco\", un discolo nipote di Minni di nome \"Vispetto\" e un presunto extraterrestre che compare in alcune strisce del 1957 senza spiegare per\u00f2 da dove viene. Nel 1958, in seguito al successo del telefilm Zorro, in alcune strisce compare un ragazzino travestito da lui chiamato \"Li'l Zorro\", \"Piccolo Zorro\". Molte strisce della seconda met\u00e0 degli anni cinquanta riguardano ladri maldestri che tentano di svaligiare la casa di Topolino, piazzisti imbroglioni che tentano di vendere merce scadente e gag riguardanti Pluto, Minni, Tip e Pippo.\nGottfredson continu\u00f2 a disegnare le strisce di Topolino fino al 1975, anno in cui venne sostituito da Ar\u00e1mbula.\nEdizione italiana.\nEsordio.\nLa serie a fumetti a strisce giornaliere di Topolino esordirono in Italia gi\u00e0 nel 1930, sul settimanale \"L'illustrazione del popolo\", dove venne attribuita la creazione del personaggio al solo Ub Iwerks; la striscia venne pubblicata sul settimanale per tutto il 1930 per poi interromperne definitivamente la pubblicazione. Nel 1931 furono pubblicate da \"Il popolo di Roma\" delle storielle apocrife realizzate da Guglielmo Guastaveglia, molte delle quali riprendono situazioni tratte dalle strisce giornaliere originali (vengono ridisegnate in particolare alcune gag tratte da \"Topolino nell'isola misteriosa\", \"Topolino nella valle infernale\", \"Topolino contro il gatto Nipp\" e \"Topolino domatore e saltimbanco\").\nLa Casa Editrice Nerbini, sull'onda del successo dei cortometraggi animati, nel 1932 fece esordire una pubblicazione settimanale nel formato del \"Corriere dei Piccoli\", dedicata al personaggio, \"Topolino\", che non presentava per\u00f2 l'edizione originale delle strisce ma storie apocrife con didascalie in rima disegnate da Giove Toppi; a causa delle proteste del concessionario italiano di Mickey Mouse, la testata venne modificata in \"Il Giornale di Topo Lino\", e incentrata sul personaggio di Topo Lino, realizzato da Giove Toppi e Gaetano Vitelli; acquisiti per\u00f2 i diritti regolarmente, la testata venne ripristinata ma continuarono le storie di Toppi. Le storie ufficiali del personaggio della Disney esordirono nel n. 7, nel febbraio 1933, con didascalie e nuvolette. Contemporaneamente la Nerbini pubblic\u00f2 una seconda testata incentrata sul personaggio come supplemento alla principale per smaltire il grande quantitativo di materiale Disney disponibile. Fu proprio nel supplemento che nel 1934 venne pubblicata per la prima volta in versione organica (anche se non integrale) la prima storia a fumetti di Topolino, \"Topolino nell'isola misteriosa\". Curiosamente Nerbini, l'editore che pubblicava all'epoca il giornale, fece aggiungere alla storia nuove strisce realizzate appositamente per la pubblicazione sul supplemento da Giorgio Scudellari, al fine di correggere alcune incongruenze della storia. Per il tratto molto simile a quelle originali, le strisce aggiunte da Scudellari passarono indenni le successive ristampe italiane tra cui il Topolino d'oro.\nNel luglio del 1935 la Nerbini cede i diritti alla Mondadori che subentra come editore della testata sopprimendo dopo poco la serie dei supplementi. Sotto la gestione Mondadori furono pubblicate per la prima volta molte delle strisce quotidiane del periodo 1930-1932 antecedenti \"Topolino e Orazio nel castello incantato\" (di quel periodo Nerbini aveva pubblicato soltanto \"Topolino nell'isola misteriosa\" e alcune gag isolate). Queste storie pi\u00f9 arcaiche furono pubblicate sulle testate \"Gli albi d'oro\" e \"Nel regno di Topolino\", anche se con alcuni tagli e manipolazioni, mentre \"Topolino\" formato giornale pubblicava le storie a strisce pi\u00f9 recenti, inizialmente in bianco e nero e al ritmo di cinque strisce alla settimana. Nel corso del 1936 si pass\u00f2 a sei strisce alla settimana, di cui quattro pubblicate in prima pagina a colori e altre due in seconda pagina insieme al riassunto. A partire dal numero 218 del 25 febbraio 1937 e fino ai primi mesi del 1939, tuttavia, \"Topolino\" soppresse la continuazione della puntata a pagina due pubblicando in prima pagina solo (in media) tre strisce e un quarto per volta, rimontate su quattro righe, rallentando vistosamente il ritmo di pubblicazione rispetto agli Stati Uniti (dove uscivano sei strisce alla settimana). Nel 1939, proprio per recuperare il ritardo accumulatosi nel frattempo, la Mondadori decise di pubblicare due (nel numero 343 addirittura tre) storie inedite per volta, per un totale di dieci strisce alla settimana (cinque per storia). Dal 1939 al 1941 la \"Mondadori\" riprese dunque a pubblicare le strisce di Topolino nel loro formato originale, non rimontate, al ritmo di cinque strisce alla settimana. Nel gennaio 1942, a seguito di imposizioni del regime fascista, la redazione di \"Topolino\" e di tutte le altre testate furono costretti a rimuovere dalle storie a fumetti tutte le nuvolette, spostando i dialoghi in apposite didascalie nella parte inferiore della vignetta. Le ultime puntate di \"Topolino e l'illusionista\" furono dunque pubblicate private delle \"nuvolette\".\nDurante la guerra, a seguito di imposizioni del regime fascista, venne vietata la pubblicazione di materiale americano e quindi, dal n. 478 del 10 febbraio 1942, le strisce originali di Topolino vennero sostituite da quelle di Tuffolino, scritte da Federico Pedrocchi e disegnate prima da Pierlorenzo De Vita e poi da Gustavo Petronio. La prima storia del nuovo personaggio, \"Tuffolino agente di pubblicit\u00e0\", era in realt\u00e0 Topolino agente di pubblicit\u00e0 dalla quale vennero eliminati i riferimenti ai personaggi Disney modificandone i nomi - Topolino divenne \"Tuffolino\", Minni \"Mimma\" e Clarabella \"Clara -\" e vennero ritoccati tutti personaggi per renderli umani e non pi\u00f9 animali antropomorfi mentre i dialoghi e gli sfondi rimasero gli stessi della storia originale. Una volta finito il materiale originale, vennero realizzate storie originali di Tuffolino che continuarono a essere pubblicate fino al 1943, quando il giornale sospese le pubblicazioni per motivi bellici. Nel dopoguerra (1945), caduto il regime, la testata riprese le pubblicazioni con storie originali della Disney.\nLe strisce di Gottfredson pubblicate nel secondo dopoguerra sul \"Topolino\" giornale, nonostante il formato \"tabloid\" della testata non rendesse necessario il loro rimontaggio, non furono esenti da modifiche quali tagli di vignette (spesso attuato per far posto al titolo della storia), sfasamenti (che facevano s\u00ec che in diversi casi una riga di vignette non corrispondesse esattamente a una striscia originale) e modifiche ai disegni originali di Gottfredson ad opera dei disegnatori della redazione, tra cui Michele Rubino. In \"Topolino e il mistero delle collane\", ad esempio, alcuni personaggi vengono aggiunti nelle vignette o ridisegnati da Rubino, tra cui (citando testualmente Becattini) \u00abuno strano Pippo \"deformato\"\u00bb. Molte delle avventure a strisce bisettimanali del periodo 1946-1947 furono pubblicate negli albi tascabili di Topolino, subendo alcune alterazioni. Essendo una singola storia bisettimanale troppo breve per riempire l'intero albo tascabile, infatti, la Mondadori decise di pubblicare sulla testata due storie bisettimanali per volta, fuse in un'unica narrazione coerente mediante la modifica dei dialoghi originari in modo da collegare le due storie originarie e farle passare per la stessa storia. Le storie dal 1947 al 1955, dall'esordio di Eta Beta alla storia del Piccolo Davy, furono pubblicate principalmente sul \"Topolino\" libretto tra il 1949 e il 1956, in versione rimontata (mediamente sei vignette per pagina, disposte su tre righe). Alcune di esse furono tuttavia pubblicate sugli Albi d'oro.\nEdizioni critiche delle strisce di Gottfredson cominciarono ad essere pubblicate a partire dagli anni settanta, a partire dalla collana \"Il Topolino d'oro\", che tuttavia si fermava al gennaio 1945, saltando anche alcune storie minori del periodo bellico all'epoca ancora inedite in Italia. Inoltre, nemmeno l'edizione del \"Topolino d'oro\" era perfetta, a causa dell'assenza di alcune strisce o vignette e del rimontaggio di alcune altre. Fu \"Topolino collezione ANAF\" negli anni ottanta a pubblicare la serie integrale delle strisce dal 1930 al 1955, tra cui anche alcuni inediti (ad esempio \"Topolino e gli orfani di guerra\" e \"Topolino e Pluto innamorato\"); il volume finale della collana, inoltre, pubblic\u00f2 anche le strisce autoconclusive dal 5 ottobre 1955 al 5 gennaio 1957. Successivamente, negli anni novanta, furono pubblicate nella collana \"New Comics Now\" dell'editore Comic Art le annate dal 1944 al 1950 e dal 1957 al 1975 delle strisce di Gottfredson in versione integrale, con le strisce lasciate in bianco e nero, e con traduzione filologica (a parte la scelta di mantenere l'adattamento dei kumquat in naftalina). Le strisce dal 1930 al 1940 furono invece pubblicate dalla Comic Art nella testata \"Gertie Daily\". Alla fine degli anni 80' quasi tutte le storie di Gottfredson furono pubblicate in allegato al quotidiano romano \"Il Messaggero\" in versione non rimontata. Sulla testata \"Topomistery\" negli anni novanta furono pubblicate in versione non rimontata, ruotate di 90 gradi e in bianco e nero, molte delle storie del duo Walsh-Gottfredson (periodo 1943-1955), e anche due storie del periodo pre-Walsh, sceneggiate da De Maris (\"Topolino all'et\u00e0 della pietra\" e \"Topolino agente di pubblicit\u00e0\"). Nel 2010 fu inoltre pubblicata, in allegato al \"Corriere della sera\", la collana \"Gli anni d'oro di Topolino\", che pubblic\u00f2 tutte le strisce giornaliere e le tavole domenicali realizzate da Gottfredson tra il 1930 e il 1975, ricolorandole tuttavia. Tra il 2012 e 2013 la Rizzoli Lizard pubblic\u00f2 la traduzione in italiano dei primi due volumi della \"Floyd Gottfredson Library\" della Fantagraphics, interrompendo poi la collana (e dunque pubblicando integralmente in bianco e nero e non rimontate le sole strisce quotidiane dal 13 gennaio 1930 al 9 gennaio 1934).\nAdattamenti infedeli.\nNell'originale statunitense Eta Beta mangiava \"kumquat\", cio\u00e8 mandarini cinesi sottaceto. Poich\u00e9 per\u00f2 tale frutto era praticamente sconosciuto in Italia, nell'edizione italiana si pens\u00f2 di renderlo con naftalina. Tale adattamento generava anche delle incongruenze, per esempio in una storia compare una \"pianta di naftalina\", al posto dell'originale pianta di mandarini. Nonostante ci\u00f2 tale adattamento ebbe successo rimanendo anche nelle successive edizioni pi\u00f9 filologiche. I curatori della collana \"Gli anni d'oro di Topolino\", Luca Boschi e Alberto Becattini, pur spiegando nelle introduzioni alle storie che Eta Beta nell'originale mangiava \"kumquat\", decisero di mantenere l'originale traduzione perch\u00e9 ormai era stata assimilata nell'immaginario collettivo.\nProduzione di strisce originali.\nAlcuni mesi dopo la fine delle lunghe storie a strisce, sostituite da auto-conclusive, in Italia apparvero nuove storie con protagonista Topolino, tra cui \"Topolino e il mistero di Tapioco VI\" (1956), che ricordavano molto le strisce giornaliere di Gottfredson. Tra le analogie con le storie di Walsh e Gottfredson si annoverano il ritmo tipico di una storia a strisce (una gag ogni tre/quattro vignette), lo stile di disegno molto simile, la firma \"Walt Disney\" che compariva in alcune vignette, e le scritte dei negozi in inglese invece che in italiano. Per questi motivi molti lettori dell'epoca pensarono che queste nuove avventure venissero realizzate negli Stati Uniti dagli stessi autori delle strisce di Topolino pubblicate in precedenza rimontate. In realt\u00e0 tali storie erano realizzate da un autore italiano, Romano Scarpa, che decise di emulare lo stile delle storie a strisce di Topolino, in modo che potessero essere scambiate per storie di Gottfredson. Scarpa afferm\u00f2 in seguito:\nNegli anni novanta Scarpa realizz\u00f2 per davvero storie nel tipico formato a strisce - Topolino e l\u2019enigma di Brigaboom, Topolino e la banda dello sternuto, Topolino in: Ciao Minnotchka e Topolino e gli uomini vespa - le quali vennero pubblicate a puntate su \"Topolino\" rispettando lo schema dei fumetti a strisce."}
{"id": "2173836", "revid": "830939", "url": "https://it.wikipedia.org/wiki?curid=2173836", "title": "Romualdo Coviello", "text": "Biografia.\nNato ad Avigliano nel 1940, laureato in Economia e Commercio con specializzazione in Economia dello sviluppo regionale, Romualdo Coviello fu professore di Economia e Politica Agraria all'Universit\u00e0 di Potenza e responsabile del Consiglio Nazionale per la Ricerca e la Sperimentazione in Agricoltura. \nPer lunghi anni svolse attivit\u00e0 di ricerca nel campo dell'economia agraria presso l'Universit\u00e0 di Bari e della Basilicata, per poi passare all'attivit\u00e0 politica, come Consigliere regionale, Presidente del Consiglio Regionale e Assessore regionale all'Agricoltura e programmazione economica della Regione Basilicata. Fu inoltre Vice responsabile del Comitato nazionale per lo sviluppo agricolo e professore di economia e politica agraria all'Universit\u00e0 di Bari. Eletto Senatore ininterrottamente dalla IX alla XIV legislatura, fu anche Segretario della Commissione per gli interventi nel Mezzogiorno, Vice Presidente della Commissione lavoro e sicurezza sociale, Presidente della Commissione Bilancio e Programmazione economica del Senato e della commissione Affari Europei. Vice presidente del Gruppo Italiano Unione Interparlamentare (Parlamentary Union) dal 2001 al 2006, partecip\u00f2 a missioni dell'UIP all'estero, e a lavori commissioni WTO e ONU. \nDa marzo 2011 fu membro del Consiglio Scientifico dell\u2019INRAN, Istituto Nazionale di Ricerca per gli Alimenti e la Nutrizione. \nDal 2004 era Consigliere della SVIMEZ."}
{"id": "2173849", "revid": "33689", "url": "https://it.wikipedia.org/wiki?curid=2173849", "title": "Gilbert Prousch", "text": ""}
{"id": "2173851", "revid": "1305772", "url": "https://it.wikipedia.org/wiki?curid=2173851", "title": "George Passmore", "text": ""}
{"id": "2173856", "revid": "666668", "url": "https://it.wikipedia.org/wiki?curid=2173856", "title": "PB Morlanwelz", "text": "Il PB Morlanwelz \u00e8 una squadra belga di calcio a 5 con sede ad Morlanwelz.\nStoria.\nLa societ\u00e0 \u00e8 stata fondata nel 1989 come Brasilia Morlanwelz e nei primi quindici anni di esistenza ha disputato la seconda e terza serie nazionale. Nel maggio del 2004 si fonde con la \"Juventini Beyne\", acquisendo il diritto di iscriversi alla massima serie nazionale come JBMB Morlanwelz. La stagione seguente cambia nuovamente denominazione in Cristal Noir MB Morlanwelz. Nel 2009 la squadra vince la Coppa del Belgio, primo trofeo nazionale della societ\u00e0."}
{"id": "2173857", "revid": "182396", "url": "https://it.wikipedia.org/wiki?curid=2173857", "title": "Re di Alba Longa", "text": ""}
{"id": "2173860", "revid": "6923", "url": "https://it.wikipedia.org/wiki?curid=2173860", "title": "50 Songs", "text": "50 Songs \u00e8 stata una classifica musicale di Radio Deejay, trasmessa il sabato pomeriggio dal 2003 al 2016.\nLa trasmissione.\nLa trasmissione consisteva nel proporre, nell'arco della sua durata (solitamente di due ore, pi\u00f9 saltuariamente tre ore), la classifica delle cinquanta canzoni pi\u00f9 trasmesse da Radio Deejay. Originariamente venivano trasmessi i brani pi\u00f9 votati dagli ascoltatori tramite il sito internet dell'emittente.\nLa conduzione del programma, partito nel settembre 2003, fu affidata a Franceschina, sostituita poi nel gennaio 2004 da Ilario. Nella stagione 2007-2008 la conduzione pass\u00f2 a Federico Russo, mentre dal 2008 al 2014 la trasmissione \u00e8 stata condotta da Albertino. Claudia Cassani, voce ufficiale del network, \u00e8 stata al microfono della classifica dal 10 gennaio 2015 fino al giugno dello stesso anno, quando le \u00e8 subentrato alla conduzione Alessandro Cattelan. Nel corso degli anni, \u00e8 stata condotta saltuariamente anche da Nikki e Linus.\nLe canzoni della classifica \"50 Songs\" venivano trasmesse anche sui canali Sky Music tramite il mosaico interattivo sui canali della piattaforma Sky (raggiungibile sui canali 701 e 770) e sul canale 771 della stessa piattaforma, mentre dall'agosto 2010 diventa anche una web radio disponibile sul sito dell'emittente.\nA partire dal 2009 il programma \u00e8 diventato quotidiano, perdendo la sua caratteristica di classifica e andando in onda, con la conduzione di Albertino, dal luned\u00ec al venerd\u00ec dalle 14.00 alle 15.30, lasciando al sabato la versione classifica, tra le 14.00 alle 16.00.\nLa versione quotidiana \u00e8 stata poi gradualmente sostituita, nella primavera del 2011, dal format \"Asganaway\", con l'arrivo da Radio 105 di Fabio Alisei, Wender e Paolo Noise. Dal 2011, dunque, \"50 Songs\" resta in onda soltanto con l'appuntamento del sabato.\nCon la chiusura di \"Asganaway\", nel mese di luglio 2014, la trasmissione torna in onda con cadenza quotidiana al solito orario, dal luned\u00ec al venerd\u00ec con il titolo \"50 Songs Everyday\" e al sabato sempre nella formula \"classifica\".\nDal gennaio 2015, per lasciare spazio a \"50 Dance\", nuovo programma di Albertino, la classifica del sabato \u00e8 posticipata di un'ora e la conduzione passa in mano a Claudia Cassani prima e Alessandro Cattelan poi.\nNel settembre 2015, la trasmissione quotidiana si stacca definitivamente dalla versione settimanale, prendendo il titolo \"Albertino Everyday\".\nLe ultime due puntate, nel luglio 2016, sono state condotte da Linus.\nNel settembre 2016, alla ripresa della stagione radiofonica, una riorganizzazione del palinsesto porta alla separazione di musica italiana e internazionale, e solo quest'ultima viene accolta nel programma, che cambia titolo in \"30 Songs\" e viene condotta da Linus. I brani italiani sono invece raccolti in \"Deejay 4 Italy\", classifica in onda al sabato mattina.\nDal settembre 2017 \"30 Songs\" torna ad accogliere i dischi di musica italiana, con la conduzione di Federico Russo."}
{"id": "2173861", "revid": "1543377", "url": "https://it.wikipedia.org/wiki?curid=2173861", "title": "Triumph X-75 Hurricane", "text": "La Triumph X-75 Hurricane \u00e8 una motocicletta prodotta dalla Triumph nel 1973.\nIl contesto.\nNella seconda met\u00e0 degli anni sessanta la BSA-Triumph aveva perso consistenti quote del mercato motociclistico americano, ad opera delle case giapponesi. Il lancio del nuovo propulsore tricilindrico, nel 1968, non aveva invertito il calo delle vendite e l'azienda britannica decise di seguire la strategia dei concorrenti che affidavano la linea delle loro moto a designer statunitensi, ottenendo ottimi risultati commerciali.\nLa moto.\nPer la nuova moto venne scelto il designer Craig Vetter, cui fu affidato il compito di realizzare una linea particolarmente accattivante e vistosa, sulla base del modello \"A75\", meglio conosciuto come \"Rocket 3\".\nIl prototipo definitivo viene approntato nel 1971, in concomitanza con l'acuirsi della crisi economica della gruppo BSA, costretto a cedere la Triumph e a licenziare oltre 2.000 lavoratori, l'anno successivo.\nNel 1973 il governo britannico cre\u00f2 un'azienda a partecipazione statale, denominata NVT (acronimo di Norton-Villiers-Triumph), allo scopo di salvare la moribonda industria motociclistica nazionale, nel quale conflu\u00ec anche il gruppo BSA. Alle decisioni di riassetto aziendale seguirono una serie agitazioni sindacali che bloccarono per 18 mesi la produzione Triumph.\nIl nuovo modello realizzato da Craig venne prodotto negli stabilimenti BSA di Small Heath, nell'hinterland di Birmingham, e presentato come Triumph X75 Hurricane, visto che per il marchio BSA era stato deciso l'abbandono. Tuttavia, la \"Hurricane\" mantenne il motore tricilindrico in versione BSA, con i cilindri leggermente inclinati in avanti.\nNonostante le difficolt\u00e0, nel 1973 vennero prodotti 1.154 esemplari di \"Hurricane\", principalmente esportati negli Stati Uniti, dove il modello and\u00f2 letteralmente a ruba. Terminata da scorta di propulsori, la mancanza di nuovi approvvigionamenti dalla Triumph in sciopero, determin\u00f2 la sospensione della produzione, aggravata dal blocco delle importazioni dovuto alle nuove normative antinquinamento americane, cui la NVT, a causa delle successive vicissitudini aziendali, non seppe dare una soluzione tecnica. Il modello aggiornato della \"Hurricane\" fu pi\u00f9 volte annunciato, ma la produzione non venne mai ripresa."}
{"id": "2173862", "revid": "174925", "url": "https://it.wikipedia.org/wiki?curid=2173862", "title": "Lingue sabelliche", "text": ""}
{"id": "2173866", "revid": "1987129", "url": "https://it.wikipedia.org/wiki?curid=2173866", "title": "Calice (bicchiere)", "text": "Un calice \u00e8 un bicchiere, o per meglio dire, una famiglia di bicchieri a forma di tulipano chiuso, dal gambo sottile detto \"stelo\", che poggia ortogonalmente su una base di forma circolare chiamata \"piede\". Il vino viene versato all'interno di una pancia che varia di ampiezza in base alle caratteristiche gustative, detta \"bevante\", pi\u00f9 larga nella parte inferiore e con un'imboccatura pi\u00f9 stretta in alto, in modo da convogliare verso il naso i profumi che si liberano nella parte pi\u00f9 panciuta. Il bicchiere deve essere riempito fino al punto in cui la pancia \u00e8 pi\u00f9 larga, in modo che il vino abbia la superficie pi\u00f9 ampia possibile a contatto con l'aria.\nLa forma pu\u00f2 variare in base al tipo di vino e in tal caso il bicchiere assume la denominazione del vino a cui \u00e8 dedicato (es. Calice Sangiovese).\nLa forma pi\u00f9 larga tende a convogliare il vino al centro della lingua, dove prevale la percezione della sapidit\u00e0 e della tannicit\u00e0, mentre la forma pi\u00f9 stretta tende a far pervenire la bevanda verso le papille gustative situate su tutte le parti della lingua. Mentre i calici dal bevante pi\u00f9 largo sono preferibili per vini rossi morbidi e vellutati e vini bianchi freschi (acidi), quelli pi\u00f9 stretti sono maggiormente indicati per vini rossi tannici, vini bianchi con ottimo equilibrio tra sapidit\u00e0 e freschezza e per la maggior parte degli spumanti: tutto questo per rendere pi\u00f9 armonica possibile la percezione gustativa del vino bevuto.\nL'impugnatura consigliata \u00e8 con il dito medio sotto il piede, il dito indice sopra il piede di base e attorno allo stelo, che a sua volta viene tenuto fermo dalla chiusura col pollice dalla parte opposta; \u00e8 fondamentale evitare di tenere il calice poggiando le dita o l'intera mano sotto il bevante, per evitare che gli odori cutanei interferiscano con quelli del vino versato al suo interno durante l'esame olfattivo e che la temperatura del vino si alzi rispetto al valore ottimale al quale viene servito.\nNel 1970 la International Organization for Standardization ha codificato le misure per il calice da degustazione, cosiddetto \"calice ISO\", che viene utilizzato nelle manifestazioni ufficiali."}
{"id": "2173877", "revid": "339392", "url": "https://it.wikipedia.org/wiki?curid=2173877", "title": "Don't Stop (canzone Status Quo)", "text": ""}
{"id": "2173878", "revid": "125825159", "url": "https://it.wikipedia.org/wiki?curid=2173878", "title": "Quest for the Mighty Sword", "text": "Quest for the Mighty Sword \u00e8 un film del 1990 diretto da Joe D'Amato. \u00c8 il quarto e ultimo film della serie fantasy di Ator ed \u00e8 il seguito di \"Iron Warrior\". Oltre che dirigere il film e firmarlo sotto lo pseudonimo di David Hills, D'Amato si occup\u00f2 anche della fotografia e della sceneggiatura. Tra gli interpreti figurano l'attore americano Eric Allan Kramer, che interpreta Ator e Margaret Lenzey, nel ruolo della protagonista femminile.\nIl film, distribuito direttamente per il mercato dell'home video, \u00e8 il quarto e ultimo capitolo della saga fantasy di Ator e continua le avventure del figlio di Ator, alla ricerca di una spada magica per distruggere le forze del male. Tra gli attori sono presenti Eric Allan Kramer, Margaret Lenzey, Donald O'Brien e Dina Morrone.\nTrama.\nAtor \u00e8 diventato un re buono e giusto. Un giorno un semidio di nome Thorn decide di venire a ucciderlo. Dopo averlo ucciso con un colpo di lancia, divide in due la sua \"Potente Spada di Grahl\". Prima del conflitto, Ator spiega a suo figlio che Thorn vuole la spada, per questo deve difendere e portare giustizia al suo popolo. Nella terra in cui Ator vive per\u00f2 \u00e8 presente una legge: la moglie del re non pu\u00f2 rimanere vedova, perci\u00f2 Sunn, la moglie di Ator, deve morire. Grazie alla protezione dell'amazzone Dejanira, Sunn fugge, portando con s\u00e9 suo figlio, che porta lo stesso nome del padre. La Regina chiede aiuto al gnomo e mago Grindle, di crescere Ator e di ri-forgiare la spada al suo diciottesimo compleanno. Dopo questo Grindle le fa bere una pozione afrodisiaca e abusa di lei.\nAnni dopo, Ator incontra Nefele in un lago. Lei gli racconta che sua madre era una principessa, ma dopo esser stata abusata da un goblin \u00e8 stata punita dagli dei. Nefele ricorda ad Ator il suo destino, cio\u00e8 di brandire la spada. Dopo aver visto sull'altro lato del lago Grindle, Nefele si trasforma in un uccello e vola via. Ator ritorna da Grindle e gli chiede di dargli la spada. Dopo averla ricevuta, la spacca sulla sua testa, ma Grindle ridendo, gli rivela che era un falso. Dopo aver tentato per altre due volte di uccide il gobilin, Ator riesce a trovare la spada reale, la forgia e riesce a liberarsi di Grindle uccidendolo.\nAtor si avventura nella palude e scorge DaJanira nell'altro lato. Decide di seguirla, ma incontra Nefele che gli racconta che \u00e8 stata imprigionata dal dio del fuoco per aver protestato contro la morte di suo padre, causata da Thorn. Ator vuole liberarla, e Nefele gli racconta della sua ricerca: deve trovare il tesoro d'Oriente e offrirlo agli dei per liberare DaJanira, ma deve prima sconfiggere le guardie del tesoro, due Robot-cavalieri siamesi e un drago. Ator si mette subito alla ricerca del tesoro, e dopo aver diviso i robot siamesi, e aver ucciso il drago libera DaJanira, prima che il posto in cui si trovano crolli.\nI due per ripararsi entrano in una taverna, dove ci sono degli uomini che giocano d'azzardo. Uno degli uomini, dopo aver perso tutto, rilancia usando una prostituta, ma lei lo respinge. L'uomo allora spinge la prostituta in un muro, Ator si arrabbia e picchia l'uomo. Ator, DaJanira e la prostituta vengono cacciati fuori. Ator scopre che la prostituta \u00e8 Sunn, sua madre, i due si abbracciano e lei muore tra le sue braccia. Pi\u00f9 tardi il corpo di Sunn viene avvolto dal fuoco, durante un rito di sepoltura.\nAtor e DaJanira continuano a camminare in una palude, incontrano il principe Gunther, e i suoi uomini catturano a DaJanira, dato che Gunther la vuole perch\u00e9 viene rifiutato da sua moglie. Sua moglie invece vuole Ator, ma Ator invece la respinge, perch\u00e9 rivuole indietro a DaJanira. Il principe Gunther, \u00e8 un appassionato di opere d'arte in gesso, lui trasforma le donne e gli animali che lo respingono in statue, in modo che non possano pi\u00f9 scappare da lui. Dato che anche DaJanira lo respinge cerca di trasformarla in una statua. Ator va a salvarla, e uccide i suoi uomini con la spada. Ator riesce a trovare Gunther, lo afferra e lo butta dentro una vasca bollente di gesso. Ator e DaJanira fuggono dal castello, e sentono Thorn che \u00e8 ancora vivo e si trova da qualche parte a ridere.\nProduzione.\n\"Quest for the Mighty Sword\" \u00e8 il quarto e ultimo capitolo della saga di Ator, anche se \u00e8 considerato il terzo film della serie dal creatore, Joe D'Amato, dato che il terzo film \"Iron Warrior\" \u00e8 l'unico non diretto da D'Amato.\nIl film \u00e8 stato prodotto dal musicista Carlo Maria Cordio, che si \u00e8 occupato delle musiche del primo, del terzo e dell'ultimo capitolo della serie. In questo capitolo Ator viene interpretato da Eric Allan Kramer; questo \u00e8 l'unico film in cui Miles O'Keeffe non \u00e8 il protagonista.\nIl film \u00e8 stato girato con attori per lo pi\u00f9 americani ma troupe e location sono italiane, compresa Laura Gemser, gi\u00e0 costumista di \"Troll 2\" e in questo film anche in veste di attrice.\nDistribuzione.\nDate di uscita.\nDi seguito sono elencate, in ordine cronologico, le date di uscita del film e il titolo (talvolta modificato) in alcuni stati del mondo.\nLe date si riferiscono alla distribuzione per il mercato dell'home video. \"Quest for the Mighty Sword\" \u00e8 l'unico capitolo della saga a non esser stato proiettato nelle sale cinematografiche, i precedenti infatti vennero tutti trasmessi nel circuito cinematografico. Il film venne distribuito in America in versione VHS il 29 agosto 1990 dalla \"Sony Pictures Home\". Il film \u00e8 stato distribuito in America con due titoli alternativi: \"Ator III - The Hobgoblin\" e \"Troll 3\". In Italia \u00e8 conosciuto come \"The Lord of Akili\". La VHS francese \u00e8 conosciuta con il titolo di \"L'\u00e8p\u00e8e du Saint Graal\".\nCensura.\nNegli Stati Uniti il film \u00e8 stato classificato \"PG-13\" (sconsigliato ai minori di 13 anni non accompagnati da un adulto)."}
{"id": "2173879", "revid": "123722305", "url": "https://it.wikipedia.org/wiki?curid=2173879", "title": "Anissa Daoud", "text": "\u00c8 l'attice protagonista del film di Jilani Saadi \"Tendresse du loup\".\nTeatro.\nCollabora regolarmente al lavoro di una compagnia teatrale francese, \"Il Grave e Burlesco Attrezzato del Ciclista\", in modo particolare nella sua ultima creazione, uno spettacolo poetico, politico e burlesco sui rapporti coloniali e neocoloniali intitolato \"Avete delle cos\u00ec belle pecore, perch\u00e9 non parlate delle pecore?\"."}
{"id": "2173880", "revid": "1305772", "url": "https://it.wikipedia.org/wiki?curid=2173880", "title": "Don't Stop", "text": ""}
{"id": "2173881", "revid": "1564499", "url": "https://it.wikipedia.org/wiki?curid=2173881", "title": "Dialetti sabellici", "text": "I dialetti sabellici erano un insieme di dialetti appartenenti alla famiglia osco-umbra ma distinti dalle lingue pi\u00f9 note e attestate del gruppo, l'osco e l'umbro. Erano idiomi indoeuropei e di essi rimangono scarse testimonianze, risalenti alla seconda met\u00e0 del I millennio a.C..\nTra i dialetti sabellici si contano:"}
{"id": "2173882", "revid": "599013", "url": "https://it.wikipedia.org/wiki?curid=2173882", "title": "Nuoto ai XIII Giochi paralimpici estivi - 50 m stile libero maschili S10", "text": "Record.\nPrima di questa competizione, il record del mondo (WR) e il record paraolimpico (OR) erano i seguenti."}
{"id": "2173883", "revid": "729019", "url": "https://it.wikipedia.org/wiki?curid=2173883", "title": "Heinkel He 115", "text": "L'Heinkel He 115 era un idrosilurante a scarponi ad ala bassa prodotto dall'azienda tedesca Ernst Heinkel Flugzeugwerke AG dalla fine degli anni trenta.\nUtilizzato anche come idroricognitore marittimo e per la collocazione di mine navali venne realizzato in diverse versioni caratterizzate dalla diversa motorizzazione, numero di membri di equipaggio ed armamento offensivo e difensivo.\nStoria del progetto.\nNel 1935 il Reichsluftfahrtministerium (RLM), il ministero che nella Germania del periodo nazista sovraintendeva l'intera aviazione nazionale, emise una specifica per un idrovolante multiruolo per la sostituzione dell'idroricognitore ed idrosilurante Heinkel He 59 in forza alla Luftwaffe in base alle esigenze della Kriegsmarine, la marina militare tedesca del periodo. Le richieste del nuovo progetto erano relative ad un idrovolante bimotore capace di gestire una grande variet\u00e0 di ruoli marittimi, compreso il ruolo di aerosilurante e di ricognitore, e capace di volare anche con condizioni climatiche avverse e con un mare in tempesta, senza subire danni nella sua struttura. Era inoltre fatto obbligo della fornitura di 3 esemplari per la valutazione, del mantenimento della configurazione a scarponi e dell'utilizzo come impianto motore di una coppia di radiali BMW 132. Alla richiesta parteciparono la stessa Heinkel Flugzeugwerke con il loro He 115 e l'Hamburger Flugzeugbau GmbH che propose il proprio Ha 140, uno sviluppo del precedente Ha 139 la cui produzione era iniziata l'anno prima.\nIl ruolo di aerosilurante fu designato come sua funzione primaria, quello di posa-mine e di ricognitore come secondari.\nIl prototipo venne portato in volo per la prima volta nel 1936 e fin dalle prime prove si pot\u00e9 constatare che una delle migliori caratteristiche del modello risiedeva nell'elevata velocit\u00e0 raggiunta. Questa caratteristica consent\u00ec al modello, privo delle mitragliatrici di bordo, di conseguire otto successivi primati di velocit\u00e0 con carico utile a partire dalla primavera del 1938.\nIl modello He 115 era considerato uno dei migliori idrovolanti della seconda guerra mondiale, poich\u00e9 venne impiegato in una grande quantit\u00e0 di ruoli, sia difensivi, sia offensivi, come ad esempio attaccare i convogli navali alleati oppure posizionare mine marine, come accadde nel Mar del Nord."}
{"id": "2173884", "revid": "834", "url": "https://it.wikipedia.org/wiki?curid=2173884", "title": "Don't stop", "text": ""}
{"id": "2173887", "revid": "767487", "url": "https://it.wikipedia.org/wiki?curid=2173887", "title": "Come Dio comanda (colonna sonora)", "text": "Come Dio Comanda, pubblicato il 12 dicembre 2008, \u00e8 la colonna sonora dell'omonimo film, diretto da Gabriele Salvatores, a cura della band italiana Mokadelic.\nIl disco.\nRegistrato e mixato presso le Officine Meccaniche di Milano da Taketo Gohara. Masterizzato presso il Nautilus Studio di Milano da Giovanni Versari."}
{"id": "2173890", "revid": "834", "url": "https://it.wikipedia.org/wiki?curid=2173890", "title": "Don't Stop (singolo Status Quo)", "text": ""}
{"id": "2173894", "revid": "125347848", "url": "https://it.wikipedia.org/wiki?curid=2173894", "title": "Parampampoli", "text": "Il Parampampoli \u00e8 una bevanda alcolica servita alla fiamma, tipica della fredda stagione invernale trentina. \nOrigini.\nSecondo la tradizione il Parampampoli nacque alla fine degli anni cinquanta dalla creazione di Purin Giordano nel rifugio Crucolo nel comune di Scurelle in Valsugana\nComposizione.\nLa ricetta originale e il giusto dosaggio, gelosamente custoditi dal rifugio, sono segreti. La famiglia Purin gestisce la produzione e ha la propriet\u00e0 del relativo marchio.\nTuttavia il Parampampoli \u00e8 ottenuto dalla miscelazione di caff\u00e8, grappa, vino, zucchero, miele assieme ad aromi e spezie naturali.\nCome si serve.\nPer degustare al meglio il tradizionale parampampoli occorre:\nDiffusione.\nIl Parampampoli \u00e8 consumato nelle sagre di paese, nei bar e nei rifugi alpini. Molto diffuso fra i visitatori e i turisti nella stagione invernale \u00e8 consumato da persone di ogni et\u00e0, ed \u00e8 diventato un prodotto importante della tradizione trentina.\nStoria del nome.\nLa memoria di chi c\u2019era (Fam. Purin) racconta che una scintilla abbia coreograficamente acceso con una grande fiammata viola la miscela di vino, grappa e caff\u00e8 che si trovava in una pentola. Si perde nella legenda se la scintilla sia accidentalmente scaturita dal contatto tra mestolo e rame o semplicemente schizzata dal focolare. Sentito forte il rumore uno dei presenti disse: \u201cParampam! Parampam!\u201d imitando il botto sentito dalla sala del Rifugio Crucolo. Dall\u2019esclamazione dell\u2019ignoto avventore era nato il nome Parampampoli.\nDerivazione etimologica.\nDiffuso senza distinzione di ambiente, invece, \u00e8 il termine \"p\u00e0mpel\" o \"p\u00e0mpele\" che significa \u201csciocco\u201d, \u201cbabbeo\u201d, \u201cpicarin\u201d, e che deriva probabilmente dal latino \"pampinu(m)\" (in italiano \u201cpampino\u201d), che \u00e8 il germoglio ritorto della vite. Questa associazione ricorda \"cosa piccola\" (o cosa da nulla) forse anche il bambino, e perci\u00f2 si riferisce a chi ha il cervello poco sviluppato.\nNon va trascurata, comunque, l'assonanza che questo termine ha con \"pampal\u00f9go\", che in triestino ha pi\u00f9 o meno lo stesso significato di \"p\u00e0mpel\", ma che sembra derivare piuttosto da \"pompholyga\", che in greco bizantino significa \u201cvescica\u201d e quindi \u201ccosa, persona vuota\u201d. C'\u00e8 poi l'assonanza che \"p\u00e0mpel\" ha con la radice \"bamb-\" che forma tanti vocaboli come l'italiano \u201cbambino\u201d ma anche il triestino \"imbambin\u00ec\", \"bambar\", ovvero il balbettio tipico di chi non sa ancora parlare o di chi \u00e8 \u201crimbambito\u201d.\nIn tedesco \"pampe\" significa \"intruglio\" (\"die Pampe\", pl. \"die Pampen\").\nIl gramp\u00e0mpel.\nUna variante triestina del parampampoli trentino \u00e8 il gramp\u00e0mpel (o gran pampel). Il liquore \u00e8 composto da vino e rum miscelati con \"criel col manigo\", un lungo mestolo. Si scalda il composto, quando questo \u00e8 caldo si versa altro rum, zucchero e si d\u00e0 fuoco. Il tempo di fiamma \u00e8 a piacimento e va regolato in base alla gradazione alcolica che si vuole ottenere. Si aggiungono chiodi di garofano, burro e, a piacimento, mela o bucce di arancia. Il liquore viene servito caldo ma non alla fiamma. Il gramp\u00e0mpel viene per tradizione preparato durante feste di gruppi speleologici o feste universitarie, dette in dialetto triestino \"likof\", che possono anche svolgersi in ore notturne in grotte sull'altopiano carsico. La preparazione pu\u00f2 prevedere momenti goliardici, con invocazioni al dio Odino, affinch\u00e9 non mandi acqua sulla Terra, sotto forma di pioggia, ma vino.\nCuriosit\u00e0.\nParampampoli \u00e8 anche il nome di un gruppo nato nel 1998 a Bologna."}
{"id": "2173900", "revid": "253269", "url": "https://it.wikipedia.org/wiki?curid=2173900", "title": "Swoosie Kurtz", "text": "Biografia.\nUnica figlia del tuffatore, bronzo olimpico ai Giochi olimpici di , e colonnello Frank Kurtz, cambi\u00f2 frequentemente residenza negli anni dell'adolescenza, a causa del lavoro del padre, impiegato nell'aviazione, imparando cos\u00ec numerose lingue straniere. Studi\u00f2 alla prestigiosa University of Southern California, e cominci\u00f2 da giovane a lavorare a Broadway, attivit\u00e0 che le fece guadagnare alcuni premi Tony.\nFu attiva in televisione a partire dall'inizio degli anni settanta, anche se molti anni prima, nel 1962, era apparsa assieme al padre, nelle vesti di concorrente, nel quiz televisivo \"To Tell the Truth\".\nDopo numerose apparizioni cinematografiche in film quali \"Il mondo secondo Garp\", (1982), di George Roy Hill o \"Le relazioni pericolose\", (1988), di Stephen Frears, divenne nota quale protagonista della serie televisiva \"Sisters\", nella quale apparve in 127 episodi fra il 1991 e il 1996, per la quale ricevette un premio Daytime Emmy.\nNegli ultimi anni ha lavorato molto come caratterista, prendendo parte a film quali \"Le regole dell'attrazione\", (2002), di Roger Avary e \"Duplex - Un appartamento per tre\", (2003), di Danny DeVito."}
{"id": "2173904", "revid": "767487", "url": "https://it.wikipedia.org/wiki?curid=2173904", "title": "Jilani Saadi", "text": "Studia cinema a Parigi, prima di realizzare il suo primo cortometraggio \"Marchandage nocturne\" nel 1994 e successivamente un mediometraggio, \"Caf\u00e9-h\u00f4tel de l'avenir\", nel 1997. \"Khorma\", il suo lungometraggio uscito nel 2002, \u00e8 seguito da \"Tendresse du loup\" (2006), che riceve il premio della giuria alle Giornate cinematografiche di Cartagine del 2006, e che ha per protagonista l'attrice Anissa Daoud."}
{"id": "2173905", "revid": "834", "url": "https://it.wikipedia.org/wiki?curid=2173905", "title": "Rebel Yell (album)", "text": ""}
{"id": "2173908", "revid": "93556", "url": "https://it.wikipedia.org/wiki?curid=2173908", "title": "Coppa delle Regioni UEFA 2005", "text": "La Coppa delle Regioni UEFA 2005 fu la quarta edizione della competizione riservata alle rappresentative amatoriali delle regioni europee. La fase finale venne giocata in Polonia, dal 3 al 9 luglio 2005 e fu vinta dai Paesi Baschi, regione della Spagna, che in finale batt\u00e9 la regione bulgara Sud-Ovest Sofia 1-0."}
{"id": "2173909", "revid": "2206120", "url": "https://it.wikipedia.org/wiki?curid=2173909", "title": "Giovan Battista Magnaghi", "text": "Biografia.\nMilitare gi\u00e0 decorato al valore nella campagna 1860-61., in vista dell'istituzione di uno stabilimento cartografico da parte del neocostituito Stato italiano, l'allora Luogotenente di Vascello di 1\u00aa classe Magnaghi venne inviato in missione presso altri Enti idrografici in Europa (Principato di Monaco, Parigi, Londra) per studiare l'organizzazione e il funzionamento degli uffici idrografici locali e per acquistare gli strumenti nautici pi\u00f9 avanzati per la nostra flotta e per la compilazione delle carte nautiche. La sua dettagliata relazione venne presentata nel 1868.\nGi\u00e0 comandante dell'Ufficio Scientifico Dipartimentale, nel 1874 assunse la direzione del nuovo Istituto Idrografico della Marina, portandolo in breve a livelli d'eccellenza. Nel 1875 scrisse \"Gli Strumenti a riflessione per misurare angoli\", opera \u00ab che maggiormente contribu\u00ec alla sua fama di scienziato, per completezza a oggi insuperata, alla quale si affianc\u00f2 l'ideazione o il perfezionamento di strumenti specifici \u00bb.\nIn concomitanza con la direzione dell'Istituto, effettu\u00f2 con cadenza annuale campagne di studio, e come comandante della nave idrografica \"Washington\" (in origine \"Helvetie\" della Marina Sarda), \u00ab dette avvio ad un'intensa attivit\u00e0 di rilevamento astronomico, geodetico, idrografico e oceanografico, allo stesso tempo iniziando la costruzione di un cospicuo portafoglio cartografico e la pubblicazione dei complementari documenti nautici \u00bb. Nel 1888, promosso Ammiraglio, lasci\u00f2 l'Istituto, ed assunse incarichi ministeriali (nel 1900 fu pure eletto deputato). Venne inoltre chiamato a far parte dell'Accademia dei Lincei. Mor\u00ec a Roma nel 1902 e fu sepolto a Genova, nel Cimitero monumentale di Staglieno.\nDue navi della Marina Militare Italiana hanno portato il suo nome. La prima \u00e8 stata in servizio dal 1918 al 1938, partecipando ad importanti spedizioni idro-oceanografiche in Mar Rosso e nel Canale di Sicilia e and\u00f2 in disarmo nel 1945 mentre la seconda, Magnaghi (A 5303) \u00e8 tuttora in servizio ed \u00e8 stata la prima nave idro-oceanografica costruita in Italia."}
{"id": "2173912", "revid": "111437313", "url": "https://it.wikipedia.org/wiki?curid=2173912", "title": "Chirurgia, anatomia e Chiesa cattolica nel Medioevo", "text": "L'immagine popolare del Medioevo \u00e8 stata spesso legata alla descrizione che di esso \u00e8 stata data nel XVIII secolo dai filosofi illuministi, e rafforzata poi dal pensiero positivista nel XIX secolo. In questa tradizione il Medioevo viene essenzialmente descritto come \"Et\u00e0 buia\", ovvero un'epoca di barbarie e di ignoranza, dominata da despoti e da una Chiesa oppressiva ed oscurantista; un'epoca in cui la razionalit\u00e0 ed il pensiero scientifico venivano repressi dal fanatismo religioso.\nQuest'immagine negativa \u00e8 soggetta revisione da parte di alcuni studiosi di critica storica, che trovano nel Medioevo aspetti creativi e confutano la visione di et\u00e0 prettamente barbara ed incolta. In particolare, per quanto riguarda la conoscenza scientifica, gli studi di Pierre Duhem puntano alla riscoperta e alla comprensione del sapere medievale in fisica, matematica, astronomia e scienze naturali.\nDal punto di vista della medicina questi studiosi rivalutano lo stato della scienza al tempo e riconsiderano, e suggeriscono che sia superata l'immagine popolare di una medicina medievale priva di sapere scientifico, mista a magia e superstizione.\nLa loro analisi storica degli studi di chirurgia e quelli anatomici, legati anche alla dissezione di cadaveri, con particolare accento ai rapporti con la Chiesa e con i papi si allinea a questa rivalutazione.\nLa chirurgia trattata nelle fonti primarie.\n\u00c8 utile esaminare la legislazione ecclesiastica relativa alla pratica della medicina e della chirurgia e in particolare proprio quei concili che la storia della medicina ha messo in particolare evidenza.\nNei concili regionali di Clermont (1130) e di Reims (1131), fu approvato il seguente canone, in seguito interamente accolto anche nel Concilio ecumenico Lateranense II (1139)\nAd una prima lettura sembra che la Chiesa volesse evitare completamente la pratica della medicina a tutti i rappresentanti del clero, ed \u00e8 anche vero che lo stesso canone spiega che la medicina \u00e8 una pratica non particolarmente indicata per uomini di chiesa, dal momento che tale attivit\u00e0 comporta la visione di cose imbarazzanti; ma la ragione principale del divieto pu\u00f2 essere facilmente vista non tanto nella pratica della professione ma nell'inseguimento del \"vile guadagno di denaro\". Tutto il canone \u00e8 evidentemente incentrato sul problema dell'avidit\u00e0, del lucro e della ricerca della gloria; del resto, nello stesso concilio Lateranense II, viene condannata anche la simonia e l'usura, quindi \u00e8 chiaro che i temi venali erano il problema centrale. Risulta inoltre evidente come questo canone non sia riferito a tutto il clero, ma solo ad una ristretta parte di esso, cio\u00e8 ai monaci e ai canonici regolari, e non \u00e8 specificamente diretto contro la pratica della medicina in s\u00e9, ma solamente contro il praticarla a fini di lucro. Inoltre, bench\u00e9 questo canone fosse entrato anche in un concilio ecumenico, la sua importanza fu di breve durata, infatti esso non venne mai inserito in nessuna delle collezioni successive. Pertanto fino a questo punto non si ha alcuna \"esplicita\" proibizione della \"pratica\" della medicina.\nI concili regionali di Montpellier (1162) e di Tours (1163) contenevano il seguente canone:\nBench\u00e9 contenuto in un concilio regionale, questo canone ebbe un impatto molto pi\u00f9 profondo rispetto al precedente, infatti esso fu inserito subito in diverse collezioni di decretali ed infine entr\u00f2 a far parte delle fondamentali \"Decretales\" di Papa Gregorio IX. Tuttavia anche questo canone non \u00e8 riferito a tutto il clero, ma ovviamente soltanto a coloro che fanno vita comune e seguono una regola, come i monaci ed i canonici regolari, ed anche in questo caso non si tratta di una proibizione della \"pratica\" della medicina in s\u00e9, ma soltanto del divieto fatto ai regolari di lasciare i loro luoghi e doveri religiosi per esercitare la professione di medico. Inoltre se si volesse intendere questo canone come una proibizione della medicina in s\u00e9, allora dovrebbe essere presa per buona anche la proibizione dello studio delle leggi secolari. Ma il diritto secolare era propedeutico al diritto canonico, pertanto \u00e8 assurdo pensare che se ne potesse proibire lo studio. Nel 1213 il concilio regionale di Parigi adott\u00f2 un canone dagli stessi contenuti del precedente.\nNel 1219, papa Onorio III pubblic\u00f2 la bolla \"Super speculam\" che in seguito entr\u00f2 anch'essa nelle \"Decretales\". Questa bolla aveva essenzialmente tre scopi: garantire benefici e prebende agli insegnanti di teologia e ai loro studenti, riaffermare ed estendere il canone del concilio di Tours e vietare lo studio del diritto civile all'universit\u00e0 di Parigi. Le disposizioni del canone vennero estese a diaconi, priori ed in generale a tutti coloro che godevano di benefici, ed anche i preti rientrarono nel divieto di allontanamento. Nel \"Liber Sextus\" aggiunto alle \"Decretales\" nel 1298 da Papa Bonifacio VIII il divieto di allontanarsi viene esteso a qualunque tipo studio. Risulta pertanto chiaro che lo scopo di questi documenti non era quello di vietare lo studio della medicina in s\u00e9 o di qualsiasi altra materia, ma soltanto quello di garantire che i religiosi non si allontanassero e trascurassero le loro mansioni principali. In particolare la bolla concernente l'Universit\u00e0 di Parigi era diretta soprattutto a promuovere lo studio della teologia in quanto a Parigi gli studi secolari rischiavano di farne sparire l'insegnamento.\nIl fatto che non si volesse colpire lo studio della medicina in s\u00e9 in tutti questi decreti e concili si ricava anche dal fatto che tale studio era permesso ai regolari entro i confini dei luoghi religiosi cui appartenevano, e lo studio della medicina in s\u00e9 non costituiva un ostacolo per la carriera ecclesiastica, infatti Teodorico de' Borgognoni (1206 - 1298) che era un importante medico fu anche vescovo di Cervia, e anche Papa Giovanni XXI era precedentemente stato un medico.\nLa pratica della medicina presentava per\u00f2 un importante rischio: che la morte del paziente avesse come causa diretta l'azione del medico. A questo proposito Papa Clemente III pubblic\u00f2 una risposta ad un \"canonico\" che l'aveva interrogato sull'argomento. Il testo, che poi fu incluso nella \"Compilatio Secunda\" e nelle \"Decretales\" cos\u00ec recitava:\nLa preoccupazione era quindi che l'essere, pi\u00f9 o meno direttamente, responsabili della morte di qualcuno attraverso la pratica della medicina, potesse costituire un impedimento al completo perseguimento delle funzioni spirituali del chierico, che pertanto era meglio non accedesse agli ordini maggiori.\nMa la pratica che maggiormente portava alla morte il malato, per azione diretta del medico, era certamente la chirurgia. Uno scritto di Papa Innocenzo III pubblicato nel 1212 ed inserito poi nelle \"Decretales\" fa riferimento diretto al problema. Il testo illustra il pronunciamento del papa riguardo al caso di una donna, morta per non aver seguito scrupolosamente, durante la riabilitazione, le prescrizioni mediche di un monaco che l'aveva precedentemente operata. Il papa stabil\u00ec allora che se il monaco, che fosse davvero esperto e zelante nella medicina, avesse agito mosso soltanto dalla piet\u00e0 e non dalla cupidigia, non avrebbe dovuto essere punito in alcun modo.\nQuesta vicenda e le preoccupazioni che ne derivarono influirono sulla promulgazione del seguente canone in occasione del quarto concilio ecumenico Lateranense (1215), successivamente incluso anche nelle \"Decretales\":\nQuesto canone viene citato spesso come divieto a tutti i chierici di praticare la chirurgia, ma ovviamente questa interpretazione \u00e8 erronea, perch\u00e9 il canone \u00e8 esplicito nel vietare la chirurgia soltanto a sacerdoti, diaconi e suddiaconi, ovvero gli \"Ordini maggiori\". Una larga parte del clero non \u00e8 toccata da questo divieto. Inoltre ancora una volta non si tratta di una legge contro la chirurgia in s\u00e9, ma soltanto di una proibizione di un'attivit\u00e0 non ritenuta consona alla figura dei religiosi (negli \"Ordini maggiori\"), per i motivi, pi\u00f9 sopra spiegati, legati alla responsabilit\u00e0 di un'eventuale morte del paziente. Infatti questo canone venne ripreso poi in molti concili regionali (Le Mans 1247, Sinodo di N\u00eemes 1284, Sinodo di W\u00fcrzburg 1298, Sinodo di Bayeux 1300), sempre inserito in un contesto generale riguardante la condotta e le responsabilit\u00e0 dei chierici; del resto, anche nelle \"Decretales\", il canone originale Lateranense \u00e8 inserito sotto il titolo \"N\u00e9 clerici vel monachi saecularibus negotiis se immisceant\" (ovvero \"Chierici e monaci non si immischino negli affari secolari\").\nIn conclusione ci sono analisi come quelle di Andrew Dickson White che hanno voluto interpretare le leggi finora esposte come espressione concreta dell'ostilit\u00e0 della Chiesa verso la medicina e la chirurgia, ma alla luce di un'analisi dettagliata del Diritto Canonico su questo specifico argomento, l'interpretazione di White appare forzata e surrettizia, e non analizza a fondo il problema reale e il reale motivo di emanazione di certi decreti.\n\u00ab\"Ecclesia abhorret a sanguine\"\u00bb ovvero l'editto \"fantasma\".\nUn'altra affermazione sulla legislazione ecclesiastica relativa alla medicina e la chirurgia asserisce che la chirurgia sarebbe stata vietata ai chierici sulla base del principio \"Ecclesia abhorret a sanguine\" (\"La Chiesa aborre dal sangue\"). Questa massima veniva talvolta attribuita al canone del concilio Lateranense del 1215, altre volte al canone del concilio di Tours del 1163\nSecondo la revisione storica questa attribuzione sarebbe inventata. I due canoni secondo lo storico C. H. Talbot non contengono affatto questo motto, n\u00e9 esso si pu\u00f2 trovare in nessun altro documento, che afferma in merito:\nIl clero e la medicina.\nDurante i primi secoli del Medioevo, i monasteri furono i principali luoghi di conservazione di importanti testi di medicina antica, come quelli di Ippocrate, Alessandro di Tralle, Oribasio e Galeno. Questa tradizione continu\u00f2 indisturbata fino al XII secolo, quando poi cominciarono alcuni abusi. Era infatti facile per i monaci lasciare i loro chiostri per esercitare in giro la professione medica, e ci\u00f2 li espose a quello che per la Chiesa era un triplo pericolo: oro, donne, ed ambizione. Il lavoro di medici portava lauti guadagni, e da questi potevano nascere lusso nel vestire e nel mangiare, comportamenti frivoli, orgoglio, arroganza e lussuria. Per questi motivi si viet\u00f2 ai monaci e ai canonici regolari di praticare la medicina in cambio di denaro, e successivamente si impose loro l'obbligo di non allontanarsi dai loro monasteri.\nMa queste proibizioni non riguardavano i membri del clero secolare. Questi avevano cominciato a studiare e praticare la medicina sin dal X secolo, e la loro opera era fondamentalmente legata agli ospedali associati alle cattedrali, dal momento che questi chierici avevano l'obbligo di attendere alle cerimonie religiose delle loro chiese e non potevano pertanto allontanarsi pi\u00f9 di tanto. Ma quando ai monaci fu vietato di lasciare i loro monasteri, l'importanza e le responsabilit\u00e0 di questi chierici medici crebbero notevolmente, e fu cos\u00ec loro permesso di spostarsi e di viaggiare.\nInfine, il canone del concilio Lateranense del 1215 viet\u00f2 la chirurgia ai soli membri degli Ordini Maggiori, ovvero alla parte pi\u00f9 importante del clero che era strettamente legata ai doveri sacri.\nLe ragioni della separazione di medicina e chirurgia.\nIl canone del concilio Lateranense IV del 1215 ed il motto \"Ecclesia abhorret a sanguine\", vengono acriticamente utilizzati in molta letteratura per mostrare che da questo punto in avanti chirurgia e medicina furono separate, e la prima lasciata in mano a praticanti poco istruiti (i cosiddetti \"barbieri-chirurghi\"). Ma anche questa interpretazione, oltrech\u00e9 essere troppo semplicistica, non tiene conto di diversi fatti storici, e risulta pertanto fuorviante.\nInnanzitutto, oltre a non tenere in conto il fatto che la proibizione di esercitare la chirurgia riguardava solo gli \"Ordini Maggiori\", e quindi solo coloro che gi\u00e0 normalmente attendevano a ben altri e sacri doveri e poco si dedicavano ad altre attivit\u00e0, questa lettura della storia d\u00e0 per scontato che la medicina e la chirurgia fossero in precedenza completamente in mano ai chierici, ma in realt\u00e0 c'erano anche moltissimi laici a studiarle e praticarle. All'interno dell'importantissima Scuola medica salernitana, la medicina era in quel periodo essenzialmente in mano ai laici. Questa scuola produsse uno dei pi\u00f9 diffusi trattati di chirurgia medievali, la cosiddetta \"Chirurgia di Bamberg\", che rest\u00f2 un testo di studio basilare fino a che non venne soppiantata, nel corso del XII secolo, dalla \"Chirurgia\" di Rogerio Frugardi, anch'egli un laico. Non si capisce come dei laici, che potevano leggere e scrivere in latino, si possano considerare uomini poco istruiti, eppure questo \u00e8 ci\u00f2 che sempre hanno assunto coloro che senza approfondire hanno discusso la separazione tra medicina e chirurgia nel Medioevo.\nMa la questione \u00e8 ben pi\u00f9 complessa, e necessita di essere ulteriormente approfondita. Per identificare il medico si utilizzavano nel Medioevo due termini, \"medicus\" e \"physicus\". Questi due termini non erano intercambiabili: \"medicus\" indicava colui che esercitava la medicina in pratica, visitando pazienti, facendo diagnosi e prescrivendo cure; \"physicus\" identificava invece colui che aveva un'approfondita conoscenza teorica della medicina e delle scienze naturali in generale, praticamente un filosofo. Chi esercitava essenzialmente la chirurgia, veniva chiamato, per l'appunto, \"cyrurgicus\"; il lavoro di questi era per lo pi\u00f9 manuale, ed infatti venivano anche definiti \"practici\", ma non erano certo persone meno istruite dei loro colleghi. Quelli che invece avevano un'istruzione inferiore erano i cosiddetti \"barbieri-chirurghi\" (\"barberus\" oppure \"rasorius\"), che si occupavano essenzialmente di salassi, cura delle ferite e semplici operazioni chirurgiche.\nLa separazione tra medicina e chirurgia la si ritrova gi\u00e0 presso i Romani, e lo stesso Galeno ci testimonia infatti che a suo tempo esisteva una spaccatura tra medici e chirurghi. Questa tradizione pass\u00f2 poi ai medici arabi: Rhazes scrisse infatti come raramente fosse possibile trovare un medico che avesse studiato anche la chirurgia, che rimaneva essenzialmente in mano a degli ignoranti. Ibn Zuhr (conosciuto anche come Avenzoar) all'inizio del XII secolo scrisse che i medici non solo non volevano abbassarsi a fare operazioni manuali, ma evitavano anche di preparare essi stessi i medicinali.\nAnche l'occidente fu pertanto influenzato da questa tradizione, che esaltava la nobilt\u00e0 del \"physicus\" e disdegnava le pratiche manuali; e fu proprio per questa tradizione che chirurgia e medicina venivano separate. Johannes Jamatus, un commentatore della \"Chirurgia\" di Rogerio Frugardi, spiegava come la medicina fosse messa in pericolo proprio da coloro che disprezzavano la chirurgia e la separavano dalla \"physica\", in quanto avrebbe dovuto essere ovvio a tutti come molte malattie richiedessero necessariamente operazioni chirurgiche. E continuava poi dicendo che molti medici pretendevano di nascondere la loro indolenza lanciando insulti contro una materia che non conoscevano, affermando di non essere questa degna di sporcare le loro mani. Niente a che vedere quindi con le proibizioni ecclesiastiche, che tra l'altro erano molto limitate come abbiamo visto, n\u00e9 ovviamente con l'\"Ecclesia abhorret a sanguine\" che non \u00e8 mai esistito.\nTuttavia questa separazione non era affatto assoluta e la chirurgia non era affatto universalmente disprezzata: in occidente, nel Medioevo, la chirurgia divenne una scienza avanzata, insegnata e praticata all'interno di tutte le universit\u00e0. Anzi, il suo sviluppo fu pi\u00f9 rapido rispetto al resto della medicina, in quanto il suo progresso era essenzialmente basato sull'osservazione e sulla pratica sperimentale, completamente libera da sofisticazioni teoriche. Inoltre esistevano anche i medici completi, alcuni dei quali furono proprio i grandi maestri della medicina medievale, come ad esempio Guy de Chauliac.\nAlcuni esempi di chierici chirurghi.\nMolti studenti all'interno delle scuole di medicina erano chierici, tra i quali tre grandissimi maestri della chirurgia medievale, Guglielmo da Saliceto, Lanfranco da Milano e Guy de Chauliac. Quest'ultimo \u00e8 considerato ormai da tutti gli storici della medicina uno dei pi\u00f9 importanti chirurghi di tutti i tempi; Gabriele Falloppia lo paragon\u00f2, per importanza, allo stesso Ippocrate; la sua monumentale \"Chirurgia Magna\", un trattato in tre volumi, rest\u00f2 uno dei pi\u00f9 importanti testi di riferimento sulla chirurgia per almeno tre secoli. Solo a titolo di esempio, nel suo trattato Chauliac descrive i pericoli della chirurgia al collo, tra cui la possibilit\u00e0 di rovinare la voce a causa dell'incisione del nervo laringeo; prescrive diete leggere per i feriti; tratta approfonditamente le fratture del cranio; si occupa di ferite al petto che prescrive di richiudere a meno che non ci siano versamenti da rimuovere; descrive come fermare emorragie attraverso suture, cauterio, legature od astringenti. Molti dei suoi metodi e delle sue tecniche restano tuttora validi. Niente a che vedere quindi con strani rimedi e superstizioni, quali ad esempio (come sosteneva White) impiastri vari e \"frizioni con denti di cadaveri\". E Chauliac non fu solo un chirurgo, ma fu un medico completo ed era tra coloro che stigmatizzavano l'atteggiamento dei medici che snobbavano la chirurgia.\nMa la competenza di Chauliac non \u00e8 certo un caso isolato, bens\u00ec si inquadra perfettamente all'interno della tradizione medica medievale; egli stesso dedica la sua \"Chirurgia Magna\"\nL'insegnamento della medicina e della chirurgia era infatti diffuso ed avanzato in tutte le universit\u00e0 europee, che erano ampiamente supportate dalla Chiesa ed i suoi Pontefici.\nAnatomia.\nLa bolla di Bonifacio VIII.\nL'unico provvedimento ufficiale della Chiesa medievale che, seppur indirettamente, coinvolgeva le dissezioni di cadaveri per lo studio dell'anatomia, \u00e8 la bolla \"De sepulturis\" , conosciuta anche con il nome di \"Detestandae feritatis\", promulgata da Papa Bonifacio VIII nel 1299. \"Indirettamente\", perch\u00e9 le ragioni che portarono alla promulgazione di questo decreto riguardavano un campo ben diverso. Durante le Crociate si era diffuso un costume particolare riguardante le sepolture: i corpi dei nobili che morivano combattendo in Terra Santa venivano smembrati, fatti a pezzi e bolliti, al fine di separare la carne dalle ossa, in modo da poter facilmente trasportare queste ultime nei luoghi natali per essere seppellite. Un'altra usanza diffusa tra i nobili era invece quella di tagliare il corpo in pi\u00f9 parti in modo da poterle seppellire in diversi luoghi sacri, o comunque considerati importanti per il defunto. Questo tipo di pratiche vennero nella bolla definite empie, crudeli, inumane e selvagge; e pertanto il Papa decise di proibire, sotto pena di scomunica, ci\u00f2 che \"non solo \u00e8 abominevole agli occhi di Dio, ma anche rivoltante sotto ogni profilo umano\". \u00c8 chiaro che questo documento non riguardasse in alcun modo le dissezioni a scopo scientifico; tuttavia eventuali interpretazioni estensive avrebbero potuto portare ad una limitazione degli studi anatomici.\nAlcune fonti che attestano come queste interpretazioni estensive abbiano effettivamente avuto luogo. In una glossa aggiunta alla bolla nel 1303 dal cardinale Jean Le Moine, ed entrata anch'essa nel \"Corpus Iuris Canonici\", viene specificato che la proibizione non riguarda solo il bollire il cadavere, ma anche l'eviscerazione, la dissezione e la cremazione. Nel 1345 Guido da Vigevano premetteva nella sua \"Anatomia\" che, siccome le dissezioni erano proibite dalla Chiesa, ma dato che la conoscenza dell'anatomia era necessaria alla medicina, egli avrebbe illustrato questa materia utilizzando delle immagini appositamente realizzate.\nNell'\"Anatomia Richardi\", invece, l'autore dell'opera spiegava che, dal momento che le dissezioni sono un trattamento orribile per il corpo umano, gli anatomisti le praticano solo sugli animali. Infine c'\u00e8 un passo nell'\"Anothomia\" di Mondino dei Liuzzi (1316), che sembra far riferimento diretto alla bolla di Bonifacio VIII:\nNonostante la bolla papale e le diverse interpretazioni cui \u00e8 stata oggetto, le dissezioni furono molto praticate nel corso del XIV secolo. In particolare Mondino fu uno degli anatomisti pi\u00f9 attivi. Ad ogni modo le ambiguit\u00e0 interpretative di sicuro cessarono nel 1482, quando Papa Sisto IV autorizz\u00f2 esplicitamente le dissezioni nell'Universit\u00e0 di Tubinga, indicando l'approvazione della Chiesa verso tale pratica.\nBibliografia.\nRiferimenti principali:\nRiferimenti generali consultati sulla storia della medicina\nRiferimenti minimi sulla \"rivalutazione\" del Medioevo\nRiferimenti specialistici sulla tesi del conflitto tra religione e scienza\nFonti primarie"}
{"id": "2173916", "revid": "767487", "url": "https://it.wikipedia.org/wiki?curid=2173916", "title": "Pudenziana di Roma", "text": "Il periodo in cui \u00e8 vissuta \u00e8 ancora oggetto di discussione, ma \u00e8 solitamente identificato nel II secolo, forse al tempo di Antonino Pio (138-161). \u00c8 spesso accompagnata dalla sua presunta sorella, santa Prassede, anch'ella martirizzata poco dopo di lei.\nBiografia.\nLe notizie biografiche su Pudenziana derivano da alcuni \"Leggendari\" romani, ossia racconti composti tra il V e il VI secolo, particolarmente diffusi in epoca medievale, secondo i quali avrebbe subito il martirio a soli sedici anni.\nI \"Leggendari\" romani la dicono figlia di Pudente e Savinilla, e sorella di Timoteo, Novato e di Prassede, tutti poi canonizzati dalla Chiesa cattolica."}
{"id": "2173917", "revid": "1305772", "url": "https://it.wikipedia.org/wiki?curid=2173917", "title": "Lucy Walker", "text": "Esistono pi\u00f9 persone di nome Lucy Walker:"}
{"id": "2173919", "revid": "775372", "url": "https://it.wikipedia.org/wiki?curid=2173919", "title": "Monastero di Simonopetra", "text": "Il monastero di Simonopetra o monastero di Simonos Petras () \u00e8 uno dei venti monasteri ortodossi della Repubblica del Monte Athos in Grecia.\n\u00c8 situato a sud-ovest della penisola atonita e occupa il tredicesimo posto nella gerarchia dei monasteri della \"Santa Montagna\".\n\u00c8 dedicato alla Nativit\u00e0 del signore, festa votiva il 25 dicembre (7 gennaio), viene detto la \"Nuova Betlemme\".\nNel 1990 contava ottanta religiosi che vivono in regola cenobitica.\nStoria.\nIl monastero \u00e8 stato fondato nel 1357 da un anacoreta di nome Simone. Il nome significa la pietra di Simone. L'eremita, durante la notte di Natale, ebbe la visione di una stella che si posava sopra la roccia dove oggi sorge il complesso monastico. Egli interpret\u00f2 questa visione come la volont\u00e0 divina di edificare un monastero. Con il sostegno del signore di Macedonia, Giovanni Ugles, e dal fratello il re di Serbia, Vuka\u0161in Mrnjav\u010devi\u0107, riusc\u00ec a portare a termine l'ardita impresa. Il complesso monastico sub\u00ec molti e devastanti incendi nel 1580, 1626 e 1891 ogni volta ricostruito nello stesso stile, tipico dei monasteri atoniti, con alte pareti sormontate da logge e ballatoi. L'ultimo intervento nel XIX secolo fu sostenuto dallo zar Nicola II.\nPatrimonio artistico.\nTutta la biblioteca \u00e8 andata distrutta durante l'incendio del 1891. \nCoro.\nI monaci in questi ultimi anni hanno acquisito una certa notoriet\u00e0 con la pubblicazione di una decina di dischi di canti corali monastici bizantini. "}
{"id": "2173922", "revid": "1305772", "url": "https://it.wikipedia.org/wiki?curid=2173922", "title": "Devil's Playground", "text": ""}
{"id": "2173932", "revid": "287204", "url": "https://it.wikipedia.org/wiki?curid=2173932", "title": "Cometa Vaisala 2", "text": ""}
{"id": "2173940", "revid": "84184", "url": "https://it.wikipedia.org/wiki?curid=2173940", "title": "Era Glaciale (Magic)", "text": "Era Glaciale (\"Ice Age\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal giugno 1995, \u00e8 il primo set di tre del \"blocco di Era Glaciale\", che comprende anche \"Alleanze\" e \"Ondata Glaciale\".\nCaratteristiche.\n\"Era Glaciale\" \u00e8 composta da 383 carte, stampate a bordo nero, cos\u00ec ripartite:\nIl simbolo dell'espansione \u00e8 un fiocco di neve, e si presenta in bianco e nero indipendente dalla rarit\u00e0 delle carte.\n\"Era Glaciale\" era disponibile in bustine da 15 carte casuali e in 5 mazzi tematici precostituiti da 60 carte ciascuno:\nSi tratta del primo set di Magic ad essere pensato sia come espansione per il gioco principale sia come set giocabile autonomamente. \u00c8 la prima espansione \"stand-alone\", cio\u00e8 appunto che pu\u00f2 stare da sola, senza bisogno delle carte provenienti dal set base, e inaugura una lunga lista di blocchi di espansione, ovvero gruppi di set di carte (di solito tre ma talvolta due), pensati per essere giocati autonomamente, anche se facilmente integrabili con le carte provenienti da altri set.\nNon era stata pensata originariamente come parte di un blocco, tanto che \"Ondata Glaciale\" usc\u00ec quasi 10 anni pi\u00f9 tardi.\nRistampe.\nNel set sono state ristampate le seguenti carte da precedenti:\nNovit\u00e0.\n\"Era Glaciale\" propone nuove abilit\u00e0 e meccaniche di gioco, come le terre innevate e il mantenimento cumulativo.\nNuove abilit\u00e0.\nMantenimento Cumulativo.\nMantenimento cumulativo \u00e8 un'abilit\u00e0 innescata che impone un costo crescente su un permanente. \u201cMantenimento cumulativo [costo]\u201d significa \u201cAll'inizio del tuo mantenimento, metti un segnalino epoca su questo permanente. Poi puoi pagare[costo] per ogni segnalino epoca presente su di esso. Se non lo fai, sacrifica questo permanente\u201d. Se [costo] ha delle scelte associate ad esso, ogni scelta viene fatta separatamente per ogni segnalino epoca, poi o l'intero insieme di costi viene pagato, o nessun costo viene pagato. Pagamenti parziali non sono ammessi.\nTerre innevate.\nLe terre innevate sono una nuova versione delle terre base, alle quali viene aggiunto il nuovo supertipo \"Innevato\", che per\u00f2 non introduce nuove regole specifiche nel gioco. Le terre innevate non hanno nessuna particolarit\u00e0 rispetto alle normali terre base: possono essere inserite in qualsiasi numero all'interno di un grimorio e ognuna produce il mana del tipo appropriato se TAPpata, senza ulteriori abilit\u00e0. La loro particolarit\u00e0 risiede nel fatto che molte carte dell'espansione vi fanno riferimento ed interagiscono con esse.\nCon l'uscita anni pi\u00f9 tardi di Ondata Glaciale il supertipo \"Innevato\" diventa \"Neve\", e pu\u00f2 essere applicato a qualsiasi tipo di carta. Il mana prodotto da un permanente con il supertipo Neve pu\u00f2 essere impiegato come \"mana neve\" per l'attivazione di specifiche abilit\u00e0. Il mana neve \u00e8 raffigurato da un proprio simbolo, un fiocco di neve, questo simbolo \u00e8 utilizzato solo nei costi di attivazione delle abilit\u00e0, mai nei costi di mana delle carte."}
{"id": "2173944", "revid": "729019", "url": "https://it.wikipedia.org/wiki?curid=2173944", "title": "Aeroporto Internazionale di Chi\u0219in\u0103u", "text": "L'Aeroporto Internazionale di Chi\u0219in\u0103u \u00e8 il principale aeroporto della Moldavia ed \u00e8 situato nei pressi della capitale Chi\u0219in\u0103u. Il terminal \u00e8 stato costruito nel 1970 ed ha una capacit\u00e0 di circa 1.200.000 passeggeri per anno.\nL'aeroporto \u00e8 provvisto di ILS di categoria I per pista 26 e di ILS di categoria II per pista 08.\nMerci e postali.\nValori in migliaia di tonnellate\nCollegamenti con la citt\u00e0.\nL'aeroporto \u00e8 situato a 13\u00a0km dal centro della citt\u00e0 che \u00e8 raggiungibile dai seguenti mezzi pubblici:"}
{"id": "2173946", "revid": "834", "url": "https://it.wikipedia.org/wiki?curid=2173946", "title": "Devil's playground", "text": ""}
{"id": "2173949", "revid": "1573940", "url": "https://it.wikipedia.org/wiki?curid=2173949", "title": "Ditomyiidae", "text": "Ditomyiidae , \u00e8 una piccola famiglia di insetti dell'ordine dei Ditteri (Nematocera: Bibionomorpha) comprendente circa 90 specie.\nDescrizione.\nL'adulto \u00e8 un piccolo moscerino, con corpo a tinte giallo-brune, di 6-8 mm di lunghezza. Il capo \u00e8 provvisto di occhi ben sviluppati, 3 ocelli e antenne di 16 articoli. Il torace \u00e8 gibboso, le zampe sono particolarmente lunghe, con coxe allungate e tibie munite di speroni all'apice. L'addome \u00e8 stretto e allungato.\nLe ali sono ben sviluppate, leggermente annerite o macchiate da bande scure, rivestite da setole. La costa si estende fino al margine laterale, la subcosta \u00e8 poco sviluppata e non confluisce sulla costa, la radio presenta i rami R2+3 R4+5 ben sviluppati e confluenti sulla costa. La media si suddivide in due rami, M1 e M2. La nervatura trasversa radio-mediale (r-m) e la medio-cubitale (m-cu) confluiscono su M1+2 sullo stesso punto; la radio-mediale \u00e8 molto breve. Come in altri Sciaroidei, il tratto basale della media non \u00e8 visibile fino all'intersezione delle nervature trasverse; il settore radiale, la radio-mediale, la medio-cubitale e la base di CuA1 delimitano perci\u00f2 una cellula basale chiusa.\nLe larve sono bianche, con capo scuro e sclerotizzato, provviste di un paio di stigmi toracici e 8 paia addominali (polipneustiche), la pupa \u00e8 anoica.\nBiologia e diffusione.\nI Ditomyiidae sono prevalentemente diffusi nella regione australasiana e nella regione neotropicale, ma il loro areale si estende a tutte le regioni zoogeografiche eccetto l'afrotropicale. Sono associati ad ambienti forestali, spesso in regioni montane fresche e umide. Le larve conosciute sono micetofaghe e si rinvengono spesso all'interno dei corpi fruttiferi dei funghi delle Polyporaceae o all'interno di gallerie nel legno morto ma non marcescente. Gli adulti si rivengono in luoghi ombrosi e umidi, spesso presso corsi d'acqua.\nEvoluzione.\nL'esistenza di strette relazioni filogenetiche fra specie neozelandesi e cilene fanno ritenere che l'origine di questa famiglia risalga al Cretacico inferiore.\nSistematica.\nI Ditomyiidae sono stati inseriti in un raggruppamento distinto scorporato dalla famiglia dei Mycetophilidae \"sensu lato\". Comprende circa 90 specie, molte endemiche ripartite fra 8 generi:\nIn Europa sono rappresentati solo i generi \"Ditomyia\" e \"Symmerus\", il primo diffuso principalmente nell'Europa centrale, il secondo nell'Europa settentrionale, con le seguenti quattro specie:\nSecondo Fauna Europaea, le quattro specie sono presenti anche in Italia, ad eccezione della Sicilia, della Sardegna e delle isole minori. Secondo Fauna Italia sono invece presenti solo le specie \"D. macroptera\" e \"S. annulatus\" e limitatamente all'Italia settentrionale."}
{"id": "2173950", "revid": "958185", "url": "https://it.wikipedia.org/wiki?curid=2173950", "title": "Altruismo (biologia)", "text": "L'altruismo \u00e8, in biologia, il fenomeno comportamentale per cui alcuni organismi riducono il proprio successo riproduttivo per incrementare quello di cospecifici.\nTale caratteristica sembrerebbe contraddire il concetto di selezione naturale, se non si considera il fatto che l'altruismo si manifesta a favore di consanguinei. In tal caso, infatti, si pu\u00f2 parlare di successo riproduttivo indiretto. Ad esempio la nascita e sopravvivenza di tre nipoti comporta una trasmissione di geni dell'individuo superiore a quella ottenuta attraverso un figlio.\nIl caso pi\u00f9 eclatante di altruismo \u00e8 quello degli insetti sociali, nei quali la quasi totalit\u00e0 delle femmine non si riproduce a favore della regina, che \u00e8 madre o sorella delle operaie.\nL'altruismo negli imenotteri \u00e8 favorito dal fatto che i maschi sono aploidi, per cui una sorella figlia dello stesso padre ha 3/4 di geni in comune con un'operaia, contro la met\u00e0 di una figlia."}
{"id": "2173953", "revid": "834", "url": "https://it.wikipedia.org/wiki?curid=2173953", "title": "Blah-Blah-Blah", "text": ""}
{"id": "2173955", "revid": "726455", "url": "https://it.wikipedia.org/wiki?curid=2173955", "title": "Air Moldova", "text": "Air Moldova \u00e8 la compagnia aerea di bandiera dello stato omonimo; ha base all'Aeroporto Internazionale di Chi\u0219in\u0103u dal quale opera voli di linea e charter verso le principali citt\u00e0 europee.\nStoria.\nAir Moldova \u00e8 stata fondata il 12 gennaio 1993 sulle ceneri dell'unit\u00e0 locale di Aeroflot. I primi aerei utilizzati sono stati i Tupolev Tu-154B e gli Yakovlev Yak-42 rilevati dalla compagnia aerea russa.\nNel 2001 Air Moldova ha preso in leasing un Embraer EMB 120 ed un Embraer ERJ 145 per poter restituire gli Yakovlev Yak-42 ad Aeroflot.\nNel 2003 la compagnia ha adottato una nuova livrea ed un nuovo logo, ridipingendo progressivamente tutti i propri velivoli. \nIl 13 luglio 2004 la compagnia \u00e8 diventata membro di IATA.\nA partire dal settembre 2003 sono stati acquistati in leasing da Ansett Australia due Airbus A320; nel novembre 2006 il Governo moldavo ha concesso un prestito di 93 milioni di Lei (circa 6 milioni di euro) per finanziarne l'acquisto di ulteriori due. Nello stesso anno i Tupolev Tu-154B sono stati radiati dalla flotta.\nNel maggio 2010 \u00e8 entrato in flotta il primo Embraer E-190, negli anni successivi Air Moldova ne ha acquistati altri 3.\nNel febbraio 2015 Air Moldova ha sospeso le tre rotte verso Bucarest, Kiev e So\u010di a causa dell'interruzione della collaborazione con \"Tandem Aero\" che fino ad allora le aveva gestite per conto della compagnia.\nNel dicembre 2016 il Ministro dell'Economia moldavo ha dichiarato che il governo stava valutando l'ipotesi di privatizzare la compagnia aerea in seguito al passivo di bilancio registrato negli ultimi tre anni.\nPasseggeri trasportati.\nNel 2005 la compagnia ha trasportato 423,800 passeggeri, mentre l'anno successivo ha registrato un incremento, arrivando a 687,000 passeggeri. Nel 2007 sono stati, invece, 934,000. Nel 2012 si \u00e8 registrato un calo: la compagnia ha trasportato 506,000 passeggeri . L'anno seguente si \u00e8 verificato un aumento di 21,000 unit\u00e0 . Nel 2015, Air Moldova ha trasportato 1 milione di passeggeri .\nFlotta.\nA maggio 2017 la flotta di Air Moldova \u00e8 composta dai seguenti velivoli:\nFlotta storica.\nNel corso degli anni, Air Moldova ha utilizzato i seguenti aerei:"}
{"id": "2173956", "revid": "1318658", "url": "https://it.wikipedia.org/wiki?curid=2173956", "title": "Citt\u00e0 delle Hawaii", "text": "Lista delle citt\u00e0 delle Hawaii, Stati Uniti d'America, comprendente i soli census-designated place (CDP) dello stato. Le isole Hawaii infatti sono l'unico stato privo di amministrazioni comunali, in luogo delle quali vi sono le amministrazioni delle contee. \nI dati sono dell'USCB riferiti al censimento del 2000 e ad una stima del 01-07-2007 per la sola Honolulu."}
{"id": "2173957", "revid": "767487", "url": "https://it.wikipedia.org/wiki?curid=2173957", "title": "Fleet Foxes", "text": "I Fleet Foxes sono un gruppo folk rock statunitense formatosi nel 2006 a Seattle. Il gruppo ha raggiunto la fama nel 2008 grazie all'omonimo album di debutto, che \u00e8 stato disco d'oro in Gran Bretagna ed \u00e8 stato nominato disco dell'anno da numerose riviste e siti musicali fra cui \"Billboard\" e Pitchfork.\nStoria.\nGli inizi.\nLa band \u00e8 stata formata da due membri: Robin Pecknold e Skyler Skjelset.\nSia Robin Pecknold che Skyler Skyjelset frequentavano la Lake Washington High School a Kirkland, un sobborgo di Seattle.\nPresto divennero amici stretti e, avendo in comune la passione per Bob Dylan e Neil Young, iniziarono a suonare insieme.\nI genitori di entrambi influenzarono i loro gusti musicali fin dall'infanzia\u2014la madre di Skjelset era un'appassionata di Bob Dylan e Hank Williams mentre il padre di Pecknold era un membro dei The Fathoms, un gruppo soul del posto.\nI due, interessati ai successi di Dylan e di Brian Wilson, compresero presto l'importanza di iniziare a suonare da giovani.\nInizialmente scelsero il nome di \u201cPineapple\u201d ma poich\u00e9 era lo stesso di un altro gruppo locale, Pecknold decise di cambiarlo in \u201cFleet Foxes\u201d, suggerendo che fosse riferito ad alcune \u201cstrane abitudini inglesi come la caccia alla volpe\u201d.\nPecknold scriveva i testi e si occupava di voce e chitarra, mentre Skjelstet era la chitarra solista.\nLo stile pop fine anni sessanta di Pecknold attir\u00f2 l'attenzione del produttore di Seattle Phil Ek che li aiut\u00f2 a registrare il loro primo demo nel 2006, Fleet Foxes.\nEk rest\u00f2 impressionato dai testi della band e, ascoltando Pecknold per la prima volta, osserv\u00f2 \u201cEra ovvio che il talento gli usciva persino dal culo\u201d.\nVerso la fine del 2006 la stampa di Seattle ha iniziato a notare la band; Tom Scanlon del \u201cSeattle Times\u201d disse di essere rimasto stupito dai loro testi e dalla loro maturit\u00e0 a livello musicale.\nCon la crescita di popolarit\u00e0 nell'ambiente locale, la band nel 2007 cominci\u00f2 a lavorare sul primo album passando del tempo in studio di registrazione con il produttore e aggiungendo materiale gi\u00e0 registrato a casa.\nTuttavia, i fondi per la registrazione erano pochi e i membri dovettero contribuire alle spese. Questo limit\u00f2 il tempo che potevano passare in studio e cos\u00ec la maggior parte dei brani fu registrata negli appartamenti dei componenti della band e nello scantinato della casa dei genitori di Pecknold.\nIl successo.\nDopo aver fatto qualche concerto a Washington, raggiungono la popolarit\u00e0, avendo oltre un milione di visitatori nel loro Myspace.\nNel dicembre 2008 pubblicano il loro primo album, \"Fleet Foxes\", il quale d\u00e0 subito buoni risultati di vendita sia in America che in Europa.\nNel 2011 la band pubblica il secondo disco, \"Helplessness Blues\", ideale seguito del primo lavoro. La title track, primo singolo del disco, viene pubblicata e resa disponibile con download gratuito il 31 gennaio 2011 e, nel corso della stessa conferenza stampa di lancio del disco, viene ufficializzata l'entrata nella formazione del gruppo di Morgan Henderson, ex bassista dei The Blood Brothers. L'uscita del disco \u00e8 prevista per il 3 maggio 2011.\nNel marzo 2017 il gruppo annuncia il proprio terzo album in studio \"Crack-Up\", che viene pubblicato nel mese di giugno dalla Nonesuch Records."}
{"id": "2173959", "revid": "869733", "url": "https://it.wikipedia.org/wiki?curid=2173959", "title": "Tank", "text": ""}
{"id": "2173969", "revid": "125769699", "url": "https://it.wikipedia.org/wiki?curid=2173969", "title": "Francesco Bidognetti", "text": " Appartenente al clan dei Casalesi, boss e braccio destro di Francesco Schiavone. \nAttivit\u00e0 criminali.\nNato nel 1951 a Casal di Principe, soprannominato \"Cicciotto 'e Mezzanotte\", viene arrestato il 18 dicembre 1993 e recluso sotto il regime del 41 bis. Nel clan le sue attivit\u00e0 criminali convergevano principalmente sullo smaltimento illegale dei rifiuti urbani, industriali e tossici, attivit\u00e0 per cui \u00e8 noto alla magistratura gi\u00e0 all'inizio degli anni novanta. Negli anni novanta ordina l'assassinio del medico Gennaro Falco, colpevole di non aver diagnosticato in tempo una neoplasia alla prima moglie, Teresa Tamburrino. Per l'omicidio del medico qualche anno dopo viene accusato uno dei figli di Francesco Bidognetti, Raffaele, per questo arrestato.\nLa compagna, Anna Carrino, fu arrestata nel 2007 con l'accusa di fare da tramite tra il marito recluso e il clan recapitando pizzini. Grazie alle sue rivelazioni, nell'aprile del 2008, vengono emesse 52 ordinanze di custodia cautelare nei confronti di altrettanti affiliati al clan tra cui il figlio Raffaele. Il clan per ritorsione ferisce in un agguato la nipote anche se si presume che l'obiettivo fosse la madre della ragazza, sorella della Carrino.\nLa sua amante, Angela Barra, egemone nel territorio di Teverola, curava le alleanze politiche ed economiche del clan.\nUn nuovo provvedimento di custodia viene emesso dalla Dia di Napoli l'11 dicembre 2012 con l'accusa di disastro ambientale. Bidognetti avrebbe avvelenato falde acquifere per favorire il clan dei Casalesi.\nProcesso Spartacus.\nNel giugno del 2008 la sentenza d'appello del primo troncone del processo Spartacus, che vede imputati 37 tra boss e affiliati, condanna al carcere a vita Bidognetti, Schiavone e altri 14 boss del clan, e pene minori per gli affiliati, per un totale di 700 anni di reclusione. Anche gli allora latitanti Michele Zagaria e Antonio Iovine sono stati giudicati colpevoli. Al processo hanno testimoniato 500 persone ed \u00e8 durato dieci anni durante i quali sono state uccise 5 persone coinvolte a vario titolo nel processo tra cui un interprete.\nIl processo si \u00e8 concluso il 15 gennaio 2010 con la sentenza della Cassazione, che ha colpito duramente i vertici dei casalesi, fra i quali, appunto, Francesco Bidognetti.\nLe intimidazioni alla luce del sole.\nNel marzo del 2008, attraverso i propri legali in aula, Francesco Bidognetti accusa il pubblico ministero della Dda Raffaele Cantone di influenzare i pentiti e lo scrittore Roberto Saviano e la giornalista del Mattino Rosaria Capacchione di essere dei \u00abprezzolati\u00bb della Procura.\nIl figlio Gianluca, 20 anni, detto \"Nan\u00e0\", \u00e8 stato arrestato il 21 novembre 2008; il 31 maggio 2008 aveva tentato di uccidere la sorella dell'ex convivente di Bidognetti, oggi divenuta collaboratrice di giustizia. Nel 2009, Gianluca Bidognetti \u00e8 stato condannato a 8 anni di reclusione per associazione mafiosa, tentato omicidio ed estorsione aggravata.\nRapporti con la politica.\nFrancesco Bidognetti lanci\u00f2 un'accusa, promettendo di rivelare i nomi dei parlamentari \u00abcolpevoli quanto lui\u00bb.\nPentimento della moglie.\nL'8 ottobre 2012 Anna Carrino, convivente di Bidognetti, collaboratrice di giustizia dal 2008, confessa di aver fatto uccidere nel 2002, Antonio Petito, 20 anni, falegname, anche lui di Casal di Principe, per futili motivi."}
{"id": "2173970", "revid": "110157", "url": "https://it.wikipedia.org/wiki?curid=2173970", "title": "East of the River Nile", "text": "East of the River Nile \u00e8 un album dub/reggae di Augustus Pablo uscito nel 1977.\n\u00c8 un album interamente strumentale e presenta Augustus Pablo suonare la melodica e varie altre tastiere. \u00c8 considerato il suo miglior album strumentale da Allmusic e tra i pi\u00f9 importanti del genere dub.\nL'album \u00e8 stato ripubblicato dalla Shanachie Records nel 2002 con sei bonus tracks tra cui la versione originale della title track."}
{"id": "2173971", "revid": "59785", "url": "https://it.wikipedia.org/wiki?curid=2173971", "title": "Gerardo Diego", "text": "Biografia.\nNacque il 3 ottobre del 1896 a Santander. Alunno dell'Universit\u00e0 di Deusto dove segue il corso di Filosofia e Lettere, e dove conosce colui che sarebbe stato poi un amico essenziale nella vita letteraria, Juan Larrea. Terminato il corso, si addottor\u00f2 a Madrid. Fu cattedratico di Lingua e Letteratura all'Intituto di Soria, Gij\u00f3n, Santander e Madrid. A Santander diresse due delle pi\u00f9 importanti riviste del '27, \"Lola\" e \"Carmen\". Fu uno dei principali seguaci dell'avanguardia poetica spagnola, e precisamente dell'Ultraismo e del Creazionismo. Nel 1925 ottenne il \"Premio Nazionale di Letteratura spagnola\" (Premio Nacional de Literatura de Espa\u00f1a), \"ex aequo\" con Rafael Alberti.\nElabor\u00f2 le due versioni della famosa \"Antolog\u00eda\" di poesia che fece conoscere gli autori della Generazione del 27. Come professore, diede corsi e conferenze in tutto il mondo. Fu inoltre critico letterario, musicale e \"taurino\" oltre che editorialista di vari periodici.\nSi spos\u00f2 nell'anno 1934, e l'anno seguente si trasfer\u00ec come cattedratico all\"'Instituto de Santander\". Prosegui' il suo lavoro poetico, compendiandolo con i suoi studi su differenti temi, aspetti e autori della letteratura spagnola, con il suo lavoro di conferenziere e la sua rimarchevole critica musicale, realizzata su differenti periodici.\nLa Guerra Civile scoppi\u00f2 quando si trovava in vacanza a Sentaraille (Francia). Finito il conflitto, ritorn\u00f2 in Spagna e si trasfer\u00ec all\"'Instituto Beatriz Galindo\" di Madrid, nel quale rimase fino al suo ritiro.\nDal 1947 fu membro della Real Academia Espa\u00f1ola. Nel 1979, gli venne concesso il Premio Cervantes. Mor\u00ec l'8 luglio del 1987 a Madrid.\nPoetica.\nRappresent\u00f2 l'ideale della Generazione del 27 alternando con maestria la \"poesia tradizionale\" e l\"'avanguardista\", del quale si trasform\u00f2 in uno dei massimi esponenti durante la decade degli anni venti. La sua opera poetica prosegue, dopo, secondo questi due tracciati.\n\u00c8 da sottolineare l'influenza di Gerardo Diego in altre figure di rilevanza tanto nell'ambito nazionale come regionale. Emerge tra i suoi seguaci il poeta Cantabrico Matilde Camus, del quale fu professore all'Istituto di \"Santa Clara\" a Santander. Gerardo Diego invi\u00f2 nel 1969 una poesia il cui titolo \u00e8 \"Canci\u00f3n de Corro\" (\"canzone del girotondo\") con il prologo nel primo libro di Matilde Camus intitolato \"Voces\" e che fu fatto conoscere all'Ateneo di Madrid. Comunque, presto verr\u00e0 pubblicata la corrispondenza che tenne con Matilde Camus.\nLa sua \"poesia tradizionale\" comprende poesie di taglio tradizionale e classicista, dove ricorre con frequenza al \"romance\", alla d\u00e9cima e al sonetto. I temi sono molto variati: il paesaggio, la religione, la musica, i tori, l'amore, ecc. \u00c8 suo il considerato da molti il migliore sonetto della letteratura spagnola, \"El cipr\u00e9s de Silos\", cos\u00ec per altre poesie importanti come \"Nocturno\" (\"Notturno\"), \"Las tres hermanas\" (\"Le tre sorelle\") o \"La despedida\" (\"L'addio\").\nLa sua inclinazione per la \"nuova arte dell'avanguardia\" lo porta a iniziarsi prima al creazionismo. La mancanza di segni di punteggiatura, la disposizione dei versi, i temi immanenti e le straordinarie immagini caratterizzano questa poesia."}
{"id": "2173972", "revid": "547992", "url": "https://it.wikipedia.org/wiki?curid=2173972", "title": "Pornhub", "text": "Pornhub.com \u00e8 un sito web canadese di \"pornographic video sharing\" (cio\u00e8 condivisione libera di materiale video pornografico) della famiglia del Porn 2.0, simile nella disposizione a YouTube.\nNel marzo 2010, la societ\u00e0 \u00e8 stata acquistata da MindGeek (allora nota come Manwin), proprietaria di numerosi altri siti Web pornografici. Il sito \u00e8 disponibile a livello internazionale ma \u00e8 stato bloccato da alcuni singoli paesi come le Filippine e l'India. Offre porno in realt\u00e0 virtuale, tra gli altri prodotti, e ospita annualmente i Pornhub Awards.\nSono stati segnalati incidenti in cui Pornhub ha ospitato pornografia non consensuale. La societ\u00e0 \u00e8 stata criticata per le risposte lente o inadeguate ad alcuni di questi incidenti, tra cui l'hosting del canale Girls Do Porn, che \u00e8 stato chiuso nel 2020 a seguito di una causa e accuse di traffico di donne.\nCreazione.\nPornhub venne creato da Matt Keezer nel 2007. Nato sulla falsariga del \"fratello maggiore\" YouPorn, che segn\u00f2 una vera e propria rivoluzione online, ne sfrutta le stesse caratteristiche e funzionalit\u00e0, potenziando i contenuti con tag e suddivisioni in sottocategorie e unendo il tutto con diversi servizi a pagamento, quali il download dei video (non pi\u00f9 il solo streaming) in diversi formati, per diverse periferiche e di diverse risoluzioni, e l'ormai consolidato uso di banner pubblicitari, solitamente diretti al pubblico adulto.\nNel giugno 2015, Pornhub ha annunciato che avrebbe realizzato un film pornografico nello spazio, chiamato \"Sexplorations\". Il sito sperava di lanciare la missione e girare il film nel 2016, coprendo i costi di pre e post produzione ma cercando 3,4 milioni di dollari dai crowdfunders IndieGogo. Se finanziato, il film sarebbe stato programmato per un rilascio nel 2016, dopo sei mesi di formazione per i due interpreti e l'equipaggio di sei persone.\nIl 1\u00ba febbraio 2016, Pornhub ha lanciato un casin\u00f2 online, alimentato da Betsoft, Endorphina e software di gioco 1x2.\nIl 1\u00ba aprile 2016, la prima pagina del sito web \u00e8 diventata CornHub, mostrando video di mais dolce con titoli sessualmente allettanti. Nel 2018, la prima pagina divenne HornHub.\nNell'ottobre 2017, il vicepresidente Corey Price ha annunciato che Pornhub avrebbe utilizzato il software di visione artificiale e intelligenza artificiale per identificare e taggare i video sul sito Web con informazioni sugli attori e gli atti sessuali. Price ha dichiarato che la societ\u00e0 ha pianificato di scansionare l'intera biblioteca a partire dall'inizio del 2018.\nNel marzo 2020 il sito web ha pubblicato i suoi primi contenuti non sessuali, un film documentario chiamato \"Shakedown\" su uno strip club di lesbiche di Los Angeles nei primi anni 2000.\nProdotti.\nPornhub offre video di realt\u00e0 virtuale che consentono la visione a 360\u00b0 per i clienti premium. Pu\u00f2 essere utilizzato con PlayStation VR, anche se i video devono essere scaricati da un computer e trasferiti tramite USB.\nNel 2015, Pornhub ha annunciato una tecnologia indossabile pianificata chiamata \"Wankband\": un braccialetto che immagazzina energia cinetica durante la masturbazione maschile e pu\u00f2 quindi essere utilizzato per caricare i dispositivi. A partire dal 2020, il sito Web di Pornhub afferma che il prodotto \u00e8 in fase di sviluppo.\nNel maggio 2018, Pornhub ha lanciato una VPN chiamata VPNHub, disponibile negli Stati Uniti e in molti paesi con cui gli Stati Uniti fanno affari. La versione gratuita contiene pubblicit\u00e0.\nPornografia non consensuale.\nPornhub impiega Vobile per cercare caricamenti di video vietati per rimuoverli dal sito. Contenuti non consensuali o informazioni di identificazione personale presenti su Pornhub possono essere segnalati alla societ\u00e0 tramite un modulo online. Tuttavia, Pornhub \u00e8 stato criticato per la sua risposta alla pornografia non consensuale e al traffico di donne. I giornalisti di \"Vice\" hanno criticato il fatto che Pornhub trae profitto da \"contenuti che hanno distrutto vite e continuano a fare del male\".\nNel 2009, una ragazza di 14 anni \u00e8 stata violentata in gruppo a Knifepoint e i video sono stati caricati su Pornhub. La ragazza ha dichiarato di aver inviato un'e-mail a Pornhub ripetutamente per un periodo di sei mesi, ma non ha ricevuto risposta. Dopo aver impersonato un avvocato, i video sono stati rimossi. Un altro caso nell'ottobre 2019 ha coinvolto un uomo accusato di aver abusato sessualmente di una ragazza di 15 anni, i cui video sono stati pubblicati su Pornhub. La campagna Internet Not Your Porn \u00e8 stata fondata dall'amica di una donna il cui iCloud era stato violato, portando l'hacker a pubblicare foto e video sessualmente espliciti su Pornhub accanto al suo nome completo. Pornhub ha rimosso il video quando segnalato, ma i cloni del video usando il suo nome completo sono stati replicati pi\u00f9 velocemente rispetto ai video. La donna ha scoperto che \"il sistema di comunicazione fratturato di Pornhub ha significato che questo \u00e8 diventato un processo sempre pi\u00f9 atroce\". La fondatrice di Not Your Porn ha riferito che 50 donne l'hanno contattata per un periodo di sei mesi sulla pornografia online non consensuale che li caratterizzava, trenta dei quali hanno riferito che i video sono stati caricati su Pornhub.\nNel 2019, il canale Girls Do Porn, verificato da Pornhub, \u00e8 stato rimosso dal sito. Era il 20\u00b0 canale pi\u00f9 grande del sito Web. Nell'agosto 2019, il proprietario e due dipendenti sono stati arrestati per traffico di donne, frode e coercizione, dopo una causa intentata a luglio. I video sono stati rimossi una settimana dopo, cosa che i giornalisti di \"Daily Dot\" e \"Motherboard\" hanno affermato che \u00e8 stata una risposta lenta all'incidente. Inoltre, i video potrebbero ancora essere trovati in seguito ufficiosamente sul sito Web di Pornhub.\nReclami per violazione del copyright.\nNel 2010, Mansef Inc. e Interhub, allora proprietari di Pornhub, sono stati citati in giudizio dalla holding di copyright della societ\u00e0 di produzione di film pornografici Pink Visual, Ventura Content, per violazione del copyright di 95 video su siti Web, tra cui Pornhub, Keezmovies, Extremetube e Tube8. Secondo Ventura Content, i 45 video sono stati trasmessi in streaming \"decine di milioni di volte\" e hanno affermato che la pirateria ha minacciato \"l'intera industria dell'intrattenimento per adulti\". La causa \u00e8 terminata nell'ottobre 2010, con termini che rimangono confidenziali. Le parti hanno convenuto che gli operatori del sito avrebbero implementato il filtraggio delle impronte digitali sui loro siti. I siti sono considerati come una notevole concorrenza per i siti Web pornografici a pagamento e la pornografia tradizionale basata su riviste e DVD.\nMalvertising.\nNel 2014, il ricercatore Conrad Longmore ha scoperto che le pubblicit\u00e0 visualizzate dai siti contenevano programmi malware, che installano file dannosi sui computer degli utenti senza la loro autorizzazione. Longmore ha riferito alla BBC che dei siti Web pornografici, Pornhub e XHamster rappresentano la pi\u00f9 grande minaccia.\nPremi Pornhub.\nGli inaugurali Pornhub Awards si sono tenuti il 6 settembre 2018 al Belasco Theatre di Los Angeles. Kanye West era il direttore creativo. All'evento, West ha debuttato il video musicale per la sua canzone \"I Love It\". Il secondo spettacolo annuale si \u00e8 tenuto all'Orpheum Theatre di Los Angeles l'11 ottobre 2019 e Bad Bunny ha presieduto l'evento.\nTendenze di ricerca.\nSotto l'intestazione di Pornhub Insights, Pornhub rilascia regolarmente informazioni estratte dal suo archivio di ricerche: in quali regioni \u00e8 pi\u00f9 utilizzata (aree conservative), ricerche femminili rispetto alle ricerche maschili, i termini di ricerca pi\u00f9 popolari per anno o area, variazioni nelle ricerche che mettono in parallelo gli eventi attuali e simili. Nella prima met\u00e0 del 2017, ad esempio, il termine di ricerca principale negli Stati Uniti era \"hentai\"; il 37% dei ricercatori di porno maschile gay sono donne. Secondo una ricerca dello scienziato di dati Seth Stephens-Davidowitz, il 25% delle ricerche femminili di porno eterosessuale su Pornhub riguardava parole chiave alla ricerca di sesso doloroso, umiliante o non consensuale.\nPornhub ha anche riferito sulle tendenze del traffico e sulle sue relazioni con grandi eventi. Il traffico era al di sotto dei livelli normali durante l'eclissi solare del 21 agosto 2017. Durante l'avviso sui falsi missili delle Hawaii del 2018, il traffico web verso Pornhub nelle Hawaii \u00e8 diminuito del 77% (dai dati tipici del sabato) alle 8:23, dopo l'invio dell'avviso, e aumentato del 48% rispetto ai livelli tipici alle 9:01, dopo la notifica che l'avviso era errato.\nCensura.\nNel 2011, il fornitore europeo di banda larga TalkTalk ha ricevuto alcune critiche perch\u00e9 il suo filtro Internet non \u00e8 riuscito a bloccare Pornhub, per oltre una settimana. Ci\u00f2 \u00e8 dovuto al problema della sicurezza di Internet dei minori.\n\"L'Huffington Post\" spiega che nel 2013 \"CBS ha rifiutato di mandare in onda un breve spot pubblicitario per il sito a tema per adulti Pornhub durante il Super Bowl di domenica. Lo spot di 20 secondi, che vede una coppia di anziani seduti su un parco banco (\u00e8 tutto ci\u00f2 che accade), non include contenuti espliciti\". \u00c8 stato respinto perch\u00e9 la Federal Communications Commission poteva ritenere la CBS responsabile per l'approvazione di contenuti pornografici, poich\u00e9 \u00e8 illegale trasmettere materiale pornografico sulla televisione americana.\nIl sito Web \u00e8 stato bloccato dal Great Firewall in Cina da settembre 2013.\nIl 12 marzo 2014, Pornhub \u00e8 stato bloccato in Russia perch\u00e9 un'attrice sembrava troppo giovane, portando alcuni spettatori a pensare che fosse una minorenne.\nNel gennaio 2017, Pornhub \u00e8 stato tra i siti Web pornografici che sono stati bloccati nelle Filippine in aderenza alla legge sulla pornografia infantile.\nIl sito \u00e8 stato bloccato a settembre 2016 in Russia a causa della \"diffusione di informazioni dannose ai bambini\" ed \u00e8 stato ripristinato ad aprile 2017 dopo aver specificato l'et\u00e0 degli utenti. Il sito richiede agli utenti russi di fornire i loro numeri di cellulare o passaporti per accedere.\nNell'ottobre 2018, la High Court di Uttarakhand ha ripristinato il divieto di Pornhub in India, imponendo blocchi ISP. Al fine di eludere il divieto, Pornhub ha creato un sito Web mirror su Pornhub.net. \nNel novembre 2020, il governo thailandese ha bloccato Pornhub e altri siti web pornografici.\nNella cultura di massa.\nPornhub fa la sua comparsa in molte scene del film del 2013 \"Don Jon\". Il vice presidente di Pornhub Cory Price ha spiegato che uno dei produttori del film si \u00e8 avvicinato alla societ\u00e0 nel marzo 2012, chiedendo il permesso di usare il marchio Pornhub. Price ha riesaminato la sceneggiatura del film e ha concesso loro l'autorizzazione, spingendosi fino ad aiutarli a trovare clip da utilizzare nel film dai loro partner di contenuti (ad esempio Brazzers, Mofos, Digital Playground e Twistys). Joseph Gordon-Levitt, regista e attore nel film, ha montato le clip insieme in montaggi a fuoco rapido, anche in primo piano nel film.\nNel film \"Bad Luck Banging or Loony Porn\", del 2021, un video porno amatoriale viene caricato sul sito, contro la volont\u00e0 della protagonista. \nLa popolarit\u00e0.\nIn soli due anni \u00e8 divenuto il sito web pornografico pi\u00f9 popolare al mondo: \u00e8 arrivato al 49\u00ba posto nella classifica dei siti pi\u00f9 visti nel mondo (39\u00ba posto considerando tutti i domini Google come un unico sito), registrando un notevole impatto sul web soprattutto nel mese di gennaio del 2009:\nSport.\nNel dicembre del 2015 \u00e8 stato annunciato un concorso in cui il sito metteva in palio una sponsorizzazione della durata di un anno per una squadra sportiva italiana. A febbraio 2016 vengono invece rivelate due diverse formazioni vincitrici: una squadra di pallanuoto, la Varese Master Team, e la milanese Champions Feague, una squadra di calcio a cinque femminile."}
{"id": "2173983", "revid": "1305772", "url": "https://it.wikipedia.org/wiki?curid=2173983", "title": "Instinct", "text": "Instinct (istinto in lingua francese e lingua inglese) pu\u00f2 riferirsi a:"}
{"id": "2173988", "revid": "9", "url": "https://it.wikipedia.org/wiki?curid=2173988", "title": "Oestersund", "text": ""}
{"id": "2173992", "revid": "712828", "url": "https://it.wikipedia.org/wiki?curid=2173992", "title": "Il Signore degli Anelli", "text": "Il Signore degli Anelli (titolo originale in inglese: \"The Lord of the Rings\") \u00e8 un romanzo epico high fantasy scritto da J. R. R. Tolkien e ambientato alla fine della Terza Era dell'immaginaria Terra di Mezzo. Scritto a pi\u00f9 riprese tra il 1937 e il 1949, fu pubblicato in tre volumi tra il 1954 e il 1955 nonch\u00e9 tradotto in trentotto lingue ed ha venduto oltre 150 milioni di copie che lo rendono una delle opere letterarie di maggior successo del XX secolo.\nLa narrazione comincia dove si era interrotto un precedente romanzo di Tolkien, \"Lo Hobbit\", e l'autore usa lo stratagemma dello \"pseudobiblium\" per collegare le due storie: entrambi i romanzi sono, nella finzione della narrazione, una trascrizione di un volume immaginario, il \"Libro Rosso dei Confini Occidentali\", un'autobiografia scritta a quattro mani da Bilbo Baggins, protagonista de \"Lo Hobbit\", e dal nipote e cugino Frodo, il protagonista del Signore degli Anelli. Questo secondo romanzo, tuttavia, si inserisce in un'ambientazione di pi\u00f9 ampio respiro rispetto a quella del primo, costretto dai limiti della fiaba per bambini, attingendo a quel vasto corpus storico, mitologico e linguistico creato ed elaborato dall'autore nel corso di tutta la sua vita.\n\"Il Signore degli Anelli\" narra della missione di nove Compagni, la Compagnia dell'Anello, partiti per distruggere il pi\u00f9 potente Anello del Potere, un'arma che renderebbe invincibile il suo malvagio creatore Sauron se tornasse nelle sue mani, dandogli il potere di dominare tutta la Terra di Mezzo.\nIl romanzo, composto da tre volumi, ha esercitato nel tempo un profondo influsso culturale e mediatico, ottenendo attenzioni e apprezzamenti sia da parte di critici, autori e studiosi, sia da parte di semplici appassionati, che hanno dato vita a innumerevoli gruppi e associazioni culturali, come le varie societ\u00e0 tolkieniane sparse in tutto il mondo. La trilogia ha ispirato e continua ad ispirare libri, videogiochi, illustrazioni, fumetti, composizioni musicali, ed \u00e8 stata adattata pi\u00f9 volte per la radio, il teatro ed il cinema (come nel caso della famosa trilogia di film diretti da Peter Jackson).\nGenesi dell'opera.\nLinguaggio e mitopoiesi.\nGi\u00e0 nei primi anni del XX secolo, Tolkien ide\u00f2 una lingua artificiale, il Quenya, ispirandosi in parte al finlandese. Fu proprio l'invenzione di questa lingua che spinse l'autore britannico ad immaginare un popolo che potesse parlarla, la sua storia e la sua evoluzione. Fu cos\u00ec che nacquero gli Elfi. Col passare degli anni, Tolkien utilizz\u00f2 il medesimo processo creativo per creare e sviluppare le storie di tutte le razze che popoleranno il mondo dell'autore in quasi tutti i suoi romanzi.\nTolkien esprime con chiarezza i suoi intenti creativi e il suo approccio narrativo nel saggio \"Sulle fiabe\" (\"On Fairy-Stories\" del 1947, pubblicato in italiano nei volumi \"Albero e foglia\" e \"Il medioevo e il fantastico\") e in alcune delle lettere raccolte da Humphrey Carpenter e dal figlio dell'autore Christopher nel volume \"La realt\u00e0 in trasparenza\" (\"The Letters of J. R. R. Tolkien\", 1981). Il mondo in cui \u00e8 ambientato Il Signore degli Anelli nasce dalla passione dell'autore per la filologia e per la lingua e la letteratura anglosassone (\u00abIniziai con il linguaggio e mi ritrovai ad inventare leggende dello stesso sapore\u00bb) e dal desiderio di creare una mitologia originale inglese che, pur artificiale, colmasse, nell'immaginario collettivo, la carenza che egli ravvisava in quella storica: \u00abFin da quando ero piccolo la povert\u00e0 del mio amato paese mi rattristava: non possedeva delle storie veramente sue. [...] Desideravo creare un insieme di leggende pi\u00f9 o meno connesse fra loro, dalle pi\u00f9 complicate e cosmogoniche fino alle favole romantiche... e volevo semplicemente dedicarlo all'Inghilterra, al mio paese.\u00bb\nInizi\u00f2 cos\u00ec a prendere corpo l'insieme di racconti, miti, storie, ballate, canzoni e annotazioni sulla Terra di Mezzo, che vennero successivamente raccolti dal figlio Christopher nel \"Silmarillion\" e nei dodici volumi di \"The History of Middle-earth\" (\"La storia della Terra di Mezzo\", quasi totalmente inedita in italiano). Saranno questi appunti che forniranno nomi, personaggi, creature e luoghi alla trama de \"Lo Hobbit\", e, successivamente, del \"Signore degli Anelli\". Quest'ultimo, in particolare, compendia parte dell'enorme creazione mitopoietica di Tolkien, oltre che all'interno della struttura narrativa, in sei appendici accluse al termine del libro, nelle quali l'autore riordina e presenta al lettore una piccola parte del corpus mitologico da lui creato su e per la Terra di Mezzo.\nLa stesura.\nTolkien inizi\u00f2 a scrivere \"Il Signore degli Anelli\" dietro richiesta dell'editore londinese Stanley Unwin di dare un seguito a Lo Hobbit, pubblicato nel 1937. La stesura dei primi capitoli fu difficoltosa, e la trama della storia molto incerta, tanto che l'autore inglese diede un titolo all'opera solo nell'agosto dell'anno seguente. Le pressioni dell'editore, unite alla difficile situazione familiare e economica, avevano reso ancora pi\u00f9 complicato il lavoro.\nIn data 19 dicembre 1937, Tolkien comunic\u00f2 al signor Furth della Allen &amp; Unwin di aver completato il primo capitolo: \u00abHo scritto il primo capitolo di una nuova storia sugli Hobbit: \"Una festa a lungo attesa\". Buon Natale.\u00bb Nel febbraio 1938, questo capitolo venne battuto a macchina e spedito all'attenzione di Rayner Unwin, il giovane figlio del suo editore; lo scrittore chiese al bambino di fargli da critico: come per \"Lo Hobbit\", che aveva scritto per i propri figli, cos\u00ec anche il \u00abseguito allo Hobbit\u00bb, nella concezione iniziale, non poteva, infatti, che riprenderne i caratteri di letteratura per l'infanzia.\nIl 17 febbraio, in una lettera in cui accennava il proposito di pubblicare \"Mr. Bliss\", e il giorno seguente, rispondendo ai complimenti di Rayner, Tolkien espresse il timore di essersi arenato, di non riuscire ad andare oltre al suo spunto iniziale avendo esaurito i temi narrativi migliori nella pubblicazione precedente. Ma di l\u00ec a un mese la situazione inizi\u00f2 a sbloccarsi: l'autore comunic\u00f2 all'editore di essere giunto al terzo capitolo, \u00abma [ancora] i racconti tendono a sfuggire di mano e anche questo ha preso una svolta inaspettata\u00bb. Questa \"svolta\" non fu molto gradita da Unwin, che critic\u00f2 i due nuovi capitoli affermando che contenevano troppo \"linguaggio Hobbit\u201d: i personaggi parlavano in modo buffo e poco comprensibile. La valutazione fu condivisa nella lettera di risposta da Tolkien stesso, che si propose di limitarsi e ammise di divertirsi di pi\u00f9 a scrivere in quel modo che a portare avanti effettivamente la trama.\nLa critica di Unwin ebbe comunque poco successo, e gli Hobbit continuarono a parlare in modo buffo e a comportarsi fanciullescamente (la differenza fra il modo di parlare degli Hobbit e degli altri personaggi del romanzo rimane riscontrabile pienamente solamente nell'edizione originale inglese e tende a perdersi, a causa della difficile resa, nella trasposizione in lingua italiana).\nLo scoppio della seconda guerra mondiale coinvolse direttamente la famiglia Tolkien e sospese l'opera ad un quarto circa della sua definitiva stesura, rallentandola ulteriormente; Michael, il secondo figlio, si era arruolato volontario nell'estate del 1940, partecipando alla battaglia d'Inghilterra del 1941 in difesa degli aerodromi, dove rimase ferito. Nell'estate del 1943 Christopher, il terzo figlio, fu chiamato nella Royal Air Force e nel 1944, dopo un periodo di addestramento, trasferito in Sudafrica come pilota. Le lettere datate fra il 1940 ed il 1945 sono quasi esclusivamente indirizzate ai figli, ed in particolar modo a Christopher, a cui Tolkien invier\u00e0 alcuni capitoli del libro insieme a una ricca documentazione riguardo alla stesura del romanzo e sulla sua ambientazione. Al termine della guerra, l'attivit\u00e0 di scrittura procedette di nuovo con regolarit\u00e0, ma sarebbero occorsi ancora dieci anni per arrivare alla stampa. Questa, infatti, avvenne solo nel 1954, sia a causa dei lunghi tempi di scrittura, sia perch\u00e9 nel frattempo gli editori avevano perso interesse alla pubblicazione del romanzo, ormai molto diverso dalla favola per bambini che era Lo Hobbit e oltretutto incredibilmente lungo.\nLe fonti.\nInfluenze.\nL'idea per Il Signore degli Anelli nasce come esternazione del profondo interesse che Tolkien aveva per la filologia, per la religione (in modo particolare per il cattolicesimo), e per le fiabe, specialmente quelle della mitologia norrena, germanica e finlandese. Vi si riscontrano anche le cruciali influenze del servizio militare che lo scrittore prest\u00f2 durante la Prima guerra mondiale. Come ambientazione per il suo romanzo, Tolkien cre\u00f2 un completo e dettagliato universo, E\u00e4, molte parti del quale furono influenzate, come lo stesso autore ammise, da diverse fonti, anche relative ad esperienze personali.\nTolkien una volta descrisse Il Signore degli Anelli ad un suo amico, il gesuita padre Robert Murray, come \u00abun'opera fondamentalmente religiosa e cattolica, inconsciamente in un primo momento, ma consciamente durante la revisione\u00bb. Vi si ritrovano, infatti, molti temi teologici, come la battaglia del bene contro il male, il trionfo dell'umilt\u00e0 sull'orgoglio, e l'attivit\u00e0 della grazia divina. Oltre a questo, la saga include temi che spaziano dal concetto di morte e di immortalit\u00e0, di misericordia e di peccato, di resurrezione, salvezza e sacrificio fino alla giustizia e al libero arbitrio. Infine Tolkien, nelle sue lettere, rende esplicito il fatto che il passo \u00ab... non ci indurre in tentazione, ma liberaci dal male\u00bb del Padre Nostro fu tenuto molto presente nelle descrizioni delle lotte interiori di Frodo contro il potere dell'Unico Anello.\nTemi religiosi non solo cristiani, comunque, sono largamente presenti nella Terra di Mezzo di Tolkien. Per esempio, degli Ainur (una razza di esseri angelici creatori del Mondo) fanno parte i Valar, il pantheon di \"d\u00e8i\" responsabili del mantenimento di tutte le cose del mondo, e i loro servitori, i Maiar; le loro figure evocano chiaramente le mitologie greca e norrena, sebbene essi (gli Ainur in generale e lo stesso mondo) siano tutte creazioni di una divinit\u00e0 monoteistica, Eru Il\u00favatar, l'\"Unico\". Anche se qualsiasi esplicito riferimento alla religione \u00e8 stato intenzionalmente tralasciato nel Signore degli Anelli (a parte pochissime citazioni dalla mitologia, come \"il Grande Nemico\", riferito a Morgoth), troviamo informazioni a questo proposito nelle varie versioni del materiale contenuto nel \"Silmarillion\". Altri elementi mitologici presenti nell'opera, sono, ad esempio, gli esseri viventi non umani (Elfi, Nani, Hobbit, Ent e molti altri), Tom Bombadil (la cui natura non \u00e8 mai stata chiarita dall'autore), e gli spiriti o fantasmi delle Tumulilande.\nLe mitologie del nord Europa sono spesso le pi\u00f9 riconoscibili influenze non cristiane di Tolkien. I suoi Elfi e i Nani sono largamente basati sulla mitologia norrena; nomi come \"\"Gandalf\", \"Terra di Mezzo\"\" (\"Middle-Earth\" deriva direttamente dal norreno Mi\u00f0gar\u00f0r, che nella mitologia scandinava \u00e8 uno dei nove mondi di cui \u00e8 composta la realt\u00e0), o molti dei nomi propri dei Nani, sono direttamente derivati da miti scandinavi. La figura di Gandalf, in particolare, \u00e8 influenzata dalla divinit\u00e0 germanica Odino, nella sua incarnazione di un vecchio con una lunga barba bianca, un cappello a tesa larga e un bastone; Tolkien stesso disse di pensare a Gandalf come un \u00abviandante odinico\u00bb in una lettera del 1946.\nLa mitologia finlandese, e pi\u00f9 precisamente il poema epico \"Kalevala\", fu ancora riconosciuta da Tolkien come fonte d'ispirazione per la Terra di Mezzo. In un modo simile al Signore degli Anelli, la trama del Kalevala si accentra attorno ad un magico oggetto dai grandi poteri, il Sampo, che dona molta fortuna a colui che lo possiede, ma senza rivelare la sua esatta natura: come l'Unico Anello, il Sampo \u00e8 conteso tra le forze del bene e quelle del male, e scompare dal mondo una volta distrutto, alla fine della storia. Un altro parallelo pu\u00f2 essere fatto per quanto riguarda il mago V\u00e4in\u00e4m\u00f6inen, che \u00e8 molto simile a Gandalf nella sua natura di saggio immortale, ed entrambe le opere terminano con lo stregone che si allontana su una nave diretta verso un mondo al di l\u00e0 di quello mortale. Tolkien bas\u00f2 anche il Quenya sulla lingua finlandese.\nImportantissime furono anche le fiabe popolari dell'Europa nord-occidentale, uscite in numerose raccolte a partire dall'Ottocento, come \"The Shadow-walkers\", \"Popular Tales from the Norse\" e \"English Fairy Tales\", e le ballate folcloriche, per esempio \"The English and Scottish Popular Ballads\" o \"Danmarks gamle Folkeviser\". Racconti popolari del Kentucky potrebbero essere all'origine dei \u00abbuoni nomi campagnoli\u00bb come Boffin, Baggins e altri, come testimonia un amico di Tolkien a cui l'autore chiedeva di raccontargli queste storie.\nUn anello dai poteri molto simili a quelli dell'Anello di Sauron \u00e8 presente nella \"Repubblica\" di Platone, precisamente nel mito dell'Anello di Gige. La storia narra di un pastore, Gige, il quale trova un anello magico che ha il potere di rendere invisibili; sentendosi al riparo dalla vista altrui, nonostante fosse sempre stato un uomo onesto, ne approfitta per uccidere il re della citt\u00e0 e sposarne la moglie. Quello dell'anello dotato di particolari poteri, comunque, \u00e8 un topos largamente presente in tutta la cultura occidentale, e si potrebbero citare molti romanzi medievali che mettono in scena un anello magico, uno su tutti l'anello magico di Angelica nell'Orlando Furioso di Ludovico Ariosto.\nInfine, Il Signore degli Anelli riflette molto anche delle esperienze personali della vita Tolkien. Particolarmente importante fu il suo ruolo sul fronte della prima guerra mondiale e quello del figlio nella seconda. L'azione centrale del libro, il climax di una guerra che alla sua conclusione termina un'era, \u00e8 s\u00ec l'evento che contrassegna diversi poemi della letteratura nordica, ma \u00e8 anche un chiaro riferimento alla Grande Guerra, che a suo tempo fu definita \"l'ultima guerra\".\nTolkien, inoltre, si ispir\u00f2 alla sua infanzia a Sarehole (un villaggio adesso parte di Birmingham) per creare alcuni paesaggi e personaggi. \u00c8 stato inoltre suggerito che La Contea e i suoi dintorni siano modellati sul territorio attorno allo Stonyhurst College, nel Lancashire, dove Tolkien amava vagare negli anni quaranta del Novecento.\nDopo la pubblicazione del Signore degli Anelli, molti specularono sulle numerose allegorie che sarebbero presenti nell'opera, come ad esempio la critica alla societ\u00e0 industriale, che distrugge e non tiene conto dell'ambiente (nell'esercito di Orchi che deforestano Isengard per avere abbastanza legname per le loro macchine), o lo stesso Anello, che venne spesso associato alla bomba atomica. Tolkien, per\u00f2, specific\u00f2 nella prefazione del romanzo che non sopportava le allegorie, e che quindi nel libro non ve ne erano di volute.\nFonti letterarie.\nPassando alle fonti strettamente letterarie da cui si presume abbia tratto ispirazione Tolkien, bisogna certamente partire dal \"Beowulf\", romanzo epico in antico inglese approfonditamente studiato e tradotto dall'autore. Altre opere anglosassoni che si potrebbero citare sono poemi quali \"La rovina\", \"L'errante\", \"La battaglia di Maldon\" (di quest'ultimo scriver\u00e0 un seguito in \"Il ritorno di Beorhtnoth figlio di Beorhthelm\"), \"Maxims I\" e \"II\", \"Exodus\", un singolare esempio di materiale cristiano elaborato in stile eroico, ed infine \"Finn e Hengest\", i cui temi principali sono la storia, la continuit\u00e0 dell'ideale eroico, e i rapporti tra il pensiero cristiano e quello pagano (di queste ultime due opere sono uscite edizioni curate da Tolkien stesso).\nNell'elaborazione del suo personale linguaggio mitico, Tolkien potrebbe aver preso in prestito anche alcuni elementi dalla Saga di Volsung, la base per il successivo \"Nibelungenlied\" e per la tetralogia di Richard Wagner \"L'anello del Nibelungo\". In entrambe le opere, infatti, sono presenti un anello d'oro dai grandi poteri e una spada spezzata che viene riforgiata. Nella \"Saga di Volsung\", questi oggetti hanno nome rispettivamente Andvaranautr e Gramr e si possono facilmente ricollegare all'Unico Anello e a Narsil. In proposito, Tolkien una volta scrisse in risposta ad un traduttore svedese che faceva presente come l'Unico Anello fosse \u00abin un certo modo\u00bb l'anello di Wagner: \u00abEntrambi gli anelli sono rotondi, e le somiglianze finiscono qui\u00bb.\nInteressanti per tematiche e motivi sono anche i romanzi medievali, alcuni dei quali furono curati dallo stesso Tolkien (\"Sir Gawain\", \"Pearl\", \"Sir Orfeo\", \"Ancrene Wisse\"), o i romanzi cavallereschi tedeschi. Citiamo in particolare il \"Brut\" di Layamon, ricettacolo di tradizioni (e da cui l'autore riprende la parola \"dwimmerlaik\", usata da \u00c9owyn), le leggende di san Michele e san Brendano di Clonfert che costituiscono spunti pi\u00f9 tardi, e i \"Lai\" di Maria di Francia. Infine non possiamo non nominare \"Il viaggio di Bran\", poema irlandese.\nAnche il \"Macbeth\" di Shakespeare influenz\u00f2 certamente l'opera di Tolkien. Per la distruzione di Isengard da parte degli Ent, infatti, si ispir\u00f2 all'episodio della tragedia in cui la foresta di Birnam (un villaggio vicino Dunkeld, in Scozia) si muove verso le colline di Dunsinane. Tolkien pens\u00f2 che l'espediente degli uomini travestiti da cespugli, usato nel Macbeth, non fosse abbastanza impressionante, e perci\u00f2 pens\u00f2 di usare proprio gli alberi come soldati. Inoltre la profezia fatta dalle streghe a Macbeth, secondo cui egli non verr\u00e0 ucciso da alcun uomo nato da donna, riecheggia fortemente nella profezia di Glorfindel sul Re stregone di Angmar.\nAlcune opere storiografiche, inoltre, potrebbero avere lasciato il segno nell'opera di Tolkien, come \"Declino e caduta dell'Impero Romano\" di Edward Gibbon (ad esempio vi si trovano i nomi \"Radagaisus\" Radagast e \"Fredegarius\" Fredegario), la \"Storia dei Danesi\" di Saxo Grammaticus, oppure la \"Storia dell'arte della guerra nel Medioevo\" di Charles Oman, i cui le trib\u00f9 germaniche somigliano molto ai cavalieri del Mark.\nSul versante della letteratura moderna, infine, Tolkien potrebbe aver tratto ispirazione da George MacDonald con le sue fiabe \"La principessa e i goblin\" del 1872, \"La principessa e Curdie\" del 1882, \"Phantastes\" del 1858 e \"Lilith\" del 1895 (a detta dello stesso Tolkien, quest'ultima sarebbe l'opera a cui pi\u00f9 si \u00e8 ispirato), oltre che da William Morris, autore di \"Il bosco dietro al mondo\" (forse ispirazione per la foresta di Fangorn), \"La casa dei Wolflings\" nel 1888, \"Le radici della montagna\" nel 1889 (ispirazione per Gollum), \"La piana brillante\" nel 1891 (che tratta della ricerca delle Terre Imperiture). Infine possiamo aggiungere all'elenco anche Rudyard Kipling con \"Puck delle colline\" (1906) e \"Storie e leggende\" (1910).\nPubblicazione.\nEdizione inglese e forma editoriale.\nL'opera era inizialmente concepita da Tolkien per essere pubblicata in un unico grande volume, ma la crisi economica post-bellica rese impossibile reperire cos\u00ec grandi quantit\u00e0 di carta. Il romanzo fu dunque diviso in tre volumi, ciascuno contenente due libri:\nL'autore non am\u00f2 particolarmente il titolo dato al secondo volume, \"Le due Torri\", in quanto, dovendo riunire i due libri centrali sotto un'unica denominazione, egli stesso, in \"La realt\u00e0 in trasparenza\", comment\u00f2 cos\u00ec: \u00ab\"Le due torri\" \u00e8 il tentativo pi\u00f9 riuscito di trovare un titolo che comprenda i libri tre e quattro che sono cos\u00ec diversi; e pu\u00f2 essere lasciato ambiguo \u2014 potrebbe riferirsi a Isengard e Barad-d\u00fbr, o a Minas Tirith e Barad-d\u00fbr; oppure a Isengard e Cirith Ungol\u00bb. A Tolkien non piacque nemmeno il titolo del terzo volume, \"Il ritorno del Re\", ritenendo che facesse intuire troppo dello sviluppo finale della storia; inizialmente aveva infatti suggerito il titolo \"La guerra dell'Anello\" (\"The War of the Ring\"), che per\u00f2 non venne accettato dagli editori.\nI sei libri in cui \u00e8 divisa l'opera non hanno dei titoli ufficiali; in una lettera, Tolkien suggeriva:\nPer la grandissima diffusione dell'edizione in tre volumi, in uso ancora oggi, solitamente ci si riferisce alla \"trilogia del Signore degli Anelli\"; questo, per\u00f2, \u00e8 un termine tecnicamente sbagliato, dal momento che il libro fu scritto e concepito come un \"unicum\": sia il primo sia il secondo volume lasciano completamente in sospeso le vicende dei vari personaggi. Originariamente, le tre parti vennero pubblicate per la prima volta dalla Allen &amp; Unwin negli anni 1954-1955, a distanza di alcuni mesi l'uno dall'altro. Il romanzo fu successivamente ristampato molte volte da diversi editori, in versioni da uno, tre, quattro (con le appendici pubblicate separatamente), sei o sette (idem) volumi.\nUna delle edizioni inglesi pi\u00f9 pregevoli rimane quella di HarperCollins, contenente cinquanta illustrazioni di Alan Lee, e pubblicata in occasione del centenario della nascita di Tolkien nel 1992. Esiste anche un'edizione inglese in sette volumi che segue la divisione in sei libri indicata da Tolkien, ma con le appendici spostate dalla fine del VI libro ad un volume separato.\nEdizione statunitense.\nNei primi anni sessanta, Donald Allen Wollheim, un editore specializzato in fantascienza della Ace Books, si rese conto che \"Il Signore degli Anelli\" non era protetto dalle leggi statunitensi sul copyright, dal momento che l'edizione statunitense era stata realizzata saldando pagine stampate in Gran Bretagna per l'edizione britannica. La Ace Books pubblic\u00f2 allora un'edizione del libro non autorizzata e senza pagare alcun compenso all'autore, il quale raccont\u00f2 la verit\u00e0 ai numerosi fan statunitensi che gli scrivevano e che iniziarono a mobilitarsi contro la casa editrice. Le pressioni esercitate su Ace Books arrivarono al punto di forzare la casa editrice a cancellare la pubblicazione e a risarcire Tolkien, anche se con una cifra di entit\u00e0 inferiore a quella che sarebbe stata pagata in caso di una pubblicazione regolare.\nAd ogni modo, questo inizio difficile venne compensato ampiamente quando un'edizione autorizzata della Ballantine Books ebbe un incredibile successo commerciale. Per la met\u00e0 degli anni sessanta il libro, grazie all'enorme diffusione avuta negli Stati Uniti, era diventato un vero e proprio fenomeno culturale. In breve tempo, esso venne tradotto in numerosissime lingue, ottenendo un grande successo in tutto il mondo. Tolkien, esperto di filologia, esamin\u00f2 personalmente alcune di queste traduzioni, commentandole e dando suggerimenti su ognuna, migliorando sia le traduzioni che il proprio lavoro. L'enorme successo popolare della saga epica di Tolkien aument\u00f2 la richiesta di libri del genere fantasy che, grazie a \"Il Signore degli Anelli\", fior\u00ec per tutto il corso degli anni sessanta.\nIn seguito al successo del libro, un gran numero di opere derivate apparirono in breve sul mercato, tante da creare un nuovo genere letterario. Per definirlo, nacque il termine \"Tolkienesque\" (\"Tolkieniesco\", diverso dal pi\u00f9 comune e non dispregiativo \"Tolkieniano\"), usato per indicare quei prodotti che ricalcano in maniera pedissequa (anche al limite del plagio) personaggi, storia e temi del Signore degli Anelli.\nEdizioni italiane.\nIn Italia la prima pubblicazione parziale del libro avvenne nel 1967, quando la Casa Editrice Astrolabio pubblic\u00f2 il primo tomo, \"La Compagnia dell'Anello\", nella traduzione di Vittoria Alliata di Villafranca, allora 17enne. L'operazione ebbe scarso successo, tant'\u00e8 che l'editore decise di non pubblicare gli altri due volumi. Solo nel 1970 l'editore Rusconi stamp\u00f2 finalmente il romanzo completo, con un'introduzione di El\u00e9mire Zolla. Il testo era ancora quello usato dall'Astrolabio, ma la traduzione fu profondamente rimaneggiata dal curatore Quirino Principe.\nNel 2003, sull'onda del successo dei film di Peter Jackson, l'Editore Bompiani - che dal 2000 aveva preso in catalogo Tolkien, rilevandolo dalla Rusconi - pubblic\u00f2 una nuova edizione riveduta: con il coordinamento della Societ\u00e0 Tolkieniana Italiana, tutto il testo fu digitalizzato e corretto, eliminando circa quattrocento errori di scrittura e modificando la traduzione di alcuni termini (ad esempio, l'inglese \"Orc\" fu tradotto con \"Orco\" invece del precedente \u201cOrchetto\"). Nella nuova versione, tuttavia, sono rimasti omissioni ed errori non rilevati. \nDal gennaio 2020, tutte le copie dell'opera che presentano questa traduzione sono state ritirate dalla vendita a causa di una controversia sorta tra l'editore Bompiani e la Alliata.\nNell'ottobre 2019 \u00e8 stata pubblicata la prima parte dell'opera con la nuova traduzione ad opera di Ottavio Fatica. La seconda parte, \"Le due Torri\", \u00e8 uscita nel maggio 2020; la terza, \"Il ritorno del Re\" a luglio 2020.\nNel novembre 2020, Bompiani pubblica la trilogia de \"Il Signore degli Anelli\", nella traduzione di Ottavio Fatica (qui ancora riveduta e corretta), in un unico volume, accompagnata da cinquanta illustrazioni di Alan Lee.\nTrama.\nPrologo.\nIl prologo del romanzo \u00e8 diviso in quattro parti: nella prima vengono descritte le origini degli Hobbit, nella seconda viene trattata l'origine dell'erba pipa, nella terza viene illustrato l'ordinamento della Contea e nella quarta viene riassunta la storia del ritrovamento dell'Anello da parte di Bilbo, che avvenne 60 anni prima rispetto all'epoca in cui \u00e8 ambientato il romanzo ed \u00e8 raccontata dettagliatamente nel libro \"Lo Hobbit\". Nel prologo, viene specificato che Bilbo ment\u00ec riguardo al ritrovamento dell'Anello: egli raccont\u00f2 infatti ai suoi compagni di viaggio, cio\u00e8 allo stregone Gandalf il Grigio e ai 13 Nani guidati da Thorin Scudodiquercia, di averlo vinto in una gara di indovinelli con Gollum, ma in realt\u00e0 lo trov\u00f2 casualmente e se lo mise in tasca. Bilbo poi vinse effettivamente la gara di indovinelli con Gollum, che non seppe rispondere alla domanda \u00abChe cosa ho io nella mia tasca?\u00bb pur dando tre risposte. Gollum come premio avrebbe dovuto mostrare allo Hobbit la via d'uscita, ma poich\u00e9 non accettava la sconfitta si mise a cercare l'Anello per ucciderlo. Dopo una vana e disperata ricerca, egli intu\u00ec finalmente che Bilbo aveva in tasca il suo prezioso Anello. In seguito Bilbo, che era diventato invisibile dopo essersi infilato l'Anello, avrebbe avuto la possibilit\u00e0 di uccidere Gollum, ma, mosso dalla piet\u00e0, decise di risparmiarlo. Gandalf non credette mai alla storia raccontata da Bilbo, che la mise anche per iscritto nel \"Libro Rosso\", pertanto lo costrinse a raccontare la verit\u00e0, mettendo a rischio la loro amicizia. Bilbo si giustific\u00f2 affermando di aver mentito per rivendicare il possesso dell'Anello, dal momento che Gollum lo accusava di essere un ladro. Questa bugia gli fu per\u00f2 suggerita da Gollum stesso, che borbottava continuamente di aver ricevuto l'Anello come regalo di compleanno. Alla fine del prologo, ci sono delle note sulla documentazione nella Contea riguardo alla Guerra dell'Anello.\nLa Compagnia dell'Anello.\nLibro I.\nIl romanzo inizia il 22 settembre 3001 T.E., cio\u00e8 il giorno della festa del 111\u00ba compleanno di Bilbo e del 33\u00b0 di suo nipote Frodo. Alla fine della festa, Bilbo comunica a tutti i presenti che intende lasciare la Contea per sempre e, dopo essersi infilato l'anello magico che aveva trovato 60 anni prima e che ha il potere di rendere invisibile colui che lo indossa, sparisce. Prima di partire per il reame elfico di Gran Burrone, viene intercettato a Casa Baggins da Gandalf, che lo esorta a lasciare l'anello al nipote Frodo come avevano in precedenza concordato. Dal momento che Bilbo si dimostra molto restio a liberarsi dell'anello e in seguito alle bugie narrate da Bilbo nel \"Libro Rosso\" riguardo al suo ritrovamento, Gandalf comincia a sospettare della sua natura, pertanto consiglia a Frodo, che \u00e8 entrato in possesso dell'anello dopo la partenza di Bilbo, di non adoperarlo, e nei successivi 17 anni si far\u00e0 vedere molto di rado nella Contea. Nella primavera del 3018 Gandalf torna improvvisamente a Casa Baggins, e scopre che l'anello posseduto da Frodo \u00e8 l'Unico Anello, che fu forgiato dall'Oscuro Signore Sauron. Quando il monile viene gettato nel braciere, sul suo bordo appaiono infatti il sesto e il settimo verso della seguente poesia:\nGandalf descrive a Frodo la storia dell'Anello: nella Seconda Era, Sauron riusc\u00ec ad irretire i fabbri elfici dell'Eregion inducendoli a creare gli Anelli del Potere, 3 dei quali furono donati agli Elfi, 7 ai Nani e 9 agli Uomini. Circa un secolo pi\u00f9 tardi, egli forgi\u00f2 per s\u00e9 l'Unico Anello, che gli avrebbe consentito di dominare tutti gli altri. Tutti gli Anelli caddero progressivamente sotto il suo dominio, ma i fabbri elfici scoprirono in tempo le intenzioni di Sauron e riuscirono a nascondere Nenya, Vilya e Narya, i Tre Anelli Elfici, che non potevano essere controllati da Sauron perch\u00e9 non erano mai stati toccati dalla sua mano. Per quanto concerne gli altri Anelli, dei Sette donati ai Re dei Nani 4 furono distrutti dai Draghi e 3 furono recuperati da Sauron, dal momento che i Nani si erano dimostrati molto difficili da sottomettere; i Nove donati agli Uomini, invece, servirono ad irretirli: essi infatti si trasformarono in Spettri e divennero i servitori pi\u00f9 temibili dell'Oscuro Signore. Alla fine della Seconda Era si form\u00f2 un'Ultima Alleanza tra gli Elfi e gli Uomini, che dopo aver assediato la terra di Mordor per 7 anni sconfisse l'Oscuro Signore. Durante l'assedio, sia il Re degli Elfi Gil-galad sia il Re dei D\u00fanedain Elendil sia il figlio minore di questi An\u00e1rion rimasero uccisi, e Narsil, la spada di Elendil, fu spezzata. Tuttavia Isildur, il figlio maggiore di Elendil, si impadron\u00ec dell'Anello tagliando il dito di Sauron con la spada di suo padre. Egli per\u00f2 non distrusse l'Anello, ma lo tenne per s\u00e9 come risarcimento per la morte di suo padre e di suo fratello, e dopo due anni fu assassinato nei Campi Iridati in un'imboscata degli Orchi. L'Anello fu perduto e non se ne ebbe pi\u00f9 notizia per pi\u00f9 di 2400 anni. Esso venne infatti casualmente ritrovato da due Hobbit, Sm\u00e9agol e D\u00e9agol. Il primo uccise il secondo per impossessarsene, quindi si rifugi\u00f2 nelle Montagne Nebbiose e perse completamente il senno a causa dell'Anello. Dal momento che Sm\u00e9agol emetteva degli strani versi gutturali, fu da tutti soprannominato Gollum. 500 anni pi\u00f9 tardi, l'Anello lo abbandon\u00f2 e fu trovato casualmente da Bilbo, che lo tenne per s\u00e9 e lo port\u00f2 nella Contea. Gandalf riferisce a Frodo anche che Sauron sta cercando l'Anello poich\u00e9 nel frattempo Gollum, che aveva giurato vendetta nei confronti della famiglia Baggins, era stato catturato dagli Orchi mentre vagava nella terra di Mordor e, dopo essere stato torturato, aveva rivelato dove l'Anello si trovava e chi lo custodiva. Frodo capisce quindi che deve abbandonare al pi\u00f9 presto la Contea, ormai non pi\u00f9 un luogo sicuro, ma non partir\u00e0 da solo: verr\u00e0 infatti accompagnato dal suo giardiniere Sam, che viene \"ricompensato\" da Gandalf con questo compito dopo essere stato scoperto a spiare la loro conversazione. Tuttavia, Frodo non parte immediatamente: prima di lasciare la Contea per raggiungere in un primo momento Gran Burrone, vende Casa Baggins a suo cugino Lotho. Per non destare troppe chiacchiere sulla sua sparizione, dice a tutti che torna a vivere nella terra in cui aveva vissuto durante l'infanzia, cio\u00e8 nella Terra di Buck, dove acquista una casa pi\u00f9 piccola.\nIl 23 settembre 3018, dopo aver atteso invano il ritorno di Gandalf, partito frettolosamente alla fine di giugno, Frodo inizia finalmente il suo cammino, accompagnato dagli amici Sam e Pipino. Durante il viaggio, i tre Hobbit si imbattono in alcuni Cavalieri Neri: in seguito, si scoprir\u00e0 che essi sono i Nazg\u00fbl, cio\u00e8 i Nove Spettri dell'Anello. Una volta arrivato nella sua nuova casa a Crifosso, dove lo attendeva l'amico Merry, Frodo scopre che i suoi amici sapevano tutto della sua missione e che Sam, quando stava spiando la conversazione tra Frodo e Gandalf, lo stava facendo per conto di Merry e Pipino, i quali decidono pertanto di accompagnare Frodo nel suo pericoloso viaggio. L'indomani, per sfuggire ai Cavalieri Neri, i quattro Hobbit si inoltrano nella Vecchia Foresta, ma vengono attaccati dal Vecchio Uomo Salice. Vengono per\u00f2 salvati da Tom Bombadil, che poi li ospita per due notti nella sua casa. Qui, si scopre che Tom Bombadil \u00e8 immune al potere dell'Anello: quando se lo infila, egli infatti non scompare. In seguito, Tom Bombadil aiuta gli Hobbit anche a superare i Tumulilande, infestati dagli Spettri dei Tumuli, e a raggiungere il villaggio di Brea, dove incontrano un ramingo di nome Grampasso, che si dice amico di Gandalf. Inizialmente, gli Hobbit diffidano di Grampasso, ma le diffidenze vengono superate dopo che l'oste Omorzo Cactaceo ha consegnato una lettera a Frodo scrittagli da Gandalf che l'oste avrebbe dovuto far recapitare allo Hobbit in seguito alla partenza dello stregone alla fine di giugno e dopo che Grampasso ha mostrato a Frodo la spada spezzata citata nella lettera di Gandalf. Gli Hobbit accettano quindi Grampasso, il cui vero nome \u00e8 Aragorn, come loro guida. Quella notte i Cavalieri Neri raggiungono Brea, anche a causa del fatto che in precedenza Frodo si era infilato l'Anello, ma Aragorn riesce a salvare gli Hobbit spostandoli nella sua stanza. Aragorn si rivela un'ottima guida e un valido difensore contro i Cavalieri Neri, che continuano ad inseguirli in cerca dell'Anello. Una notte, mentre gli Hobbit e Aragorn si trovano a Colle Vento, i Cavalieri Neri tendono loro un agguato, e Frodo, che a causa dello spavento si infila l'Anello al dito, viene ferito con un pugnale dal Re stregone di Angmar, il pi\u00f9 potente dei Nazg\u00fbl. Grazie all'aiuto dell'elfo Glorfindel, giunto in soccorso dei viandanti, Frodo viene portato in tempo a Gran Burrone, mentre i Nazg\u00fbl vengono travolti dall'inondazione del fiume Bruinen, risultando pertanto temporaneamente sconfitti.\nLibro II.\nA Gran Burrone, Frodo si ristabilisce grazie alle cure del Re Elrond e ritrova Bilbo, che si era stabilito l\u00ec dopo la festa del suo 111\u00ba compleanno. Il giorno successivo, essi partecipano al Consiglio di Elrond insieme ai rappresentanti di tutti i Popoli Liberi della Terra di Mezzo. Durante questa riunione, Aragorn mostra ai presenti la sua spada spezzata: si tratta di Narsil, la lama con cui fu staccato l'Anello dalla mano di Sauron. Cos\u00ec facendo, Aragorn si rivela come il legittimo Re dei D\u00fanedain: egli infatti discende in linea diretta da Isildur, la cui stirpe, che regnava nel reame n\u00famen\u00f3reano in esilio di Arnor, non si \u00e8 mai estinta nonostante la distruzione del regno di Arnor da parte dell'esercito di Angmar. La stirpe di An\u00e1rion, che regnava nel reame n\u00famen\u00f3reano in esilio di Gondor, si era invece estinta poco dopo la conquista di Minas Ithil, adesso conosciuta come Minas Morgul, da parte dei Nazg\u00fbl, avvenuta poco dopo la caduta del Regno di Arnor, pertanto da allora a Gondor governano i Sovrintendenti. In seguito, Gandalf racconta di essere stato fatto prigioniero nella torre di Orthanc dal capo del Bianco Consiglio Saruman poich\u00e9, dal momento in cui questi lo aveva tradito e reclamava l'Anello per s\u00e9, egli si era rifiutato di esserne complice. Alcuni dei convenuti propongono di usare l'arma del Nemico contro di lui, ma Gandalf ed Elrond dissuadono tutti dal farlo poich\u00e9, dal momento che l'Anello \u00e8 un'estensione dell'essenza di Sauron e possiede una volont\u00e0 propria in grado di piegare alla sua volont\u00e0 ogni essere vivente, \u00e8 troppo pericoloso per poter essere usato. L'unica soluzione per liberarsi di Sauron \u00e8 distruggere l'Anello gettandolo nel Monte Fato, il vulcano nel quale fu forgiato da Sauron. Alla fine della riunione Frodo si offre volontario per completare la missione dopo che si era coraggiosamente fatto avanti il vecchio Bilbo: sar\u00e0 lui a dover raggiungere il Monte Fato, che si trova nel reame di Mordor, e a distruggere per sempre l'Anello. Otto compagni lo accompagneranno nella sua missione: l'Elfo Legolas, figlio del Re del Bosco Atro Thranduil, il figlio del Sovrintendente di Gondor Boromir, il Nano Gimli, figlio di Gl\u00f3in, uno dei 13 compagni di Bilbo nel viaggio ad Erebor, Gandalf, Aragorn, il quale fa riforgiare i frammenti di Narsil, rinominata ora And\u00faril, e i tre compagni che l'avevano accompagnato dall'inizio del suo viaggio, cio\u00e8 Sam, Merry e Pipino.\nPrima che Frodo parta per distruggere l'Anello, Bilbo gli regala la spada Pungolo e la cotta di mithril che Thorin Scudodiquercia gli aveva donato quasi 80 anni prima. Due mesi dopo il Consiglio, il viaggio ha inizio, e la Compagnia dell'Anello si avvia verso sud, alla volta di Mordor. In un primo momento tentano di superare le Montagne Nebbiose attraverso il passo di Caradhras, ma falliscono a causa delle tempeste scatenate contro di loro dallo stesso Caradhras. Contro la volont\u00e0 di Aragorn, la Compagnia si rassegna infine ad attraversare le miniere di Moria, scavate dai Nani nei tempi antichi, che passano sotto le Montagne. Queste per\u00f2 sono infestate dagli Orchi, che circa 25 anni prima avevano sterminato la colonia di Nani comandata da Balin, un altro dei 13 compagni di avventura di Bilbo, e da un Balrog. \u00c8 proprio affrontando il Balrog che la Compagnia perde Gandalf, trascinato dal demone in un abisso oscuro. Grazie al sacrificio dello stregone, il resto della Compagnia riesce ad uscire illesa dalle miniere e a raggiungere il regno elfico di Lothl\u00f3rien, dove soggiornano un mese. Durante la permanenza, la Dama Elfica Galadriel permette a Frodo e Sam di guardare nello Specchio: Sam prima vede Frodo giacere apparentemente morto su una rupe a picco, poi ha una visione della Contea deturpata, mentre Frodo ha una visione delle sue future sofferenze. Frodo rimane talmente turbato da ci\u00f2 che ha visto nello specchio che offre l'Anello alla Dama Elfica, la quale tuttavia rifiuta e gli rivela il fatto che ella \u00e8 la custode di Nenya. Prima della partenza della Compagnia, Galadriel e suo marito Celeborn fanno molti doni ai compagni. Il pi\u00f9 importante di questi \u00e8 la fiala di Galadriel, che viene donata a Frodo: essa contiene dell'acqua impregnata della luce della stella di E\u00e4rendil, che sar\u00e0 utile a Frodo quando si trover\u00e0 nella totale oscurit\u00e0. La Compagnia, a bordo di tre barche fornite loro dagli Elfi, segue poi il lungo corso del fiume Anduin, e infine raggiunge Amon Hen. Qui, i compagni devono scegliere se proseguire direttamente verso Mordor o passare prima da Minas Tirith, come vorrebbe Boromir. La scelta viene delegata a Frodo e, dopo che questi si \u00e8 allontanato dai compagni per riflettere sulle due opzioni, Boromir cerca di convincerlo a dargli l'Anello. Questa richiesta spaventa molto Frodo, il quale, dopo essersi allontanato da Boromir infilandosi l'Anello, capisce che deve proseguire la missione da solo, quindi si avvia alle barche senza avvertire nessuno. Boromir, pentitosi amaramente del gesto, torna dagli altri compagni, suscitando col suo atteggiamento reticente l'apprensione di tutti. La Compagnia si sparpaglia alla ricerca disperata di Frodo, ma Sam, intuendo la scelta del suo Padrone, lo raggiunge e i due Hobbit proseguono insieme il viaggio verso Mordor.\nLe due torri.\nLibro III.\nMentre \u00e8 alla ricerca di Frodo, Aragorn sente il suono di un corno: Boromir, che aveva il compito di rintracciare Merry e Pipino, chiede aiuto, perch\u00e9 \u00e8 attaccato da un gruppo di Uruk-hai creati da Saruman. Quando Aragorn lo raggiunge, viene trovato agonizzante e trafitto da molte frecce. Prima di morire, Boromir confessa ad Aragorn che ha tentato di prendere l'Anello a Frodo e gli rivela che Merry e Pipino sono stati rapiti dagli Uruk-hai. Dopo aver caricato il corpo di Boromir su una delle tre barche, Aragorn, Legolas e Gimli si lanciano all'inseguimento dei due Hobbit rapiti.\nQuando gli Uruk-hai, che durante il viaggio hanno avuto la meglio su un contingente di Orchi di Mordor, ora costretto ad accompagnarli, raggiungono la Foresta di Fangorn, che si trova ai confini del regno di Rohan, vengono sterminati da un'orda di Rohirrim guidata da \u00c9omer, il nipote del re di Rohan Th\u00e9oden. Merry e Pipino riescono fortunosamente a fuggire nella foresta, salvandosi dalla carneficina. Qui incontrano l'Ent Barbalbero, che li porta nella sua casa nella foresta. Venuto a conoscenza della distruzione della foresta da parte di Saruman, Barbalbero convoca i suoi simili in una riunione, l'Entaconsulta, al termine della quale gli Ent decidono di muovergli guerra.\nNel frattempo Aragorn, Legolas e Gimli, durante l'inseguimento degli Hobbit, prima incontrano \u00c9omer e la sua compagnia, che la notte precedente aveva ucciso gli Orchi, poi, una volta inoltratisi nella Foresta di Fangorn per seguire le tracce di Merry e Pipino, trovano un redivivo Gandalf. Inizialmente, Gandalf viene scambiato per Saruman perch\u00e9 non indossa pi\u00f9 delle vesti grigie, ma bianche come quelle di Saruman. Gandalf dice ai tre cacciatori che ora si fa chiamare Gandalf il Bianco perch\u00e9 egli \u00e8 Saruman come avrebbe dovuto essere e che egli \u00e8 stato inviato nuovamente nella Terra di Mezzo per guidare gli uomini nella guerra contro Sauron. Dopo che lo stregone ha rassicurato i tre cacciatori sulla sorte di Merry e Pipino, tutti insieme si recano nella capitale del regno di Rohan, Edoras. Qui liberano il re Th\u00e9oden, il cui unico figlio, Th\u00e9odred, \u00e8 stato nel frattempo ucciso ai guadi del fiume Isen, dall'influenza maligna di Grima Vermilinguo, spia di Saruman. Lo stregone minaccia una guerra contro Rohan, pertanto Th\u00e9oden ed \u00c9omer, divenuto erede al trono dopo la morte del cugino, si rifugiano assieme ai soldati di Rohan presso il Fosso di Helm. \u00c9owyn, la sorella di \u00c9omer, invece, si reca a Dunclivo come reggente del regno insieme alle donne, ai bambini e agli anziani. Durante il viaggio verso il Fosso di Helm, Gandalf si allontana senza dare molte spiegazioni.\nL'esercito di Saruman si mette in marcia verso la fortezza nemica, ma poco dopo gli Ent marciano su Isengard e la conquistano, intrappolando lo stregone all'interno della sua torre. Gandalf, giunto durante la battaglia, convince Barbalbero a mandare un esercito di Ucorni per aiutare Th\u00e9oden nell'assedio del Fosso di Helm. Lo stregone raggiunge quindi la fortezza assieme ad una divisione di Rohirrim comandata da Erkenbrand giusto in tempo per salvarla dalle armate di Saruman, che vengono infine sterminate dagli Ucorni.\nGandalf torna quindi ad Isengard insieme ai suoi compagni, a Th\u00e9oden e alla scorta reale, e tutti vengono accolti trionfalmente da Merry e Pipino. Qui, Gandalf tenta di convincere Saruman a tornare dalla parte dei Popoli Liberi e gli offre anche il perdono per il male causato, ma Saruman rifiuta l'offerta, pertanto Gandalf, divenuto ora il capo del Bianco Consiglio, lo priva del suo rango e di gran parte dei suoi poteri. Poco dopo, Pipino guarda in un Palant\u00edr, cio\u00e8 una delle 7 pietre veggenti portate nella Terra di Mezzo dagli esuli n\u00famen\u00f3reani che Saruman utilizzava per comunicare con Sauron e che in precedenza era stata lanciata da Grima Vermilinguo in segno di disprezzo. Sauron, che si era impadronito di uno dei 7 Palant\u00edri quando i Nazg\u00fbl ebbero conquistato Minas Morgul, offre involontariamente a Pipino uno sguardo sulla citt\u00e0 che ha intenzione di attaccare nella sua prossima guerra di conquista, cio\u00e8 Minas Tirith. Per avvertire il Sovrintendente di Gondor dell'imminente pericolo, Gandalf si reca a Minas Tirith con Pipino in groppa al suo cavallo Ombromanto.\nLibro IV.\nNel frattempo, Frodo e Sam continuano il loro viaggio verso Mordor. Mentre vagano negli Emyn Muil, riescono a catturare Gollum, il quale fin da Moria li stava seguendo in cerca del suo vecchio Anello, e gli fanno giurare di aiutarli nella missione. Sam avrebbe voluto uccidere Gollum, ma Frodo, cos\u00ec come Bilbo circa 80 anni prima e come aveva predetto Gandalf all'inizio della storia, prova piet\u00e0 per lui e decide di risparmiarlo. La creatura, dopo aver attraversato le Paludi Morte, dove alla fine della Seconda Era fu combattuta la battaglia di Dagorlad, conduce i due Hobbit fino ai Cancelli del Morannon, che per\u00f2 risultano ben protetti e impossibili da superare. Gollum consiglia ai due Hobbit di intraprendere una strada nascosta lungo le montagne, che porta al valico di Cirith Ungol. Nei boschi dell'Ithilien, i tre si imbattono in un gruppo di uomini comandati da Faramir, fratello minore di Boromir, che presidiano i confini di Gondor per assottigliare le file del Nemico. Faramir, a differenza del suo fratello maggiore, comprende la pericolosit\u00e0 dell'Anello e permette a Frodo e Sam di proseguire la missione, anche se diffida di Gollum, che viene comunque graziato dalla pena di morte per aver nuotato nello stagno proibito di Henneth Ann\u00fbn. Una volta arrivati a Minas Morgul, Frodo e Sam vedono partire gli eserciti di Mordor in guerra contro Minas Tirith. Mentre si stanno avvicinando al passo di Cirith Ungol, Frodo e Sam scoprono che la luce della fiala di Galadriel deriva dal Silmaril recuperato da Beren e L\u00fathien dalla corona del primo Oscuro Signore Morgoth e portato a Valinor da E\u00e4rendil per implorare i Valar di scendere in guerra contro Morgoth, il quale fu definitivamente sconfitto nella Guerra d'Ira al termine della Prima Era (le vicende relative ai Silmaril, descritte sommariamente nelle appendici, sono oggetto de \"Il Silmarillion\", in cui viene raccontato anche che Sauron, che era il luogotenente di Morgoth, dopo la Guerra d'Ira riusc\u00ec a sfuggire al giudizio dei Valar e, in seguito, ad ingannare gli Elfi inducendoli prima a forgiare gli Anelli del Potere e forgiando in seguito l'Unico Anello). Frodo e Sam capiscono dunque che le leggende del passato sono vere e che la loro storia non \u00e8 altro che la prosecuzione di quelle antiche leggende. Raggiunto il valico di Cirith Ungol, all'interno del quale i due Hobbit devono servirsi della fiala, scoprono che Gollum li ha traditi: qui, infatti, abita il malvagio ragno Shelob, che colpisce Frodo con il suo pungiglione immobilizzandolo. Sam riesce infine ad avere la meglio sull'animale, ma pensando che Frodo fosse morto gli prende l'Anello e decide di portare al termine la missione da solo: si realizza dunque una delle visioni che Sam ha avuto nello Specchio di Galadriel. Dalla vicina torre di Cirith Ungol arrivano alcuni Orchi che, trovato Frodo, lo fanno prigioniero. Sam, infilatosi l'Anello, capisce dai dialoghi tra gli Orchi che Frodo \u00e8 ancora vivo, pertanto li insegue fino all'esterno della fortezza.\nIl ritorno del re.\nLibro V.\nGandalf e Pipino arrivano a Minas Tirith per avvisare il Sovrintendente Denethor dell'imminente attacco, e Pipino si mette a servizio del Sovrintendente divenendo Guardia della Cittadella. Aragorn, nel frattempo, dopo aver scrutato nel Palant\u00edr, decide di intraprendere i Sentieri dei Morti per raggiungere in tempo la citt\u00e0, accompagnato da Legolas, Gimli e dalla Grigia Compagnia. Qui Aragorn risveglia un esercito di morti, traditori di un giuramento fatto ad Isildur e per questo condannati a non trovare la pace. Con la promessa di essere liberati, accettano di aiutare Aragorn a sconfiggere i Corsari di Umbar, alleati di Sauron, che stavano per attaccare Minas Tirith dal fiume. Una volta annientati i Corsari, Aragorn affranca l'esercito dei morti e si dirige a bordo delle navi verso Minas Tirith insieme a Legolas, Gimli, alla Grigia Compagnia e ai soldati del sud del reame di Gondor. Intanto, le armate di Rohan si radunano a Dunclivo per cavalcare anch'esse alla volta di Minas Tirith. \u00c9owyn vorrebbe anch'ella partecipare alla battaglia, ma ancora una volta Th\u00e9oden ed \u00c9omer glielo impediscono, mentre a Merry, che aveva in precedenza prestato giuramento a re Th\u00e9oden, non viene permesso di partecipare alla battaglia perch\u00e9 non \u00e8 ritenuto abbastanza forte, ma all'ultimo momento viene fatto montare a cavallo da un cavaliere che si fa chiamare Dernhelm.\nDopo che Faramir, che era stato inviato dal padre a tentare di riconquistare la citt\u00e0 di Osgiliath, viene ferito in modo apparentemente mortale durante la ritirata, comincia l'assedio di Minas Tirith. I Rohirrim, una volta superate le fortificazioni grazie ad un sentiero segreto mostrato loro dai Dr\u00faedain, arrivano nei Campi del Pelennor due giorni dopo l'inizio dell'assedio in soccorso dell'esercito di Gondor. Dernhelm, che in realt\u00e0 si rivela essere \u00c9owyn, infiltratasi tra i cavalieri all'insaputa di suo zio e di suo fratello, pugnala e uccide il Re stregone di Angmar con l'aiuto decisivo di Merry, anche se poi restano entrambi feriti. Th\u00e9oden, invece, muore schiacciato dal proprio cavallo Nevecrino, che era stato trafitto a morte da una freccia scagliata dagli Haradrim. All'interno della cittadella Denethor, che ha perso il senno a causa della morte del figlio prediletto Boromir, del ferimento apparentemente mortale di Faramir e dell'utilizzo di un Palant\u00edr, che gli profetizzava la rovina del reame di Gondor e, soprattutto, la venuta di Aragorn, che egli non accettava, si suicida bruciandosi vivo. Gandalf e Pipino riescono per\u00f2 a salvare Faramir, che era destinato ad essere bruciato vivo insieme al padre, da una morte certa. Gli eserciti di Gondor e di Rohan, con l'aiuto decisivo dell'armata comandata da Aragorn, giunta sul campo di battaglia all'ultimo momento, riescono a sconfiggere le armate di Mordor. Dopo la vittoria Aragorn, ormai rivelatosi come legittimo re, cura i feriti nelle Case di Guarigione, poich\u00e9 secondo la leggenda \"le mani del re sono mani di guaritore\". I feriti pi\u00f9 gravi sono Faramir, \u00c9owyn e Merry.\nDal momento che l'Anello non \u00e8 stato ancora distrutto, i Capitani dell'Ovest decidono di muoversi verso i Cancelli del Morannon con la speranza di distrarre le forze del Nemico e di aprire la strada a Frodo verso il Monte Fato. Al Cancello Nero la Bocca di Sauron, mostrando ai Capitani i beni appartenuti a Frodo, fatto prigioniero a Cirith Ungol, fa credere loro che il Portatore dell'Anello sia morto, ma i Capitani non si lasciano ingannare e lo ricacciano indietro. Dai Cancelli, per\u00f2, fuoriesce ora un esercito di Orchi infinitamente soverchiante dal punto di vista numerico: per i Capitani dell'Ovest si prospetta quindi una disfatta. Come se non bastasse, Pipino sviene dopo che la carcassa di un Troll che aveva appena ucciso gli cade addosso. Tuttavia, prima di svenire, vede arrivare le Aquile (nel testo, vi \u00e8 un esplicito richiamo all'avventura di Bilbo, che nella battaglia dei cinque eserciti aveva visto arrivare le Aquile poco prima di perdere i sensi).\nLibro VI.\nCon l'aiuto di Sam, Frodo riesce a liberarsi dagli Orchi e a scappare dalla torre di Cirith Ungol. Giunti infine presso la voragine del Monte Fato, vengono improvvisamente attaccati da Gollum, ma Frodo, con un ultimo sforzo, riesce a sfuggirgli e a raggiungere l'interno del vulcano. Qui per\u00f2 la sua volont\u00e0 \u00e8 totalmente annichilita dal potere dell'Anello, pertanto non lo lancia nella lava e e se lo infila al dito. A questo punto, Gollum attacca nuovamente Frodo e riesce a sottrargli l'Anello staccandogli il dito con un morso ma, poich\u00e9 mette un piede in fallo, cade nella lava distruggendo l'Unico insieme a se stesso: il 25 marzo 3019 Sauron viene quindi definitivamente sconfitto. Frodo e Sam vengono poi portati in salvo dalle Aquile, che portano Frodo e Sam in salvo nell'Ithilien, dove si ricongiungono con gli altri compagni e vengono onorati con grandi onori. In seguito, a Minas Tirith Aragorn viene incoronato Re del Regno Riunito di Arnor e Gondor, pianta un nuovo Albero Bianco nel cortile della citt\u00e0 e sposa Arwen, figlia di Elrond, che per amore di Aragorn rinuncia all'immortalit\u00e0, proprio come aveva fatto L\u00fathien, la quale scelse la mortalit\u00e0 per amore di Beren (la storia di Aragorn e Arwen viene trattata in modo pi\u00f9 approfondito nelle appendici). Anche Faramir ed \u00c9owyn, che si erano innamorati nelle Case di Guarigione, si sposano, mentre \u00c9omer sale al trono di Rohan.\nGli Hobbit tornano nella Contea per trovarla distrutta e asservita agli uomini di un certo Sharkey, installatosi nella Contea con la complicit\u00e0 di Lotho, divenuto in seguito una sua marionetta: la visione che Sam ha avuto nello Specchio di Galadriel si \u00e8 dunque rivelata esatta. I quattro Viaggiatori riescono per\u00f2 a convincere gli altri Hobbit a ribellarsi ai soprusi degli uomini di Sharkey: il 3 novembre 3019 viene quindi combattuta la battaglia di Lungacque, che termina con la vittoria degli Hobbit. Dopo la battaglia, gli Hobbit si recano a Casa Baggins per regolare i conti con Lotho, ma vi trovano Saruman, il quale, come in realt\u00e0 gi\u00e0 sospettavano gli Hobbit, si nascondeva sotto lo pseudonimo di Sharkey. Saruman, ancora una volta, non mostra alcun segno di pentimento per tutto il male che ha causato, e addirittura tenta di pugnalare Frodo, che si salva grazie alla cotta di mithril. Nonostante ci\u00f2, Frodo vieta agli altri Hobbit di ucciderlo e, mosso dalla piet\u00e0, lo lascia andare. Frodo tenta anche di convincere Grima Vermilinguo ad abbandonare il suo padrone, poich\u00e9 non lo ritiene responsabile del male causato da Saruman, ma questi rivela agli Hobbit che Vermilinguo ha ucciso Lotho, e obbliga il suo servo a seguirlo dandogli un calcio in faccia. Vermilinguo, stanco dei maltrattamenti, uccide Saruman tagliandogli la gola, ma poi viene trafitto a morte da alcune frecce scagliate dagli Hobbit: finisce cos\u00ec la Guerra dell'Anello.\nDopo la morte di Saruman, Sam utilizza il dono che gli aveva fatto Galadriel per far rifiorire la Contea e, in seguito, sposa l'amata Rosie Cotton. Frodo, invece, non riesce a trovare pace a causa del ricordo del suo fardello e delle ferite ricevute, pertanto, dopo aver lasciato tutti i suoi beni a Sam, compresi il \"Libro Rosso\" e Casa Baggins, tornata in suo possesso dopo la morte di Lotho, nel settembre del 3021 salpa dai Porti Grigi per raggiungere il reame di Valinor. Frodo viene accompagnato nel suo ultimo viaggio da Bilbo, il quale nel frattempo ha compiuto 131 anni diventando lo Hobbit pi\u00f9 longevo in assoluto, Gandalf, Elrond e Galadriel, che si rivelano essere i portatori rispettivamente di Narya, Vilya e Nenya.\nAppendici.\nEssa \u00e8 divisa in tre parti. Nella prima, viene descritta sommariamente la storia del reame di N\u00famenor, che fu donato agli Edain dai Valar a seguito della Guerra d'Ira come ricompensa per le sofferenze patite a causa delle guerre contro Morgoth durante la Prima Era. Il loro primo Re fu Elros, figlio dei Mezzelfi E\u00e4rendil (figlio di Tuor, un Uomo, e dell'Elfa Idril, a sua volta figlia del Re di Gondolin Turgon) ed Elwing (nipote di Beren e L\u00fathien, da cui aveva ereditato il Silmaril) e fratello di Elrond. Dopo che E\u00e4rendil ed Elwing ebbero portato il Silmaril a Valinor per implorare i Valar di scendere in guerra contro Morgoth, i Valar imposero ai Mezzelfi di scegliere a quale razza appartenere: Elwing, E\u00e4rendil ed Elrond scelsero la razza elfica, mentre Elros scelse quella umana. Viene poi narrato che i discendenti di quest'ultimo cominciarono progressivamente ad invidiare gli Elfi e a desiderare l'immortalit\u00e0: alla fine essi si fecero irretire da Sauron, il quale, una volta catturato ad Umbar e fatto prigioniero a N\u00famenor dal Re Ar-Pharaz\u00f4n, divenne il suo maggiore consigliere. Sauron convinse i n\u00famen\u00f3reani del fatto che per guadagnare l'immortalit\u00e0 fosse necessario dichiarare guerra ai Valar, pertanto nel 3319 S.E. Ar-Pharaz\u00f4n salp\u00f2 alla volta di Aman con una poderosa flotta. I Valar per\u00f2 fecero ricorso a Eru Il\u00favatar, il quale fece sprofondare negli abissi l'isola di N\u00famenor. Tuttavia gli Uomini che erano rimasti fedeli ai Valar, i cui capi erano Elendil e i suoi figli Isildur e An\u00e1rion, che discendevano da Elros tramite la casata dei Signori di And\u00fani\u00eb, riuscirono a salvarsi. Essi approdarono infatti nella Terra di Mezzo, portando con s\u00e9 7 Palant\u00edri e un Albero Bianco, che deriva da Telperion, uno dei due Alberi di Valinor distrutti da Morgoth, e vi fondarono i reami n\u00famen\u00f3reani in esilio di Arnor e Gondor. Dopo la battaglia dell'Ultima Alleanza e l'assassinio di Isildur nei Campi Iridati, il reame di Arnor viene affidato agli eredi di Isildur e quello di Gondor agli eredi di An\u00e1rion. Ad un certo punto, il regno di Arnor fu diviso a causa del disaccordo tra gli eredi del Re: questo ne facilit\u00f2 la conquista da parte del Re Stregone di Angmar, avvenuta nel 1974 T.E., anche se la stirpe dei Re non si interruppe mai. Tuttavia, l'anno successivo il regno di Angmar fu sconfitto nella battaglia di Fornost, anche se il Re Stregone non fu ucciso. L'elfo Glorfindel profetizz\u00f2 che nessun uomo vivente potesse ucciderlo: come abbiamo gi\u00e0 visto, infatti, egli sar\u00e0 ucciso da una donna, \u00c9owyn. Per quanto concerne il reame di Gondor, esso inizialmente prosper\u00f2, ma poi fu progressivamente indebolito da una guerra civile, dalle invasioni da parte degli Esterling e degli Haradrim, dalle pestilenze e soprattutto dalla negligenza nei confronti di Sauron, poich\u00e9 non era mai stato considerato un reale pericolo. Nel 2002 T.E., infatti, i Nazg\u00fbl conquistarono Minas Ithil, che da allora fu nota come Minas Morgul. Nel 2050 T.E., il Re Stregone di Angmar sfid\u00f2 a duello il Re di Gondor, che non aveva eredi: questi accett\u00f2, ed egli non torn\u00f2 mai pi\u00f9 a Gondor. A questo punto, il regno di Gondor venne affidato ai Sovrintendenti: tra di essi, si annoverano Cirion, che nel 2510 T.E. don\u00f2 il Calenardhon ad Eorl il Giovane per ringraziarlo dell'aiuto fornitogli contro l'invasione degli Esterling (venne fondato cos\u00ec il regno di Rohan), ed Echtelion II, padre di Denethor, che nel 2980 T.E. fu aiutato da un certo Thorongil a sconfiggere i Corsari di Umbar; Echtelion II intu\u00ec che Thorongil non fosse altri che Aragorn, pertanto gli offr\u00ec il trono, ma questi rifiut\u00f2 perch\u00e9 riteneva che ancora non fosse giunto il momento. La prima parte di questa appendice termina con il racconto della storia d'amore tra Aragorn e Arwen, che ricorda molto quella tra Beren e L\u00fathien: infatti, in quanto Mezzelfa, anche Arwen dovette scegliere tra la razza elfica e quella umana. Per amore di Aragorn, scelse quella umana, con grande dispiacere di suo padre Elrond, e dopo la morte di suo marito disse addio a suo figlio Eldarion, divenuto Re dopo la dipartita del padre, per poi lasciarsi morire nel bosco di Lothl\u00f3rien, la terra in cui regnavano i suoi nonni materni Celeborn e Galadriel e in cui Aragorn le aveva promesso amore eterno. Con la loro unione i due rami dei Mezzelfi, a lungo separati, si riunirono e il lignaggio fu ristabilito.\nNella seconda parte, viene illustrata la storia del regno di Rohan e vengono elencati tutti i Re. In particolare, viene detto che i Rohirrim erano originari del Nord della Terra di Mezzo e che, come \u00e8 stato in precedenza ricordato, fu donato loro il Calenardhon dal Sovrintendente Cirion. In seguito, viene descritto l'assedio del Trombatorrione da parte degli Uomini di Dunland, che durante la Guerra dell'Anello si alleeranno con Saruman. Il Trombatorrione fu da allora noto come Fosso di Helm, poich\u00e9 Helm Mandimartello, il nono Re di Rohan, resistette per molto tempo all'assedio in quella fortezza. Fu proprio dopo questa battaglia, avvenuta nel 2758 T.E., che Saruman si stabil\u00ec ad Isengard, ed all'inizio fu accolto favorevolmente, dato che a causa di quest'invasione il regno di Rohan si era molto indebolito. Poi, si racconta di come Saruman, ormai volto al male, sia riuscito ad irretire il re Th\u00e9oden, che nel frattempo era diventato il tutore anche di \u00c9omer ed \u00c9owyn, i figli di sua sorella rimasti precocemente orfani. Viene infine riportato del fatto che \u00c9omer, una volta salito al trono, abbia pi\u00f9 volte accompagnato Aragorn nelle sue campagne militari contro gli Esterling e gli Haradrim.\nNella terza parte, viene descritta la storia dei Nani della stirpe di Durin, a partire dalla fuga dal reame di Moria a causa del Flagello di Durin, avvenuta nel 1981 T.E.. In seguito a questa fuga, venne fondato il reame di Erebor, ma in seguito i Nani si trasferirono nei Monti Grigi, dove per\u00f2 nel 2589 T.E. furono attaccati dai Draghi. Il Re Thr\u00f3r decise quindi di tornare ad Erebor, mentre suo fratello Gr\u00f3r fond\u00f2 il reame dei Colli Ferrosi. Tuttavia, nel 2770 T.E. il reame di Erebor e la vicina citt\u00e0 di Dale furono saccheggiate dal Drago Smaug, pertanto il popolo di Thr\u00f3r fu costretto all'esilio. Nel 2790 T.E. Thr\u00f3r, ormai vecchio e rimbambito, lasci\u00f2 il suo Anello al figlio Thr\u00e1in e si rec\u00f2 nelle miniere di Moria, ma fu decapitato dall'Orco Azog. I Nani decisero perci\u00f2 di vendicarsi, e tra il 2793 e il 2799 T.E. fu combattuta una cruenta guerra contro gli Orchi: essa termin\u00f2 con la battaglia di Azanulbizar, che fu vinta dai Nani grazie a D\u00e1in Piediferro, che decapit\u00f2 Azog. Tuttavia, i Nani non si impadronirono di Moria, e Thr\u00e1in e suo figlio Thorin Scudodiquercia (qui viene specificato che il suo soprannome \u00e8 dovuto al fatto che durante questa battaglia abbia usato un ramo di quercia come scudo) si stabilirono nei Monti Azzurri. Thr\u00e1in, insoddisfatto probabilmente a causa dell'Anello, che dei Sette Anelli donati con l'inganno ai Nani da Sauron nella Seconda Era era l'ultimo rimasto e che generava nel possessore una bramosia insaziabile d'oro, nel 2841 T.E. decise di partire per reclamare il regno di Erebor, ma poi venne catturato dai servi del Negromante, portato nella fortezza di Dol Guldur, depredato dell'Anello e torturato per molti anni. Nel 2850 T.E., fu casualmente trovato da Gandalf, che stava ispezionando la fortezza e scopr\u00ec che il misterioso Negromante che vi abitava non era altri che Sauron in persona, il quale stava diventando sempre pi\u00f9 potente. Poco prima di morire, il Nano diede a Gandalf la mappa e la chiave di Erebor, con la raccomandazione che le consegnasse al figlio, di cui non ricordava il nome (non rammentava neanche il proprio). Nel 2941 T.E., Gandalf incontr\u00f2 casualmente Thorin a Brea, e cap\u00ec che aveva a che fare con l'erede di Durin: venne cos\u00ec organizzata la spedizione di 13 Nani e uno Hobbit per riconquistare il regno di Erebor, che \u00e8 raccontata nel libro \"Lo Hobbit\". L'obiettivo fondamentale di questa missione era per\u00f2 quello di impedire che Sauron si alleasse col drago Smaug, cosa che se questi non fosse stato ucciso da Bard si sarebbe quasi certamente verificata. Infatti, viene anche specificato il fatto che la cerca di Erebor fosse stata organizzata in contemporanea alla guerra che il Bianco Consiglio avrebbe mosso a Sauron, che fu cacciato da Dol Guldur in quello stesso anno. Dopo la morte di Smaug, fu combattuta la battaglia dei cinque eserciti, in cui Thorin e i figli di sua sorella F\u00edli e K\u00edli furono uccisi. D\u00e1in Piediferro, cugino di secondo grado di Thorin, accorse dai Colli Ferrosi per aiutarlo, e dopo la sua morte divenne Re sotto la Montagna, mentre Bard ricostru\u00ec Dale e ne divenne Re (nel periodo in cui \u00e8 ambientato il romanzo, regnava suo nipote Brand). Apprendiamo poi che durante la Guerra dell'Anello i regni di Dale ed Erebor furono assediati dagli Esterling e che D\u00e1in Piediferro fu ucciso mentre proteggeva il cadavere di Brand. Infine, viene riportato che dopo la Guerra dell'Anello Gimli divenne Sire delle Caverne Scintillanti, che si trovano all'interno del Fosso di Helm, e dopo la morte di Aragorn salp\u00f2 insieme a Legolas, che alla fine della Guerra dell'Anello si era stabilito nell'Ithilien, alla volta di Aman, divenendo l'unico Nano ammesso nelle Terre Immortali, probabilmente per volont\u00e0 di Galadriel.\nCronologia di Arda dalla Seconda Era in avanti, con particolare dettaglio per gli anni della Guerra dell'Anello. Vengono infine illustrati i fatti riguardanti i membri della Compagnia dell'Anello rimasti nella Terra di Mezzo dopo la partenza di Frodo: scopriamo infatti che Sam, dopo la morte di sua moglie, lasci\u00f2 in eredit\u00e0 alla figlia maggiore il \"Libro Rosso\" e si rec\u00f2 anch'egli nelle Terre Immortali in quanto ultimo dei Portatori dell'Anello. Sappiamo anche che Merry e Pipino viaggiarono molto a Edoras e a Minas Tirith e che, dopo la loro morte, furono seppelliti accanto ad Aragorn.\nVengono riportati gli alberi genealogici delle famiglie hobbit dei Baggins, dei Tuc, dei Brandibuck, dei Gamgee e, nell'edizione italiana del 2020, dei Boffin e dei Bolgeri.\nViene descritto il calendario della Contea, evidenziando in cosa esso si differenziasse da quello di N\u00famenor e di Gondor.\nNote sulla grafia e sulla pronuncia dei nomi nei linguaggi della Terra di Mezzo.\nInformazioni sui popoli e sulle lingue della Terra di Mezzo nella Terza Era.\nCritiche.\nL'opera ha avuto molte recensioni fin dalla sua prima pubblicazione, e il romanzo ha ricevuto valutazioni sia positive che negative. Dopo la prima pubblicazione, il \"Sunday Telegraph\" afferm\u00f2 che era \u00abfra i pi\u00f9 grandi lavori di finzione immaginaria del ventesimo secolo\u00bb; il \"Sunday Times\" scrisse: \u00abLa parte del mondo che parla inglese \u00e8 divisa in due: quelli che hanno letto \"Il Signore degli Anelli\" e \"Lo Hobbit\", e quelli che stanno per farlo\u00bb; per il \"New York Herald Tribune\" i libri di Tolkien erano \u00abdestinati ad andare oltre il nostro tempo\u00bb.\nFra le recensioni negative, Judith Shulevitz, critico del \"New York Times\", defin\u00ec pedante lo stile di Tolkien, affermando che egli \u00abha formulato una credenza di nobili sentimenti nell'importanza della sua missione come conservatore della letteratura, la quale per\u00f2 risulta essere la morte per la letteratura stessa\u00bb; il critico Richard Jenkins, scrivendo su \"The New Republic\", denot\u00f2 una spiccata mancanza di profondit\u00e0 psicologica; per il critico sia i personaggi sia l'opera erano \u00abanemici e senza spina dorsale\u00bb.\nPerfino nello stesso circolo privato di Tolkien, gli Inklings, i pareri furono discordi. Si ricorda una famosa affermazione di Hugo Dyson, espressa durante una delle letture di Tolkien al gruppo: \nUn altro membro degli Inklings, C. S. Lewis, espresse un parere completamente differente dal suo collega, affermando:\nFra gli scrittori, l'autore di fantascienza David Brin critic\u00f2 il libro su molti aspetti, ad esempio per la devozione dell'autore a una tradizionale struttura sociale gerarchica, per il suo dipingere in maniera positiva la carneficina delle forze nemiche, e la sua maniera romantica e antiquata di vedere il mondo; Michael Moorcock, un altro famoso scrittore di fantascienza e di fantasy, nel suo saggio \"Epic Pooh\", equipara il lavoro di Tolkien a quello di \"Winnie-the-Pooh\", criticando questa e le altre opere dell'autore per aver rappresentato in maniera fortemente semplicistica e stereotipata la \"Merry England\" (\"Inghilterra felice\").\n\"Il Signore degli Anelli\", pur non essendo stato pubblicato in brossura fino agli anni sessanta, vendette molto bene nell'edizione rilegata. Nonostante i suoi numerosi detrattori, la pubblicazione della Ace Books e della Ballantine Books aiut\u00f2 \"Il Signore degli Anelli\" a diventare immensamente popolare, tanto che nel 1957 ricevette il prestigioso International Fantasy Award. In un sondaggio organizzato dalla Australian Broadcasting Corporation nel 2004 l'opera di Tolkien risult\u00f2 il libro pi\u00f9 amato dagli australiani. Da un altro sondaggio realizzato da Amazon.com sui propri clienti, nel 1999 \"Il Signore degli Anelli\" \u00e8 risultato essere il \"libro del millennio\". Infine, nel 2004, un altro sondaggio ha rivelato che circa tedeschi hanno scelto l'opera di Tolkien come la loro opera letteraria preferita.\nAlcune analisi recenti si sono focalizzate sulle critiche espresse da alcuni gruppi minori. Una delle critiche mosse al romanzo si concentra sul presunto razzismo contenuto nell'opera; essa presenta come protagonisti razze dalla pelle bianca, come Uomini, Elfi, Nani e Hobbit, mentre come antagonisti Orchi e Uomini dalla pelle scura, presentati come una minaccia al gruppo etnico di razza bianca. Il libro inoltre menziona come causa dell'indebolimento dei N\u00famenoreani il loro mescolarsi con \"uomini inferiori\u201d, affermazione che alcuni critici hanno associato ad una visione xenofoba dell'autore.\nQuesta analisi \u00e8 stata criticata da molti. Nel romanzo stesso sono presenti, infatti, anche Hobbit dalla pelle scura, e alcuni Uomini dalla pelle scura sono presenti tra le file dell'esercito di Gondor durante l'assedio di Minas Tirith. Tolkien, inoltre, prova compassione per gli Uomini che servono Sauron: vedendo il cadavere di uno di questi, Sam Gamgee si chiede se egli fosse davvero malvagio oppure costretto a combattere per una causa che non condivideva. Nel libro, infine, \u00e8 specificato come il declino dei N\u00famen\u00f3reani sia dovuto a una concatenazione di vari fattori, come il loro orgoglio e la loro brama di potere.\nLe accuse di razzismo risultano inconsistenti anche leggendo le parole di Tolkien stesso. In alcune lettere private, l'autore inglese defin\u00ec la \"dottrina della razza\" e l'antisemitismo nazisti \u201ccompletamente dannosi e non scientifici\u201d e l'apartheid \u201cterrificante\u201d.\nNella prefazione dell'edizione riveduta e corretta, Tolkien stesso accetta alcune delle critiche, ma per la maggior parte non le analizza. Scrive infatti:\nTemi narrativi.\nTemi religiosi.\nTolkien, \u00abcattolico di romana Chiesa\u00bb, descrive il suo romanzo come \u00abun lavoro fondamentalmente religioso e Cattolico\u00bb in quanto in esso si possono cogliere molti aspetti che caratterizzano la vita cristiana. Nell'opera si rintracciano, nondimeno, riferimenti riconducibili pi\u00f9 generalmente alle religioni nel loro complesso e alle loro teologie. Tolkien ha dunque scelto alcuni dei temi con cui ogni cristiano si rapporta, riuscendo tuttavia a trattarli con un elegante linguaggio alternativo.\nLa Speranza: i popoli liberi sperano, contro ogni previsione, di riuscire a liberarsi dal male (Sauron) che lentamente e inesorabilmente sta conquistando la Terra di Mezzo: anche Saruman il Bianco, una volta estremo baluardo del Bene, \u00e8 stato corrotto. Questa forte speranza \u00e8 giustificata dalla Provvidenza, che nel libro influisce sulla trama continuamente e in maniera profonda, anche se a volte nascosta: Gandalf ritorna come Gandalf il Bianco per portare a termine la sua missione; il Palant\u00edr lanciato come fosse un comune sasso e usato da Pipino diventa un vantaggio per Frodo e Sam; Gollum compie ci\u00f2 che Frodo non pu\u00f2 pi\u00f9 con l'Unico Anello, nonostante non avesse intenzione di distruggerlo. Non \u00e8 il caso che guida questi eventi, cos\u00ec come non lo \u00e8 il fatto che ci siano degli Stregoni che, almeno inizialmente, sono giunti per aiutare i popoli liberi a combattere contro il male. Continuando questo percorso si scopre come gli umili siano i veri vincitori: non solo il piccolo e umile popolo Hobbit, ma anche i pi\u00f9 umili di esso, come Sam.\nL'Umilt\u00e0: \u00e8 una qualit\u00e0 piuttosto ricorrente nel romanzo, assieme all'Amicizia: esse danno la forza a Sam di sopportare situazioni di ogni tipo: pericolose, ingiuste e neanche affidate a lui, bens\u00ec al suo padrone (e migliore amico) Frodo. A fianco a quello dell'amicizia vi \u00e8, inoltre, il tema dell'Amore, narrato nelle storie di Aragorn ed Arwen, \u00c9owyn e Faramir, Sam e Rosie, nonch\u00e9 nella leggenda di Beren e L\u00fathien.\nLa Misericordia e la Piet\u00e0: temi molto frequenti, non solo in quest'opera, ma anche negli altri scritti di Tolkien. In linea generale, il tema principale del libro potrebbe essere identificato come la lotta tra \"il bene e il male\", e per questo Tolkien era considerato da alcuni manicheo, dato che i personaggi del libro tendono per natura o al male assoluto o al bene assoluto. In verit\u00e0 non \u00e8 cos\u00ec, dato che tutti i personaggi nel corso della loro storia hanno potuto scegliere la loro parte. In \"La Compagnia dell'Anello\", Gandalf racconta a Frodo che Bilbo, che era una persona buona, che non poteva vedere la morte e la distruzione, non volle uccidere neanche un essere ripugnante come Gollum, proprio perch\u00e9 ebbe piet\u00e0 di lui, e proprio la piet\u00e0 di Bilbo port\u00f2 alla distruzione dell'Anello, visto che, se Gollum non avesse attaccato Frodo quando si trovavano sul Monte Fato, l'Anello non sarebbe stato distrutto. A episodi come questo Tolkien d\u00e0 nome di \"Eucatastrofe\" (\"buona catastrofe\"): il trionfo \u00e8 stato quindi la conseguenza di un fallimento (da parte di Frodo) e il sacrificio (da parte di Gollum). Un altro esempio di Piet\u00e0 ci \u00e8 dato da quella di Th\u00e9oden nei confronti di Grima Vermilinguo: il re infatti voleva ucciderlo, ma Gandalf \u00e8 intervenuto, suggerendo di dargli la possibilit\u00e0 di scegliere da quale parte stare; anche in quel caso la piet\u00e0 di Th\u00e9oden ha portato a degli sviluppi positivi, come la morte di Saruman e il recupero del Palant\u00edr, nonostante che poi Grima abbia scelto di stare dalla parte del male.\nNel romanzo sono inoltre trattati il tema della Morte, a cui pu\u00f2 essere legato anche quello del Sacrificio, la Salvezza e, attraverso riferimenti non velati, anche la tematica della risurrezione: la prima \u00e8 legata all'uomo come un dono di cui nessuno conosce la natura, ma che conduce alla seconda, la salvezza, alla quale sono chiamati tutti gli esseri della Terra di Mezzo e per cui vale la pena lottare per raggiungere un mondo di pace e giustizia, privo del male. La resurrezione dalla morte avviene in Gandalf il quale, dopo lo scontro con una creatura demoniaca terribile Balrog, che riesce ad annientare e ricacciare nelle profondit\u00e0 della terra, ritorna alla vita per compiere la sua missione di sconfiggere il male che rischia di distruggere il mondo degli uomini. Alcuni critici (anche se non vi \u00e8 uniformit\u00e0 di interpretazioni sull'argomento) hanno visto nell'opera di Tolkien alcuni rimandi ad una simbologia numerica cristiana.\nTemi romantici.\nNe \"Il Signore degli Anelli\" vi sono vari riferimenti ad alcuni temi romantici, primo fra tutti l'Infinito, il tema romantico per eccellenza. Il desiderio di raggiungere l'infinito si manifesta nei personaggi dell'opera di Tolkien in due modi diversi: il primo \u00e8 il confrontarsi dei personaggi con qualcosa pi\u00f9 grande di loro, che schiaccia le loro piccole individualit\u00e0 e supera le loro possibilit\u00e0, mentre il secondo \u00e8 il tentativo dei personaggi di elevarsi al di sopra delle loro possibilit\u00e0. Questi due temi, prettamente romantici, vengono chiamati \"Sehnsucht\" e Titanismo (\"Streben\").\nLo struggimento.\nLo struggimento romantico (\"Sehnsucht\") \u00e8 un sentimento diverso da quello che ha assunto in tempi recenti: esso, infatti, \u00e8 esprimibile come una sorta di \u201csmania del desiderare\u201d, una costante frustrazione che pervade i personaggi dell'opera tolkieniana. Gli animi di Bilbo e Frodo sono devastati da questo sentimento, che li rende dipendenti dall'Anello e rende loro impossibile separarsene: senza di esso, infatti, essi divengono irascibili e depressi, arrivando quasi a fare del male a persone a loro care pur di riottenerlo. L'Anello diviene in questo modo l'Assoluto romantico, l'entit\u00e0 senza la quale l'uomo non riesce a liberarsi dalle sensazioni di impotenza e oppressione che gravano su di lui. Una volta distrutto l'Anello, Frodo non pu\u00f2 pi\u00f9 vivere nella Contea ma deve partire per il Reame Beato di Valinor, una sorta di rappresentazione della morte, l'unico modo in cui egli pu\u00f2 attenuare il suo dolore. Anche gli Elfi dopo la distruzione del potente oggetto sono costretti a lasciare la Terra di Mezzo, in quanto anche i tre anelli elfici, connessi in qualche modo all'Unico, hanno cessato di funzionare; sono anche loro consumati quindi dalla brama dell'Assoluto romantico. Questo atteggiamento abbandonato, di disinteresse verso la vita \u00e8 lo stesso che pervade le pagine di due grandi opere del romanticismo quali \"I dolori del giovane Werther\" di Goethe e le \"Ultime lettere di Jacopo Ortis\" del Foscolo; infatti, i protagonisti sono condotti al suicidio (o, nel caso di \"Il Signore degli Anelli\", alla partenza per Valinor) da una vuotezza interiore che li corrode dall'interno. Nel libro \"L'anello che non tiene\" questo tema \u00e8 stato intuito dagli autori L. Del Corso e P. Pecere. Essi infatti affermano che: \u00abUn senso crepuscolare, di nostalgia per un tempo irrimediabilmente distante pervade l'opera, e anche le gesta pi\u00f9 eroiche sono presenti come l'estremo, pallido riflesso di un mondo al tramonto.\u00bb\nLa \"Sehnsucht\" pu\u00f2 essere infine espressa anche come nostalgia verso il passato. Nell'opera vi sono dei personaggi come Aragorn e Boromir che devono sostenere sulle loro spalle il peso delle generazioni precedenti: il primo del suo antenato Isildur, il secondo, in misura minore, del padre Denethor.\nIl viaggio.\nAltro importante tema ripreso dal romanticismo \u00e8 quello del viaggio; questo tema \u00e8 strettamente connesso alla Sensucht vista precedentemente. Infatti caratteristica dell'eroe romantico \u00e8 l'essere un viandante: il viaggio rappresenta l'evasione, la fuga dalla realt\u00e0 di tutti i giorni, come quello rappresentato nella celebre opera romantica dell'Enrico di Ofterdingen di Novalis. Il romanzo dell'autore inglese \u00e8 tuttavia un viaggio iniziatico, nel quale l'eroe impara ad affrontare le difficolt\u00e0 nel corso del romanzo, e non un viaggio di formazione, in quanto i romantici non accettano l'idea di un progresso insito nei personaggi, e, in generale, nella storia umana. Il viaggiatore romantico \u00e8, come detto, un viandante; un viaggiatore che vaga senza scopo apparente, dominato dai propri impulsi naturali. Anche i membri della Compagnia dell'Anello sono dei viandanti, apparentemente spinti dal compito di proteggere Frodo e di distruggere l'Anello, ma in realt\u00e0 ognuno di essi \u00e8 dominato dai propri impulsi interiori. Gandalf cerca quella sfida che lo porterebbe ad elevarsi al di sopra degli altri, cosa che avviene dopo la battaglia contro il Balrog di Moria, quando torner\u00e0 nel mondo dei vivi come Gandalf il Bianco; Aragorn e Boromir vagano spinti dal peso che essi si portano sulle spalle; Legolas \u00e8 spinto dal desiderio di vedere Lothl\u00f3rien e Gimli di visitare l'antica dimora nanesca di Moria. Gli hobbit, infine, sono spinti dal desiderio dell'avventura, ma in realt\u00e0 non sanno veramente a cosa vanno incontro.\nIl titanismo.\nOltre alla \"Sehnsucht\", altro tema romantico importante nell'opera \u00e8 lo \"Streben\", o titanismo, contrapposto ad essa; se prima la nostalgia era la rassegnazione dell'uomo a raggiungere l'infinito, il titanismo lo spinge a superare i propri limiti e le proprie possibilit\u00e0 per fondersi col tutto. Il pi\u00f9 grande esempio di quest'uomo ce lo d\u00e0 Johann Goethe con il suo Faust; infatti il termine utilizzato dal poeta tedesco non \u00e8 titanismo, bens\u00ec \"Faustismo\". Nel romanzo il sentimento assume perlopi\u00f9 una connotazione negativa, ma mentre alcuni personaggi non riescono a resistere alla tentazione, altri riescono a superarlo; l'animo di Sauron ne \u00e8 corroso, e brama l'Anello per poter diventare completo ed avere finalmente il controllo del mondo. Altri esempi negativi sono Saruman, per poter avere la supremazia e il potere, e Boromir e Denethor, convinti di poter utilizzare l'anello per salvare il proprio popolo. Ma il potente oggetto magico, andando contro natura, provoca solo distruzione e morte, portando gli uomini alla follia. Tuttavia come detto alcuni riescono a rinunciare al suo potere, come ad esempio Galadriel quando riceve l'offerta di Frodo di prendere l'Anello per s\u00e9 stessa; anche Gandalf resiste, quando l'anello gli viene offerto; entrambi sanno che quel potere sarebbe troppo per loro, portandoli oltre i limiti della propria natura.\nTemi romantici minori.\nVi sono nell'opera di Tolkien altri riferimenti ad alcuni temi preferiti dai romantici. Uno di questi \u00e8 il binomio amore/morte; per avere l'uno \u00e8 necessario accettare anche l'altro. Questa tematica si adatta in maniera perfetta al rapporto fra Aragorn ed Arwen: la seconda rinuncia all'immortalit\u00e0 derivante dalla sua stirpe elfa per amore del primo; ella accetta quindi la morte, e dopo l'abbandono della vita da parte di Aragorn si lascia morire presso Caras Galadhon. Il tema \u00e8 collegato alla vita del gi\u00e0 citato autore romantico, Novalis: la morte della sua fidanzata Sophie, avvenuta a soli 15 anni, caus\u00f2 in lui un mutamento, portandolo alla consuzione e facendolo morire alla giovane et\u00e0 di 29 anni. Questo tema \u00e8 il nucleo di uno dei grandi racconti di Tolkien, Il Racconto di Beren Erchamion e L\u00fathien Tin\u00faviel: qui i due amanti risorgono dalla morte per poter coronare il loro sogno d'amore, seppur per un breve tempo. Altro tema caro ai romantici e soprattutto a Novalis \u00e8 quello della notte. La notte dei romantici viene contrapposta alla luce dell'Illuminismo: essa \u00e8 collegata all'idea di oscurit\u00e0, al quale rende tutto pi\u00f9 incerto e indistinto, dando un forte senso di indeterminatezza. Esempi di questo del romanzo sono gli Hobbit che vagano per la Vecchia Foresta, dove con l'oscurit\u00e0 gli alberi assumono delle caratteristiche umane, oppure il sasso che Pipino lancia per saggiare la profondit\u00e0 di un profondissimo pozzo nelle caverne di Moria.\nNatura contro tecnologia.\n\"La natura incontaminata\" \u00e8 sempre stato un tema caro all'autore inglese, contrario al suo sfruttamento e quindi all'industria; gli esseri malvagi dei suoi racconti, infatti, sono spesso descritti utilizzando metafore riferibili al mondo delle macchine, come Saruman, il quale \"Ha un cervello fatto di metallo e d'ingranaggi\". La distruzione da parte sua di parte della foresta di Fangorn spinge Barbalbero e gli Ent a schierarsi contro di lui. Attraverso il riferimento continuo fra industria e guerra come sinonimi, specialmente in relazione alla produzione da parte di Saruman di un esercito di Uruk-hai, Tolkien presenta complessivamente un'immagine molto negativa dell'industria e del progresso tecnologico portato alle sue estreme conseguenze, presentato come un percorso tentatore verso obiettivi egoistici. Tuttavia, la tecnica mostra la sua utilit\u00e0 ai fini della sussistenza e quando si componga di tecnologie semplici (come nel caso degli Hobbit, che conoscono ed utilizzano il mulino ad acqua), oppure raffinate e per scopi benefici condivisi dalla comunit\u00e0 (come nel caso degli Elfi).\nPerdita e addio.\nFin dalla creazione dell'universo immaginario tolkieniano, uno dei temi maggiori che lo scrittore ha utilizzato \u00e8 stato quello di una grande bellezza e gioia che avvizziscono e scompaiono prima del tempo, a causa dei poteri di un essere maligno. In \"Il Silmarillion\", Melkor utilizza i suoi poteri prima per distruggere e contaminare le opere dei suoi fratelli e compagni Valar (le potenze angeliche del mondo), poi arriva a chiedere l'aiuto di Ungoliant per distruggere i Due Alberi che davano luce all'intera terra di Aman.\nGrazie alle macchinazioni del malefico Morgoth, F\u00ebanor, principe dei Noldor, prima perde suo padre e poi le sue pi\u00f9 grandi creazioni, i Silmarilli; con questa azione il primo sangue elfico viene sparso ad Alqualond\u00eb sul sacro suolo di Eldamar, e con esso i Noldor perdono sia la loro casa che la loro innocenza. Mandos, il Vala che conosce il destino, enuncia una profezia sui Noldor, rivelandogli che essi non troveranno pace fino al compimento del loro scopo, o morranno.\nNel corso della storia della Terra di Mezzo, grandi citt\u00e0 e stati vengono creati, ma tutti sono destinate a fallire, prima che gli Elfi immortali si rendano conto che nulla di quello che hanno creato di buono sulla terra sopravviver\u00e0 a loro. Gondolin e Nargothrond come Moria e N\u00famenor alla fine sono distrutte o abbandonate, sia attraverso il male proveniente dall'esterno che da un tradimento dall'interno.\nAlla fine di \"Il Signore degli Anelli\" la maggior parte degli Elfi ha lasciato la Terra di Mezzo, portandosi via tutte quello che avevano creato; Lothl\u00f3rien, senza il potere dell'Anello Nenya di Galadriel, partito per le Terre Immortali, avvizzisce e sparisce. Frodo \u00e8 tornato nella Contea, ma a causa della ferita riportata a Colle Vento non pu\u00f2 pi\u00f9 vivere libero da tristezza e dolore, e quindi deve partire anche lui per Aman.\nInfine, in una delle appendici di \"Il ritorno del re\", dopo due secoli di vita Aragorn muore, lasciandosi indietro una sola e mortale Arwen, che viaggia verso quel poco che resta di Lothl\u00f3rien per lasciarsi morire su una pietra vicino al fiume Nimrodel, tornando in uno dei pochi posti in cui si fosse sentita davvero felice in vita.\nIl tema della perdita \u00e8 rafforzato attraverso alcune canzoni distribuite in tutto il libro; una delle pi\u00f9 significative in questo senso \u00e8 il poema recitato dal Nano Gimli vicino all'uscita di Moria (qui riprodotto in parte).\nIl lieto fine.\n\"Il Signore degli Anelli\", nonostante le peripezie raccontate, le vicende dagli sfondi pi\u00f9 o meno tragici, la morte che colpisce sia i buoni che i cattivi, finisce con un lieto fine: il male viene sconfitto, il bene trionfa, tutto riacquista un ordine e un equilibrio. Il lieto fine pu\u00f2 essere inteso come un riscatto dell'umanit\u00e0, una sorta di fiducia da parte di Tolkien nei confronti dell'uomo. Lo scrittore inglese lascia in vita quasi tutti i personaggi della Compagnia dell'Anello, e di questi fa morire solo Boromir perch\u00e9 desideroso di impossessarsi dell'anello, seppur per uno scopo nobile. Il romanzo non finisce con una strage tra i protagonisti, bens\u00ec con una vittoria epica.\nQuesto va molto in contrasto con la vita di Tolkien, in quanto lo scrittore partecip\u00f2 alla Prima guerra mondiale come soldato ed assistette agli sviluppi della Seconda; all'interno di La realt\u00e0 in trasparenza si trovano dei suoi pensieri riguardanti la Prima guerra mondiale, come \u00abLe guerre sono sempre perdute e la guerra continua sempre\u00bb.\nA questo pessimismo (e forse realismo) riguardante la societ\u00e0 in cui vive, Tolkien accosta un lieto fine nel suo romanzo, quasi volesse creare un mondo diverso da quello nel quale viveva quotidianamente, un mondo che affronta il male con il coraggio, la determinazione, l'amicizia e lo sconfigge per ritrovare finalmente la pace. Ma chi pensa che Tolkien sia un personaggio del mondo che crea, si sbaglia: in una lettera ad Amy Ronald nel 1969 afferma: \u00abIo in realt\u00e0, non appartengo alla storia che ho inventato, e non voglio appartenervi\u00bb.\nInfluenza culturale.\nInfluenza sul genere fantasy.\nIl successo dell'opera aument\u00f2 l'interesse del pubblico per i romanzi fantasy e il genere si accrebbe per tutti gli anni sessanta quando furono pubblicati molti libri simili per stile e argomento, come quelli del \"Ciclo di Earthsea\" di Ursula K. Le Guin, \"La saga della Riftwar\" di Raymond E. Feist, \"La saga dei Belgariad\" di David Eddings, il \"ciclo di Shannara\" di Terry Brooks, \"Le cronache di Thomas Covenant l'incredulo\" di Stephen R. Donaldson e i libri de \"La ruota del tempo\" di Robert Jordan; nei casi di \"Gormenghast\" di Mervyn Peake e di \"Il serpente Ouroboros\" di E. R. Eddison, invece, i romanzi vennero riscoperti dopo un iniziale scarso successo.\nIl romanzo ha influenzato anche l'industria dei giochi di ruolo che raggiunse grande popolarit\u00e0 negli anni settanta grazie al gioco \"Dungeons &amp; Dragons\". Molte fra le razze presenti nel gioco sono simili per nome e caratteristiche a quelle di \"Il Signore degli Anelli\", come ad esempio gli halflings (inizialmente chiamati proprio \u201cHobbit\u201d e successivamente cambiati nel nome e, in parte, nelle caratteristiche, per evitare problemi legali), gli elfi, i nani, i mezzelfi, gli orchi o i draghi. Uno degli autori originari del gioco, Gary Gygax, ha affermato che l'influenza del Signore degli Anelli sul gioco \u00e8 minima, e che quegli elementi sono stati inclusi come mossa commerciale per aumentare la popolarit\u00e0 del gioco.\nLa tipologia di fantasy nata sull'onda del Signore degli Anelli ha influenzato anche la creazione del gioco di carte collezionabili , come molti videogiochi, fra cui \"Final Fantasy IV\", \"Ultima\", \"Baldur's Gate\", \"EverQuest\", \"The Elder Scrolls\", \"RuneScape\", \"Neverwinter Nights\", e la saga di \"Warcraft\".\nIl romanzo ha influenzato alcuni autori di fantascienza come Arthur C. Clarke il quale fa riferimento al monte Fato nel suo libro \"\":\nTolkien ha anche influenzato, per dichiarazione dello stesso regista, la filosofia di alcuni film di \"Star Wars\" di George Lucas.\nInfluenza sociale e politica.\nNegli Stati Uniti l'opera di Tolkien venne \"adottata\" dal movimento alternativo e pacifista degli anni sessanta, che us\u00f2 slogan di protesta come \"Frodo Lives\" o \"Gandalf for President\" molto diffusamente. In Italia, invece, l'opera di Tolkien raggiunse un largo successo all'incirca nella seconda met\u00e0 degli anni Settanta, poco tempo dopo la pubblicazione della Rusconi, e fu subito strumentalizzato da alcune frange della destra radicale, che lo distorsero vedendolo come possibile manifesto delle loro idee politiche.\nNacquero quindi gruppi come la Compagnia dell'anello, gruppo di musica alternativa di destra legato al Movimento Sociale Italiano, e gli Hobbit, gruppo musicale di Perugia legato all'estrema destra. Di l\u00ec a poco nacque l'idea dei Campi Hobbit, raduni organizzati dei giovani di destra.\nOpere derivate.\nCinema.\nPrimi tentativi e adattamenti.\nMolti registi e cineasti, nel corso degli anni, pensarono o tentarono di cimentarsi con una trasposizione cinematografica del pi\u00f9 famoso romanzo di Tolkien.\nI Beatles avrebbero voluto realizzare una versione del romanzo e Stanley Kubrick prese in considerazione la possibilit\u00e0 di dirigere il film ma l'autore si oppose al progetto.. \nNel 1978, gli studios \"Rankin-Bass\" produssero una versione animata televisiva de \"Lo Hobbit\". Poco dopo, Saul Zaentz riprese da dove la Rankin-Bass aveva concluso, realizzando un adattamento animato che copriva la trama di La Compagnia dell'Anello e la prima parte di quella di Le due torri. Questa versione animata, prodotta dalla United Artists, usava una tecnica mista, che incorporava sequenze di animazione e scene dal vivo, e fu diretta da Ralph Bakshi; il film si conclude subito dopo la battaglia al Fosso di Helm (le Paludi Morte, il Cancello Nero e il personaggio di Faramir sono stati esclusi dall'adattamento). Nonostante i suoi sforzi, Bakshi non fu mai in grado di realizzare la seconda parte della pellicola, ma la Rankin-Bass termin\u00f2 ugualmente l'opera con la versione animata di \"Il ritorno del re\" nel 1980, realizzato dallo stesso team che aveva la versione televisiva de Lo Hobbit.\nLa trilogia di Peter Jackson.\n Fu solo con lo sviluppo di nuove tecniche cinematografiche, in particolare l'evoluzione della computer grafica, che il progetto venne ripreso in considerazione.\nNel 1995, la Miramax Films svilupp\u00f2 un progetto di adattamento dal vivo del romanzo con il regista neozelandese Peter Jackson, che avrebbe dovuto svilupparsi in due film. Quando la produzione divenne troppo costosa per le intenzioni della casa di produzione, la New Line Cinema rilev\u00f2 la responsabilit\u00e0 della produzione passando da due a tre film per rispettare meglio i tempi del libro; i dirigenti e fondatori della Miramax, Bob Weinstein e Harvey Weinstein, rimasero inseriti nel progetto, nel ruolo di produttori.\nI tre film vennero girati contemporaneamente in Nuova Zelanda, e sono caratterizzati da un ampio utilizzo di effetti speciali sviluppati dalla Weta Digital e dalla Weta Workshop, societ\u00e0 cinematografiche fondate da Peter Jackson stesso. \n\"La Compagnia dell'Anello\" usc\u00ec nelle sale il 19 dicembre 2001, \"Le due torri\" il 18 dicembre 2002 e \"Il ritorno del re\" il 17 dicembre 2003.\nGli adattamenti cinematografici di Peter Jackson hanno guadagnato diciassette premi Oscar: quattro per \"La Compagnia dell'Anello\", due per \"Le due torri\" e undici per \"Il ritorno del re\". La premi\u00e8re di \"Il ritorno del re\" si tenne a Wellington, in Nuova Zelanda, il 1\u00ba dicembre 2003, e fu affiancata da celebrazioni dei fan e da promozioni ufficiali (la produzione del film ha contribuito consistentemente all'economia della nazione). \"Il ritorno del re\" \u00e8 stato anche il secondo film nella storia a guadagnare pi\u00f9 di un miliardo di dollari (in tutto il mondo). Alla notte degli Oscar 2004, \"Il ritorno del re\" vinse tutte e undici le statuette per le quali era stato candidato, eguagliando il record di \"Titanic\" e \"Ben-Hur\".\nTeatro.\nSono state approntate alcune rappresentazioni teatrali basate sul Signore degli Anelli. Tra queste, lunghe rappresentazioni complete di La Compagnia dell'Anello (2001), Le due torri (2002) e di Il ritorno del re (2003) sono state messe in scena negli Stati Uniti a Cincinnati, Ohio. Nel 2006, un musical in grande stile della durata di tre ore e mezzo fu prodotto a Toronto, in Canada, ma gli eccessivi costi di produzione fecero cancellare il musical solo sei mesi dopo; una versione dello stesso, tagliata e riscritta in alcune parti, ha cominciato ad essere rappresentata a Londra a partire da maggio 2007.\nTelevisione.\nNel 1993, in Finlandia venne realizzata una serie televisiva intitolata \"Hobitit\" (lett. \"Gli Hobbit\"). La serie si concentra principalmente sul viaggio di Frodo, Sam e Gollum verso il Monte Fato e non mostra gli eventi che riguardano il resto della compagnia.\nNel novembre del 2017 gli Amazon Studios hanno firmato un contratto da 250 milioni di dollari con la New Line Cinema e con gli altri detentori dei diritti sull'opera per la realizzazione di una serie televisiva. Nel 2018 \u00e8 arrivata la conferma che, con oltre un miliardo di dollari di investimenti per cinque stagioni programmate, sar\u00e0 la serie pi\u00f9 costosa mai realizzata. La serie, intitolata \"Il Signore degli Anelli - Gli Anelli del Potere\" (\"The Lord of the Rings: The Rings of Power\"), sar\u00e0 ambientata nella Seconda Era, migliaia di anni prima degli eventi del \"Signore degli Anelli\", e debutter\u00e0 il 2 settembre 2022.\nMerchandising.\nGiochi di ruolo.\nLa saga epica di Tolkien ha avuto una significativa influenza sull'industria del gioco di ruolo, che ha acquistato popolarit\u00e0 a partire dagli anni settanta con \"Dungeons &amp; Dragons\". L'opera continua ad avere un grosso peso sia nei tradizionali giochi di ruolo carta e matita che nei videogiochi di ruolo con temi fantasy ed epici.\nLa prima casa editrice ad ottenere la licenza per produrre giochi di ruolo basati sul \"Signore degli Anelli\" fu la Iron Crown Enterprises che a partire dal 1982 pubblic\u00f2 dei supplementi per \"Rolemaster\" ambientati nella Terra di mezzo. Il primo gioco di ruolo ufficiale \u00e8 stato il \"Gioco di Ruolo del Signore degli Anelli\" (\"Middle-Earth Roleplaying System\") pubblicato sempre dalla Iron Crown Enterprises dal 1982 fino al 1999, quando la Tolkien Enteprises ritir\u00f2 la licenza. In occasione dell'edizione del film diretto da Peter Jackson \u00e8 stato pubblicato nel 2002 un secondo gioco di ruolo ufficiale dalla Deciphers Games, che adotta sia l'iconografia del film che quella del romanzo, lasciando al \"narratore\" il compito di decidere quale delle due utilizzare. Un terzo gioco di ruolo ufficiale, \"L'Unico Anello\" (\"The One Ring Roleplaying System\"), \u00e8 stato pubblicato dalla Cubicle 7 Entertainment nel 2011.\nEsistono inoltre giochi da tavolo basati sull'opera, tra cui il wargame tridimensionale \"Il Signore degli Anelli - Gioco di battaglie strategiche\" dell'azienda inglese Games Workshop, in cui si gioca con miniature che rappresentano sia tutti i personaggi del libro, ma anche quelli presenti nel Silmarillion; c'\u00e8 anche una serie di miniature della stessa azienda di miniature basate su \"Lo Hobbit\", in scala 10\u00a0mm, di un gioco chiamato \"The battle of five armies\" (\"La battaglia dei cinque eserciti\") le cui regole per\u00f2 non sono state tradotte in italiano.\nGiochi da tavolo.\nNel mese di aprile 2018 Games Workshop ha annunciato l'arrivo di un nuovo gioco da tavolo ispirato alla trilogia cinematografica intitolato The Lord of the Rings: Quest to Mount Doom."}
{"id": "2174013", "revid": "1543377", "url": "https://it.wikipedia.org/wiki?curid=2174013", "title": "Reginald Joseph Mitchell", "text": "Biografia.\nMitchell nasce nel 1895 al numero 115 di Congleton Road, Butt Lane, Kidsgrove, Staffordshire, Inghilterra. Dopo aver lasciato la Hanley High School, all'et\u00e0 di 16 anni ebbe la possibilit\u00e0 di effettuare un apprendistato presso la Kerr Stuart &amp; Co. di Fenton, un'azienda attiva nella produzione di locomotive a vapore. Alla fine del suo apprendistato entr\u00f2 a far parte dell'ufficio di progettazione della Kerr Stuart studiando intanto ingegneria e matematica alla scuola serale.\nNello stesso periodo viene fondata, nel 1912, la Pemberton-Billing Ltd. a Ichten River, Southampton, operando in campo aeronautico con la produzione di idrovolanti. L'azienda assunse la denominazione Supermarine Aviation Works Ltd. dopo essere stata rilevata, nel 1916 da Hubert Scott-Paine socio di Noel Pemberton-Billing e direttore dello stabilimento di produzione; e di l\u00ec a poco, nel 1917, arriv\u00f2 il ventiduenne ingegnere Reginald Joseph Mitchell, che dopo appena due anni assunse l'incarico di \"chief designer\" (capo progettista). Il giovane ingegnere inizi\u00f2 con gli idrocorsa come il Sea Lion II. Intanto nel 1928 la Supermarine fu acquistata dalla Vickers-Armstrongs Limited pur continuando a produrre aerei con il proprio marchio.\nReginald Mitchell si dimostr\u00f2 un valente progettista capace di ideare degli idrocorsa che vinsero il Trofeo Schneider, nonostante la concorrenza dei Macchi italiani, per tre volte consecutive nel 1927, 1929 e 1931. La competizione sportiva motoristica all'epoca aveva la massima espressione negli idrocorsa, con i Macchi dotati della stessa colorazione rossa di tutte le squadre sportive motoristiche italiane dell'epoca, che poi sarebbe passata alle Ferrari. Prima che il Macchi M.C.72 fosse pronto, il Supermarine S.6B riusc\u00ec a conquistare il trofeo, essendo l'unico partecipante alla competizione nel 1931. Al contrario dell'esemplare italiano, che dopo gravi problemi di sviluppo, divenne un velivolo da primato fine a se stesso sostanzialmente alieno dalla linea produttiva dei caccia Macchi, il nuovo Supermarine contribu\u00ec molto pi\u00f9 direttamente alla nascita dello Spitfire, che cominci\u00f2 gi\u00e0 nel 1934 ad essere studiato e sviluppato.\nLa prima specifica per un caccia a cui Mitchell partecip\u00f2 venne emessa gi\u00e0 nel 1930, da parte dell'Air Ministry, il Ministero dell'Aria britannico, con il nome di F.7/30 e prevedeva una velocit\u00e0 di 400\u00a0km/h e 4 mitragliatrici di piccolo calibro, nonch\u00e9 possibilmente l'adozione di un motore Rolls-Royce Goshawk. Mitchell present\u00f2 il Type 224 che era un prodotto piuttosto convenzionale, poich\u00e9 all'ala bassa a gabbiano abbinava un carrello fisso ed abitacolo aperto. Alla competizione, disputata con almeno 10 concorrenti, la spunt\u00f2 il Gloster S.S.37 biplano, poi divenuto famoso come \"Gladiator\". I velivoli equipaggiati con il Goshawk erano penalizzati dall'elevato peso del sistema di raffreddamento ad evaporazione e cos\u00ec anche i tipi monoplani persero contro quello che rimase l'ultimo caccia biplano britannico.\nAlla fine del 1933, Mitchell sub\u00ec una colostomia per il trattamento del cancro del colon-retto. Nonostante questo, continu\u00f2 a lavorare, non solo sullo Spitfire, ma anche su un bombardiere quadrimotore, il Type 317. Insolitamente per un progettista di aerei, in quel periodo prese lezioni di volo riuscendo ad ottenere il brevetto di pilota nel luglio 1934.\nNel 1936 gli venne diagnosticato un nuovo carcinoma che lo costrinse, stavolta, a lasciare il lavoro all'inizio del 1937, anche se \u00e8 stato visto spesso a presenziare alla fase di sperimentazione dello Spitfire. Si trasfer\u00ec presso l'American Foundation a Vienna per un mese, ma mor\u00ec nel giugno 1937.\nLa sua vita ed i sacrifici che si impose per continuare il lavoro nonostante il dolore e la morte imminente sono stati oggetto del film \"Il primo dei pochi\", diretto da Leslie Howard nel 1942. Il film contribu\u00ec a creare attorno alla figura di Mitchell alcuni miti, in particolare che non si interessasse al proprio stato di salute fino al decesso, conducendo una vita piena e lavorando principalmente al progetto del bombardiere nei suoi ultimi anni. In qualit\u00e0 di Chief Designer, a Mitchell successe Joseph Smith, che era responsabile per l'ulteriore sviluppo dello Spitfire. Tuttavia, il progetto di Mitchell era cos\u00ec buono che lo Spitfire riusc\u00ec ad essere continuamente migliorato per tutto il periodo della seconda guerra mondiale, mentre il suo contemporaneo, l'Hawker Hurricane, divenne rapidamente superato."}
{"id": "2174016", "revid": "187", "url": "https://it.wikipedia.org/wiki?curid=2174016", "title": "Germano di Parigi", "text": "Biografia.\nGermano nacque alla fine del V secolo ad Autun da una famiglia benestante. Fu un uomo di buoni studi, divenne sacerdote e poi abate nell'Abbazia di San Sinforiano ad Autun. Nel 555 per volere di re Childeberto divenne vescovo di Parigi.\nNel 558 o 559 consacr\u00f2 una chiesa dedicata a San Vincenzo di Saragozza con annesso monastero.\nViene a lui attribuito nella sua prima stesura il rito gallicano in uso in varie parti d'Europa fino alla Riforma dell'XI secolo di Gregorio VII nel IX secolo. \nUn rito gemello del rito ambrosiano usato a Milano e sopravvissuto con il rito mozarabico in Spagna alla imposizione dell'unico rito romano a tutta l'orbe dipendente dal Papato.\nNella sua struttura mantiene un legame liturgico con i riti delle Chiese mediorientali e in particolare quella siriaca.\nMor\u00ec nel 576 e venne seppellito dapprima nella cappella di San Sinforiano. Nel 756 il corpo verr\u00e0 traslato nella chiesa di san Vincenzo, che da allora prender\u00e0 il nome di \"Saint-Germain-des-Pr\u00e9s\".\nAd abbellire il suo sepolcro contribu\u00ec nel VII secolo Sant'Eligio.\nCulto.\nViene festeggiato il 28 maggio, ed \u00e8 patrono dell'Arcidiocesi di Rimouski, in Canada.\nMiracoli.\nGli si attribuiscono miracoli in favore di poveri, detenuti, vittime di incendi e malati."}
{"id": "2174018", "revid": "767487", "url": "https://it.wikipedia.org/wiki?curid=2174018", "title": "Dave Williams (cantante)", "text": "Williams \u00e8 stato il primo cantante del gruppo nu metal Drowning Pool. Era conosciuto per le sue capacit\u00e0 di canto, per il suo carattere molto socievole e per la sua amicizia con Cristian Machado, cantante della band nu metal Ill Ni\u00f1o. Williams muore di arresto cardiaco durante l'Ozzfest proprio quando i Drowning Pool stavano presentando il loro primo album. Il suo corpo viene scoperto il 14 agosto del 2002, riverso nel tourbus a Manassas in Virginia. I membri della band furono convinti dai genitori di Dave a non sciogliere la band. Il microfono usato da Dave fu donato all'amico Cristian Machado."}
{"id": "2174028", "revid": "474175", "url": "https://it.wikipedia.org/wiki?curid=2174028", "title": "Argens (fiume)", "text": "L'Argens (\"Argen\u00e7\" in occitano) \u00e8 un \"fleuve c\u00f4tier\", secondo la terminologia francese, il cui corso si sviluppa interamente nel dipartimento francese del Varo e che si getta nel Mar Mediterraneo.\nEtimologia.\nIl nome Argens si riferisce semplicemente al colore delle sue acque \u00abbianche come l'argento\u00bb.\nTragitto.\nComuni attraversati.\nIl fiume attraversa Seillons-Source-d'Argens, nel cui territorio \u00e8 sita la sorgente, Ch\u00e2teauvert, Correns, Montfort-sur-Argens, Carc\u00e8s, Le Thoronet, Lorgues, Taradeau, Vidauban, Les Arcs-sur-Argens, Le Muy, Roquebrune-sur-Argens, Puget-sur-Argens, Fr\u00e9jus, ove si getta nel Mar Mediterraneo. La sua lunghezza totale \u00e8 di 116 chilometri.\nIdrologia.\nL'Argens \u00e8 un corso d'acqua non molto ricco, ma sufficientemente dotato di acqua per l'intero anno (Ne \u00e8 tuttavia stato privo nel settembre 2007.). La sua portata \u00e8 stata osservata per un periodo di 37 anni (1970 \u2013 2007), a Roquebrune-sur-Argens al suo sbocco in mare. Il suo bacino \u00e8 di 2.530\u00a0km\u00b2 e la sua portata media interannuale a Roquebrune-sur-Argens \u00e8 di 17,9\u00a0m\u00b3 al secondo.\nL'Argens presenta fluttuazioni stagionali moderate e vi si possono distinguere due periodi nell'anno. Il periodo di piena va dall'autunno alla primavera e la portata mensile va, in questo intervallo di tempo, da 16 a 33\u00a0m\u00b3 al secondo, ottobre e maggio inclusiu, con un massimo netto in gennaio di 32,8\u00a0m\u00b3 ed in febbraio di 29,0\u00a0m\u00b3. Da questi valori si scende rapidamente nel periodo di magra fra giugno e settembre quando, nel mese di agosto, tocca il minimo di 6,08\u00a0m\u00b3 al secondo.\nLe oscillazioni tuttavia di breve periodo possono essere maggiori e variano di anno in anno."}
{"id": "2174030", "revid": "61051", "url": "https://it.wikipedia.org/wiki?curid=2174030", "title": "Reginald Mitchell", "text": ""}
{"id": "2174033", "revid": "123368651", "url": "https://it.wikipedia.org/wiki?curid=2174033", "title": "Antisionismo", "text": "L'antisionismo \u00e8 l'atteggiamento di coloro che si oppongono al sionismo, cio\u00e8 al movimento politico fondato nel 1897 volto alla costituzione di uno Stato nazionale ebraico in parte di quello che fu il Mandato britannico della Palestina e, prima ancora, la Palestina ottomana. Il sionismo raggiunse il proprio obiettivo con la fondazione dello Stato d'Israele nel 1948, ma il movimento sionista continu\u00f2 ad operare con entusiasmo per rinsaldare e proteggere il nuovo Stato. L'immigrazione e l'assimilazione di ebrei provenienti da altri paesi, principalmente profughi della Shoah, rappresent\u00f2 il mezzo principale adottato dal sionismo per rafforzare lo Stato d'Israele.\nL'antisionismo pone un'obiezione di fondo all'esistenza dello Stato ebraico edificato dal movimento sionista e al movimento stesso, nella sua evoluzione ideale sin dal primo congresso mondiale tenutosi a Basilea nel 1897, fino alle sue posizioni attuali. Diverse personalit\u00e0 di spicco del mondo ebraico e non sostengono che l'antisionismo sia una nuova forma velata di antisemitismo, tesi comunque non unanimemente accettata. , altri, come i Neturei Karta, ripudiano \"in toto\" l'idea stessa di uno Stato ebraico.\nStoria.\nIl sionismo in un certo senso deriva dal concetto di aliyah, cio\u00e8 il desiderio di tornare alla Terra Promessa. Tale parola ha descritto anche le migrazioni di alcuni ebrei verso Israele fin dai tempi antichi, ma il concetto, di stampo religioso, \u00e8 pi\u00f9 spesso legato al ritorno del messia. Sostenere l\"'aliyah\" non significa automaticamente sostenere il sionismo: alla nascita di questo movimento politico, esso fu avversato dalla grande maggioranza dei correligionari.\nTra gli ebrei ortodossi askenaziti furono mosse al sionismo appunti soprattutto di carattere religioso, sostenendo che il ritorno alla Terra Promessa poteva avvenire solo con l'arrivo del Messia. Fatta eccezione per i pogrom russi, dal punto di vista sociale l'ebraismo stava vivendo un periodo di relativa tranquillit\u00e0. Si opposero al sionismo, in quanto espressione di nazionalismo, Lev Trotsky e Rosa Luxemburg. In Russia, la maggioranza degli ebrei si ritrovava in organizzazioni socialiste non sioniste. La pi\u00f9 significativa era il \"Bund\", movimento antisionista nato nel 1897 per promuovere nella diaspora un'autonomia culturale fondata sulla lingua e la cultura yiddish.\nFautori di una cooperazione arabo-ebraica, e quindi di una concezione funzionale al sionismo, furono negli anni '20 il gruppo B'rit Shalom (Patto di pace) e negli anni quaranta il gruppo Ihud, di cui fece parte Martin Buber; entrambi erano stati fondati da Jehuda Magnes, cofondatore e presidente dell'Universit\u00e0 Ebraica. Dagli Stati Uniti, fece sentire la sua voce di opposizione alla violenza sionista Hannah Arendt. La forte immigrazione ebraica in Palestina sotto il mandato britannico (tra il 1920 e il 1945, immigrarono in zona 367'845 ebrei e solo 33'304 non-ebrei), a seguito della dichiarazione di Balfour, prima in via ufficiale e dopo il Libro Bianco del 1939 in maniera clandestina, port\u00f2 la percentuale di popolazione ebraica del paese a passare dall'11% circa del censimento del 1922 (83'790 unit\u00e0 su un totale di 752'048) al 33% circa rilevato dall'UNSCOP nel 1947 (608'000 su un totale di 1'845'000).\nLa situazione cre\u00f2 un crescendo di tensione tra la popolazione preesistente e i coloni, che sfoci\u00f2 sovente in periodi pi\u00f9 o meno prolungati di scontri (tra cui la rivolta araba del triennio 1936-39, che fu tra le cause dell'emanazione del Libro Bianco) e, a partire dagli anni trenta, ad azioni terroristiche dei gruppi sionisti pi\u00f9 estremi come l'Irgun Zvai Leumi e il Lohamei Herut Israel, rivolte di volta in volta contro i britannici, la popolazione araba e gli ebrei accusati di collaborare con la potenza mandataria. A seguito dell'Olocausto tra l'opinione pubblica occidentale inizi\u00f2 ad essere vista con favore la creazione di uno stato ebraico. La naturale conseguenza fu l'abbandono di quanto previsto nel 1939 dal Libro Bianco britannico (nascita di un unico stato ad etnia mista nel 1949) e l'approvazione della Risoluzione 181 che prevedeva la divisione del territorio in due stati. Per i primi vent'anni successivi prevalse nel mondo - fatta eccezione per i paesi arabi - una visione sostanzialmente favorevole allo Stato di Israele.\nAnche in Occidente, tuttavia, vi furono voci critiche nei confronti del sionismo, soprattutto per quello che riguarda le sue componenti pi\u00f9 estremiste. Nel 1948 diversi intellettuali ebrei residenti negli Stati Uniti (tra cui Hannah Arendt ed Albert Einstein) scrissero una lettera al New York Times in cui veniva fortemente criticata la visita negli Stati Uniti di Menachem Begin, alla ricerca di fondi e di contatti con il movimento sionista statunitense, definendo i metodi e l'ideologia del suo partito \"Tnuat Haherut\" (formato dopo lo scioglimento ufficiale dell'Irgun) come ispirati a quelli dei partiti nazisti e fascisti. Nel 1967, , un giornalista ebreo statunitense, Stone, ha scritto:\nL'opposizione politica allo stato di Israele cominci\u00f2 a farsi sentire dopo la guerra del 1967 e la conquista dei Territori Palestinesi, e si accentu\u00f2 nel corso della prima guerra del Libano, con il massacro maronita di Sabra e Shatila. Le valutazioni storiche sulla nascita dello stato ebraico, e sulle azioni del medesimo, cambiarono con la comparsa delle opere dei nuovi storici israeliani cosiddetti post-sionisti - da Avi Shlaim, a Tom Segev da Benny Morris a Ilan Papp\u00e9, vale a dire dalla fine degli anni ottanta. Ilan Papp\u00e9, ad esempio, ha sostenuto che durante la cosiddetta Nakba nel 1947-48 le autorit\u00e0 ebraiche agli ordini di Ben Gurion praticarono una vera e propria pulizia etnica sistematicamente pianificata che port\u00f2 all'espulsione di circa ottocentomila profughi palestinesi. \nBenny Morris, partito anch'egli dal mettere in luce i fatti del 1948 e degli anni successivi, cambi\u00f2 radicalmente posizione politica, sostenendo che la pulizia etnica nei confronti dei palestinesi avrebbe dovuto essere ancora pi\u00f9 esauriente; tutto questo, per\u00f2, senza cambiare una riga dei suoi scritti precedenti, a dimostrazione che considera tuttora di aver riportato comunque il vero. L'opposizione \u00e8 cresciuta ulteriormente a partire dall'inizio della seconda intifada anche a causa del maggior accesso ai mezzi di comunicazione degli oppositori al sionismo grazie all'accesso ai nuovi media.\nFra gli oppositori per motivi religiosi si ricordano i Neturei Karta (\u05e0\u05d8\u05d5\u05e8\u05d9 \u05e7\u05e8\u05ea\u05d0, in aramaico \"Guardiani della citt\u00e0\") che rifiutano di riconoscere l'autorit\u00e0 e la stessa esistenza dello Stato di Israele accusandolo di essersi dotato di una facciata religiosa (con l'uso di nomi religiosi per i partiti politici, la presenza di rabbini negli stessi, etc.) e di alterare i commentari alla Torah secondo le esigenze sioniste. L'opposizione politica allo stato di Israele in quanto \"stato degli ebrei\", \u00e8 diretta a trasformare quest'ultimo, con o senza i Territori occupati, in uno stato realmente appartenenti a tutti coloro che attualmente vi abitano, siano essi ebrei o non ebrei, che ammontano al 20% dei cittadini israeliani, principalmente cittadini arabi di Israele.\nAlcuni auspicano un unico stato multietnico e multiconfessionale che riunisca in s\u00e9 il territorio attualmente israeliano oltre ai Territori occupati. Fuori dal mondo ebraico, questa tendenza \u00e8 sostenuta ad esempio da Virginia Tilley, autrice di The One-State Solution. Fra gli ebrei 'diasporici' sono da ricordare gli storici Tony Judt, il politologo statunitense Bertell Ollman, il militante di sinistra Tony Greenstein ed il giornalista (di stanza a Tel Aviv) Arthur Neslen; degli israeliani, lo stesso Ilan Papp\u00e9, lo scrittore Uri Davis, l'attivista Michel Warschawski, condirettore israeliano (insieme al medico palestinese Majed Nassar) dell'Alternative Information Center (AIC), gruppo in cui israeliani e palestinesi cooperano al medesimo livello, e l'antropologo Jeff Halper, presidente dell'Israeli Center Against House Demolitions (ICAHD).\nAntisionismo e antisemitismo.\nIn anni recenti, molti commentatori hanno sostenuto che alcune manifestazioni antisioniste coprano in realt\u00e0 sentimenti antisemiti, collegati forse a qualche eccesso violento di estrema destra o estrema sinistra in difesa dei palestinesi. A tal proposito \u00e8 stato coniato il termine di nuovo antisemitismo, cio\u00e8 di una forma di razzismo antiebraico che si serve di argomentazioni antisioniste.\nCritiche all'utilizzo di tale espressione affermano che esso in realt\u00e0 confonda l'antisionismo con l'antisemitismo, considera demonizzanti le critiche legittime a Israele, banalizza il significato di antisemitismo e sfrutta l'antisemitismo per mettere a tacere i dibattiti.\nEsistono piccoli gruppi di ebrei antisionisti, come i \"Jews Against Zionism\", che sostengono che la dimensione politica del sionismo contraddica il disposto della Torah.\nAltri progetti.\n "}
{"id": "2174040", "revid": "1573940", "url": "https://it.wikipedia.org/wiki?curid=2174040", "title": "Monastero dei Santi Felice e Fortunato", "text": "Il monastero dei Santi Felice e Fortunato era un antico monastero benedettino maschile che sorgeva ad Ammiana, centro scomparso della Laguna Veneta settentrionale. Era situata nei dintorni dell'attuale isola della Salina; nella zona sopravvivono ancor oggi toponimi che ricordano l'antico luogo di culto, come \"palude di San Felice\" e \"canale di San Felice\".\nFu fondato nell'899 dai monaci del monastero di Santo Stefano di Altino in fuga dagli Ungari. In questo periodo erano stati costruiti numerosi conventi nella laguna nord per ovviare alla decadenza ambientale dei luoghi che, divenuti paludosi e malarici, si stavano rapidamente spopolando.\nCitato per la prima volta in un atto del 1074, negli anni seguenti il monastero ampli\u00f2 i suoi possedimenti con una serie di donazioni, molte presso il \"Lido Albo\", l'attuale Sant'Erasmo.\nIl progetto di bonifica e ripopolamento fall\u00ec irrimediabilmente pochi secoli dopo la fondazione. Nel 1419 i monaci furono trasferiti a Venezia e nel 1472, papa Sisto IV soppresse l'abbazia ormai abbandonata. I suoi ruderi resistettero ancora sino al XVI secolo (almeno secondo la cartografia dell'epoca), ma furono rapidamente spogliati e demoliti."}
{"id": "2174049", "revid": "80339", "url": "https://it.wikipedia.org/wiki?curid=2174049", "title": "Idrinsky rayon", "text": ""}
{"id": "2174051", "revid": "80339", "url": "https://it.wikipedia.org/wiki?curid=2174051", "title": "Distretto di Idrinskoe", "text": ""}
{"id": "2174052", "revid": "767487", "url": "https://it.wikipedia.org/wiki?curid=2174052", "title": "Ommocromo", "text": "Il termine ommocromo comprende vari pigmenti biologici che si trovano negli occhi dei crostacei e degli insetti. Infatti \u00e8 proprio il colore dell'occhio ad essere determinato dagli ommocromi. Sono stati rinvenuti anche nei cromatofori dei Cefalopodi, e nei ragni.\nIl nome deriva dalla parola greca , \u00f2mma, che significa \"occhio\" e , chr\u00f2ma, che significa \"colore\".\nDal punto di vista biochimico gli ommocromi sono prodotti dal metabolismo del triptofano, attraverso la chinurenina e la 3-idrossichinurenina. Sono responsabili di una larga variet\u00e0 di colori, che spaziano dal giallo al rosso e dal bruno al nero. I colori pi\u00f9 soffusi e leggeri vengono prodotti dalle ommatine, mentre un miscuglio di ommatine e di ommine \u00e8 responsabile dei colori pi\u00f9 marcati e pi\u00f9 accesi.\nNei ragni, in particolare, gli ommocromi sono depositati in granuli piccolissimi di pigmento dentro le cellule dell'ipodermide, immediatamente sotto la cuticola."}
{"id": "2174056", "revid": "80339", "url": "https://it.wikipedia.org/wiki?curid=2174056", "title": "Bol\u0161eulujskij rajon", "text": ""}
{"id": "2174057", "revid": "287204", "url": "https://it.wikipedia.org/wiki?curid=2174057", "title": "Bol'seulujskij rajon", "text": ""}
{"id": "2174058", "revid": "80339", "url": "https://it.wikipedia.org/wiki?curid=2174058", "title": "Bolseulujskij rajon", "text": ""}
{"id": "2174059", "revid": "80339", "url": "https://it.wikipedia.org/wiki?curid=2174059", "title": "Bolsheuluysky rayon", "text": ""}
{"id": "2174061", "revid": "80339", "url": "https://it.wikipedia.org/wiki?curid=2174061", "title": "Distretto di Bolshoy Uluy", "text": ""}
{"id": "2174062", "revid": "80339", "url": "https://it.wikipedia.org/wiki?curid=2174062", "title": "Distretto di Bol'\u0161oj Uluj", "text": ""}
{"id": "2174063", "revid": "80339", "url": "https://it.wikipedia.org/wiki?curid=2174063", "title": "Distretto di Bol\u0161oj Uluj", "text": ""}
{"id": "2174064", "revid": "80339", "url": "https://it.wikipedia.org/wiki?curid=2174064", "title": "Distretto di Bolshoj Uluj", "text": ""}
{"id": "2174065", "revid": "80339", "url": "https://it.wikipedia.org/wiki?curid=2174065", "title": "Bol'sheulujskij rajon", "text": ""}
{"id": "2174067", "revid": "729019", "url": "https://it.wikipedia.org/wiki?curid=2174067", "title": "Supermarine S.6", "text": "Il Supermarine S.6 era un idrocorsa progettato da Reginald Joseph Mitchell per partecipare alla Coppa Schneider del 1929. Fu un'evoluzione intermedia degli idrovolanti da corsa costruiti dall'azienda britannica Supermarine Aviation Works, realizzato dopo il Supermarine S.4, il Supermarine S.5 e precursore del Supermarine S.6B che risulter\u00e0 vincitore della Coppa nell'edizione del 1931.\nStoria del progetto.\nIl progetto del Supermarine S.6 era la logica evoluzione del modello S.5, vincitore dell'edizione del 1927 della Coppa Schneider. Visto che il motore installato (il Napier Lion VIIB), aveva raggiunto i propri limiti di sviluppo, per motorizzare il nuovo S.6 Reginald Mitchell si rivolse a Sir Henry Royce che, ottenuto il via libera dal consiglio di amministrazione, s'impegn\u00f2 a fornire una nuova unit\u00e0 in grado di sviluppare di potenza.\nQuesto nuovo modello era il Rolls-Royce R, un 12 cilindri a V di 60\u00b0 sviluppato dalla Rolls-Royce Limited per le competizioni, partendo dal precedente Rolls-Royce H; il motore si sarebbe dimostrato capace di erogare la ragguardevole potenza di , a fronte di un peso di sole .\nTecnica.\nCellula.\nIl Supermarine S.6 era un monoplano ad ala bassa dalla struttura interamente metallica; pi\u00f9 grande e sensibilmente pi\u00f9 pesante del predecessore aveva la fusoliera interamente realizzata in duralluminio, medesimo materiale con il quale \u00e8 costruito anche il rivestimento, rivettato alla struttura. La cabina di pilotaggio era completamente scoperta e priva di parabrezza e posizionata al centro del velivolo, accessibile da un'apertura di dimensioni contenute.\nAnche la struttura delle ali era completamente metallica; caratteristica esclusiva dell'S.6 era costituita dal rivestimento delle ali che fungeva allo stesso tempo da pannello radiante dell'impianto di raffreddamento del motore. In sostanza il radiatore era costituito da due pannelli di duralluminio, separati da una sottile intercapedine all'interno della quale scorreva il liquido di raffreddamento; il pannello superiore costituiva la superficie alare e, grazie allo scorrimento del flusso d'aria, garantiva lo smaltimento del calore accumulato dal liquido nel circuito. Le ali erano posizionate nella sezione anteriore del velivolo, con il bordo d'entrata disposto al di sotto del motore.\nAnche l'impennaggio, oltre alla classica funzione aerodinamica aveva una seconda finalit\u00e0: la deriva conteneva il serbatoio dell'olio lubrificante destinato al motore; la funzione di radiatore era svolta in questo caso sia dalla deriva stessa che dai condotti che portavano l'olio all'unit\u00e0 motrice, disposti all'esterno della fusoliera.\nI due galleggianti \"a scarponi\" mantenevano la configurazione del modello precedente ed erano interamente metallici: la parte centrale era realizzata in acciaio, le parti esterne in duralluminio. Contenevano, come gi\u00e0 nell'S.5, i serbatoi del carburante.\nMotore.\nIl Supermarine S.6 fu equipaggiato con il motore V12 Rolls-Royce \"R\", un propulsore realizzato dall'azienda di Derby appositamente per le competizioni; si trattava di un motore della cilindrata di dotato di impianto di sovralimentazione.\nNella versione impiegata nel corso dell'edizione del 1929 della Coppa Schneider il \"Type R\" era in grado di sviluppare la potenza di , al regime di giri al minuto.\nL'elica era bipala e metallica, azionata tramite una demoltiplica al fine di migliorarne l'efficienza; il suo senso di rotazione (vista frontalmente) era antiorario.\nImpiego operativo.\nDel Supermarine S.6 furono realizzati due esemplari, immatricolati N247 e N248, costruiti nello stabilimento di Woolston ed impiegati dal RAF High Speed Flight, il reparto di alta velocit\u00e0 dell'aeronautica militare britannica. \nEntrambi vennero iscritti all'edizione del 1929 del Trofeo che in quell'anno si disput\u00f2 tra il 6 ed 7 settembre sul circuito aereo a Calshot, sull'isola di Wight. L'esemplare N247, ai comandi dell'ufficiale Henry R. Waghorn, percorse i sette giri del circuito (un quadrilatero dal perimetro di 50\u00a0km) in un tempo di 39:42.8 alla media di che gli permise di assicurarsi la vittoria. L'N248, pilotato da Richard Atcherly, venne invece squalificato per aver effettuato una virata all'interno di una delle boe di delimitazione del percorso.\nNonostante il successo del 1929, e la possibilit\u00e0 di aggiudicarsi definitivamente la Coppa Schneider, il governo britannico (nel pieno della grande depressione) ritir\u00f2 il proprio sostegno economico per approntare la squadra destinata a disputare la successiva edizione che si sarebbe tenuta nel 1931.\nSolo l'intervento filantropico di Lady Lucy Houston, che don\u00f2 i fondi necessari, consent\u00ec di realizzare la nuova versione del velivolo (denominata poi \"S.6B\") e gli aggiornamenti alle macchine gi\u00e0 costruite (designate quindi \"S.6A\").\nL'N248 fece parte della squadra che partecip\u00f2 alla gara di Calshot e venne portato al circuito di gara, ma non partecip\u00f2 alla competizione.\nVelivoli attualmente esistenti.\nIl Supermarine S.6A N248 \u00e8 esposto al pubblico presso il Solent Sky Museum di Southampton, Inghilterra."}
{"id": "2174069", "revid": "80339", "url": "https://it.wikipedia.org/wiki?curid=2174069", "title": "Emeljanovskij rajon", "text": ""}
{"id": "2174070", "revid": "287204", "url": "https://it.wikipedia.org/wiki?curid=2174070", "title": "Otto Warburg (botanico)", "text": "Esperto di agricoltura industriale, Warburg \u00e8 noto anche per essere stato membro molto attivo della organizzazione sionista mondiale, operante a favore della costituzione dello Stato di Israele, di cui fu eletto presidente al decimo Congresso mondiale sionista, tenutosi a Basilea nel 1911. Ricopr\u00ec tale carica fino al 1921."}
{"id": "2174071", "revid": "80339", "url": "https://it.wikipedia.org/wiki?curid=2174071", "title": "Emelyanovsky rayon", "text": ""}
{"id": "2174072", "revid": "80339", "url": "https://it.wikipedia.org/wiki?curid=2174072", "title": "Distretto di Emel'janovo", "text": ""}
{"id": "2174074", "revid": "80339", "url": "https://it.wikipedia.org/wiki?curid=2174074", "title": "Distretto di Emeljanovo", "text": ""}
{"id": "2174075", "revid": "80339", "url": "https://it.wikipedia.org/wiki?curid=2174075", "title": "Distretto di Emelyanovo", "text": ""}
{"id": "2174076", "revid": "80339", "url": "https://it.wikipedia.org/wiki?curid=2174076", "title": "Yeniseysky rayon", "text": ""}
{"id": "2174077", "revid": "80339", "url": "https://it.wikipedia.org/wiki?curid=2174077", "title": "Jenisejskij rajon", "text": ""}
{"id": "2174078", "revid": "80339", "url": "https://it.wikipedia.org/wiki?curid=2174078", "title": "Distretto di Enisejsk", "text": ""}
{"id": "2174079", "revid": "80339", "url": "https://it.wikipedia.org/wiki?curid=2174079", "title": "Distretto di Jenisejsk", "text": ""}
{"id": "2174080", "revid": "80339", "url": "https://it.wikipedia.org/wiki?curid=2174080", "title": "Distretto di Yeniseysk", "text": ""}
{"id": "2174082", "revid": "80339", "url": "https://it.wikipedia.org/wiki?curid=2174082", "title": "Yermakovsky rayon", "text": ""}
{"id": "2174083", "revid": "80339", "url": "https://it.wikipedia.org/wiki?curid=2174083", "title": "Jermakovskij rajon", "text": ""}
{"id": "2174084", "revid": "80339", "url": "https://it.wikipedia.org/wiki?curid=2174084", "title": "Distretto di Ermakovskoe", "text": ""}
{"id": "2174085", "revid": "80339", "url": "https://it.wikipedia.org/wiki?curid=2174085", "title": "Distretto di Yermakovskoye", "text": ""}
{"id": "2174086", "revid": "80339", "url": "https://it.wikipedia.org/wiki?curid=2174086", "title": "Distretto di Jermakovskoje", "text": ""}
{"id": "2174094", "revid": "767487", "url": "https://it.wikipedia.org/wiki?curid=2174094", "title": "Enti geometrici impropri", "text": "Con la locuzione enti geometrici impropri si vuole indicare il gruppo degli elementi primitivi che danno origine alle figure geometriche, quando se ne considera la posizione all'infinito anzich\u00e9 a distanza finita. Le definizioni di tali elementi quali enti impropri, corrispondono a una necessaria estensione di concetti della geometria elementare conseguente all'evoluzione che ha subito la materia nel corso del tempo. Gli sviluppi della geometria verificatisi a partire dal Rinascimento, hanno infatti condotto ad aggiungere ai concetti classici di punto, retta e piano, quelli corrispondenti di punto improprio, retta impropria e piano improprio. In conseguenza di ci\u00f2, gli enti geometrici fondamentali definiti dalla geometria elementare assumono le rispettive denominazioni di \"punto proprio\", \"retta propria\" e \"piano proprio\", come necessarie precisazioni e distinzioni.\nNell'ambito delle sistemazioni operate nel corso del processo evolutivo accennato, ed approdato alla formulazione della geometria proiettiva, col nome di \"punto improprio\" si \u00e8 soliti designare il punto all'infinito di una retta, che determina la direzione della retta stessa. Dato che due o pi\u00f9 rette parallele fra loro hanno la medesima direzione, ne consegue che esse hanno in comune lo stesso punto improprio; in altre parole si dice che rette parallele fra loro si incontrano all'infinito nel loro punto improprio. Analoghi concetti attengono al piano: \"retta impropria\" \u00e8 detta la retta all'infinito di un piano, che determina la giacitura del piano stesso; due o pi\u00f9 piani paralleli fra loro, avendo la medesima giacitura, hanno in comune la stessa retta impropria, ovvero piani paralleli fra loro si incontrano all'infinito lungo la loro retta impropria. Nello stesso ambito della geometria proiettiva, i termini \"direzione\" e \"giacitura\" sono usati quali sinonimi di punto improprio e retta impropria. L'insieme di tali elementi costituisce il piano improprio. Le nozioni di parallelismo fra elementi omonimi e non omonimi derivanti dalla geometria elementare cadono quindi in difetto.\nRiferendosi alla geometria affine, si definisce piano affine ampliato l'unione di un insieme non vuoto di punti propri, che siano gli elementi di un piano affine, e dell'insieme dei punti impropri. Per detta geometria il parallelismo \u00e8 una relazione di equivalenza.\nStoria.\nI concetti di enti impropri sopra illustrati, non rintracciabili nei trattati antichi di geometria, sono necessari alle elaborazioni della geometria descrittiva e di quella proiettiva, anche se tali elaborazioni sono sviluppate nello spazio definibile con i principi euclidei. I settori di attivit\u00e0 e del sapere che pi\u00f9 hanno contribuito a promuovere l'evoluzione in quest'ambito, sono le esperienze condotte sul tema della prospettiva e gli studi sulle coniche.\nAnche se al problema della rappresentazione prospettica nei secoli XV e XVI furono interessati quasi esclusivamente gli artisti, \u00e8 da essa che inizi\u00f2 il percorso di ricerca di una nuova geometria in grado di dare una giustificazione teorica ai punti di fuga e alle rette di fuga, oltre che a tutto lo schema lineare costituente la struttura geometrica di un disegno prospettico.\nIl primo ad introdurre in forma esplicita l'idea di punto improprio nel campo di competenza dei matematici, fu il lionese Girard Desargues (1593-1662), arruolato come ingegnere militare nelle truppe del cardinale Richelieu (1585-1642). Lo fece in un suo trattato dal singolare titolo \"Brouillon projet d'une atteinte aux \u00e9v\u00e9nements des rencontres d'un c\u00f4ne avec un plan\" (Paris, 1639), un originale studio sulle coniche in cui queste, anche quelle aperte come la parabola e l'iperbole, sono in sostanza considerate come trasformazioni proiettive del cerchio. E proprio in virt\u00f9 di quest'opera, oltre che per il suo teorema dei triangoli omologici, egli \u00e8 considerato a pieno diritto l'autentico iniziatore della geometria proiettiva. I suoi meriti per\u00f2 non furono riconosciuti subito, a parte l'ammirazione tributatagli da Ren\u00e9 Descartes (1596-1650), a causa del linguaggio usato nel suo \"Brogliaccio\", un linguaggio informale, un poco astruso e anche difficile da interpretare, quanto mai lontano dallo stile dei matematici classici. Egli si era interessato anche alla prospettiva, lasciando su di essa un breve scritto dal titolo \"M\u00e9thode universelle de mettre en perspective les objets donn\u00e9s r\u00e9ellement\" (Parigi, 1636). Ci\u00f2 vale come testimonianza della stretta relazione intercorrente fra il metodo praticato da artisti ed illustratori, e il concetto di punto improprio che si andava formalizzando.\nAttraverso successive tappe, una delle quali fu l'importante contributo apportato dall'inglese Brook Taylor (1685-1731), si giunse, alla fine del Settecento, all'opera fondamentale di Gaspard Monge (1746-1818), che sistem\u00f2 in un organismo di vaste proporzioni le conoscenze geometriche fino ad allora maturate e utili alla rappresentazione. Egli fond\u00f2, dando ad essa il nome stesso, la geometria descrittiva come un corpo di metodi e di regole che consentono di ottenere le immagini piane delle figure dello spazio con operazioni di proiezione e di sezione. Contestualmente stabil\u00ec i requisiti in base ai quali un insieme di regole pratiche pu\u00f2 considerarsi un metodo di rappresentazione, requisiti che risiedono essenzialmente nella piena sostituibilit\u00e0 fra l'immagine e la figura obiettiva. Confer\u00ec alla sua coerente visione un supporto didattico di grande valore, cio\u00e8 il trattato \"G\u00e9om\u00e9trie Descriptive, le\u00e7ons donn\u00e9es aux \u00c9coles Normales l'an 3 de la R\u00e9publique\", I Ed., Parigi, anno VII (1798), che fu tradotto in diverse lingue ed ebbe rapida diffusione al di fuori dei confini francesi.\nNel secondo decennio dell'Ottocento, Jean Victor Poncelet (1788-1867), gi\u00e0 allievo del Monge all'\u00c9cole polytechnique, studiando le propriet\u00e0 invarianti delle figure, cio\u00e8 le propriet\u00e0 che si mantengono inalterate nonostante le trasformazioni che le figure subiscono attraverso le operazioni di proiezione e sezione, fond\u00f2 la geometria proiettiva come corpo separato dagli altri assetti della geometria. Ricerche e studi che per circa due secoli erano proceduti fortemente intrecciati, condotti in modo vicendevolmente complementare e senza precise distinzioni, trovarono cos\u00ec una sistemazione in base a principi di coerenza e di appartenenza. Al Poncelet si deve anche il \"metodo della proiezione centrale\", che per la sua relativa astrattezza va distinto dal procedimento della prospettiva, ma di questa, che si configura come una sua applicazione, fornisce tutti gli aspetti teorici.\nCon l'opera del Poncelet, ovvero nella geometria proiettiva, acquistano una valenza piena gli enti geometrici impropri, che sono considerati elementi primitivi del tutto indistinti dagli enti geometrici propri."}
{"id": "2174097", "revid": "21334034", "url": "https://it.wikipedia.org/wiki?curid=2174097", "title": "Pietra di Vaksala", "text": ""}
{"id": "2174098", "revid": "21333433", "url": "https://it.wikipedia.org/wiki?curid=2174098", "title": "Database nordico di iscrizioni runiche", "text": ""}
{"id": "2174110", "revid": "253269", "url": "https://it.wikipedia.org/wiki?curid=2174110", "title": "Ann Rutherford", "text": "La sua fama \u00e8 principalmente legata all'interpretazione di Polly Benedict, eterna fidanzata di Andy Hardy (Mickey Rooney), in una popolare serie di commedie prodotte dalla MGM negli anni trenta e quaranta. Ma soprattutto per il ruolo di Carole O'Hara, la sorella della protagonista, Rossella \"(Scarlett)\" interpretata da Vivien Leigh nel celebre film \"Via col vento\", vincitore di ben otto premi Oscar.\nBiografia.\nFiglia del tenore John Defferin Rutherford e dell'attrice Lucille Mansfield (cugina dell'attore Richard Mansfield), riscosse i primi successi sin dall'infanzia quale prolifica interprete radiofonica. Apparve per la prima volta sul grande schermo nel 1935, quando ottenne una parte nel film \"La ragazza del porto\" di Joseph Santley. In appena tre anni, fra il 1935 ed il 1938, partecip\u00f2 ad oltre venti pellicole, raggiungendo una certa notoriet\u00e0.\nNel 1939 venne chiamata a interpretare Carole O'Hara, una delle sorelle di Rossella in \"Via col vento\", capolavoro di Victor Fleming. Il successo clamoroso del film consent\u00ec alla carriera della Rutherford di decollare. Un altro personaggio di spicco che la diciottenne attrice interpret\u00f2 nel 1940 fu quello di Lydia, la giovane sorella avventata che scappa di casa mettendo a soqquadro l'ambiente familiare, in \"Orgoglio e pregiudizio\", film prodotto dalla MGM, una delle numerose versioni cinematografiche del capolavoro di Jane Austen.\nFra il 1938 e il 1943, recit\u00f2 soprattutto in pellicole incentrate sul personaggio di Andy Hardy, in cui fece coppia fissa con Mickey Rooney, calandosi nei panni della dolce Polly Benedict, fidanzata di Andy.\nDopo alcuni anni di discontinua attivit\u00e0, Ann Rutheford si ritir\u00f2 dal cinema nel 1953, in seguito al matrimonio con l'attore e produttore William Dozier, durato sino alla morte di lui, avvenuta nel 1991.\nRitorn\u00f2 a una sporadica attivit\u00e0 sul grande schermo all'inizio degli anni settanta, apparendo in \"Chi ha ucciso Jenny?\" (1972), di James Goldstone e in \"Won Ton Ton il cane che salv\u00f2 Hollywood\" (1976), di Michael Winner, ma senza particolare seguito.\nNel 1997, i produttori di \"Titanic\" di James Cameron, la contattarono per offrirle la parte dell'anziana Rose Calvert, ma la Rutherford rifiut\u00f2. Il ruolo venne magistralmente sostenuto da Gloria Stuart, che ottenne anche una candidatura al premio Oscar alla miglior attrice non protagonista.\nNel novembre del 2005 la Rutherford celebr\u00f2 i suoi ottantacinque anni con una sfarzosa cerimonia pubblica a Beverly Hills, citt\u00e0 nella quale risiedeva da molti anni. Alla cerimonia non intervennero n\u00e9 Olivia de Havilland n\u00e9 Evelyn Keyes (affetta dalla malattia di Alzheimer), uniche componenti superstiti del cast di \"Via col vento\" (oltre ad Alicia Rhett).\nEvelyn Keyes sarebbe poi morta nel 2008.\nAnn Rutherford (la cui sorella Judith ebbe una breve carriera di attrice e di cantante con il nome di Judith Arlen), fu sposata due volte: la prima nel 1942 con David May, da cui divorzi\u00f2 nel 1953 e dal quale ebbe una figlia, l'attrice Gloria May, nata nel 1943, mentre la seconda con il gi\u00e0 citato William Dozier. Era la matrigna dell'attrice Debbie Dozier. Un lungo e duraturo rapporto d'amicizia ha legato la Rutherford per tutta la sua vita alle attrici Carla Laemmle ed Anne Jeffreys.\nDa tempo malata di cuore, mor\u00ec all'et\u00e0 di novantaquattro anni nella sua casa di Beverly Hills, assistita dai suoi familiari e dall'amica Anne Jeffreys, che ebbe il compito di comunicare la notizia ai giornalisti."}
{"id": "2174111", "revid": "1893328", "url": "https://it.wikipedia.org/wiki?curid=2174111", "title": "Tutte le donne del re", "text": "Tutte le donne del re (\"Henry VIII and His Six Wives\") \u00e8 un film del 1972 diretto da Waris Hussein.\nTrama.\nIl re d'Inghilterra Enrico VIII, prima di morire, ricorda i suoi amori passati.\nDalla prima moglie Caterina d'Aragona non riesce ad avere un figlio maschio dopo la morte del piccolo erede e la lascia per la dama di corte Anna Bolena, ma non riesce a divorziare dalla prima, per l'opposizione del Papa. Sceglie dunque di autoproclamarsi capo della Chiesa d'Inghilterra, e quindi stabilisce egli stesso il divorzio e il nuovo matrimonio con Anna.\nDalla nuova moglie ha una figlia, Elisabetta, e un figlio nato morto. La donna, grazie anche alle macchinazioni di Thomas Cromwell, primo ministro del re, viene accusata di adulterio, processata e decapitata.\nSi sposa con Jane Seymour, ragazza conosciuta tempo prima ad una festa; fra una rivolta dominata con la forza e il perdono dimostrato a sua figlia Maria, nasce Edoardo, ma Jane muore poco dopo. Dopo un breve matrimonio con la tedesca Anna di Cl\u00e8ves, conosce grazie al Duca di Norfolk sua nipote Caterina Howard, la nuova regina.\nSposata Caterina, scopre dopo poco i suoi tradimenti con Thomas Culpeper e finisce con il condannarla a morte. La sua ultima moglie sar\u00e0 la vedova Caterina Parr. Terminati i ricordi delle sue donne, il re muore."}
{"id": "2174114", "revid": "124944997", "url": "https://it.wikipedia.org/wiki?curid=2174114", "title": "Francesco Antonio Marcucci", "text": "Questa affermazione di san Bernardo ha orientato ed illuminato tutta la vita del Venerabile Francesco Antonio Marcucci, che era solito ripetere: \u00abBeato chi si fida di Maria e fa di tutto per piacerle\u00bb. Egli ha testimoniato questa beatitudine in modo generoso e intelligente; con particolare fervore ha onorato il mistero dell'Immacolata Concezione di Maria, alla cui definizione dogmatica, avvenuta un secolo dopo, ha offerto un significativo contributo con la predicazione e gli scritti.\nNel secolo dell'Illuminismo egli riusc\u00ec ad offrire con il suo impegno culturale, che si concretizz\u00f2 anche con la fondazione di varie Accademie, una risposta ai violenti attacchi del pensiero libertino e materialista. Coinvolse nella riflessione delle nuove idee emergenti studiosi, prelati e laici e apr\u00ec la strada a una cultura religiosa, sensibile ai nuovi protagonisti: le donne, il popolo, i laici.\nIl vescovo Giuseppe Chiaretti, suo successore al vescovado di Montalto Marche, lo ha definito il san Francesco di Sales del nostro tempo per l'impegno nella predicazione e nel proporre l'ideale di santit\u00e0. Nel suo governo pastorale ha lasciato un'impronta indelebile di virt\u00f9, di carit\u00e0 creativa e di promozione sociale.\nNel 1963 si \u00e8 aperta la causa per la sua beatificazione. Adempiute tutte le fasi relative al processo di beatificazione, presso la Congregazione delle cause dei santi, nella sessione ordinaria del 12 gennaio 2010, cardinali e vescovi hanno riconosciuto che il servo di Dio ha esercitato le virt\u00f9 teologali, cardinali e quelle annesse. Il 27 marzo 2010 papa Benedetto XVI ha promulgato il decreto di venerabilit\u00e0.\nBiografia.\nNato a Force, in provincia di Ascoli Piceno da una nobile famiglia ascolana, si consacr\u00f2 poco prima di compiere diciotto anni, compiendo voto di castit\u00e0; a ventitr\u00e9 anni, il 25 febbraio 1741 venne ordinato sacerdote dal vescovo della citt\u00e0, mons. Tommaso Marana. L'8 dicembre 1744 fond\u00f2 ad Ascoli Piceno la Congregazione delle suore pie operaie dell'Immacolata Concezione. Lo scopo di tale congregazione era quello di promuovere il progresso della dignit\u00e0 della donna di ogni ceto e et\u00e0 occupandosi dell'istruzione e dell'educazione delle fanciulle e della donna senza discriminazione sociale. Prepar\u00f2 le suore ad essere maestre e le sostenne sempre con amorevole pazienza; scrisse vari libri, per istruirle nelle discipline sacre e profane. Nel governo della Congregazione ebbe come stretta collaboratrice madre Tecla Relucenti che consider\u00f2 cofondatrice. Non ancora sacerdote, per uno spazio di pi\u00f9 dodici anni predic\u00f2 varie missioni al popolo, non soltanto nel Piceno, ma anche in Abruzzo, sulle orme del francescano san Leonardo da Porto Maurizio. Il 15 agosto 1770, a Roma, venne consacrato vescovo di Montalto delle Marche e con questa nomina assunse anche il titolo di abate dell'abbazia di Santa Maria in Montesanto. Tre anni dopo, il 19 gennaio del 1773, Clemente XIV lo nomin\u00f2 vicegerente di Roma. Mantenne tale incarico fino al 1786, quando, sebbene a malincuore, papa Pio VI accolse le sue dimissioni per motivi di salute. A Roma esplet\u00f2 vari incarichi: fu Consultore della S. Romana ed Universale Inquisizione, esaminatore dei vescovi in sacra teologia, Prelato Domestico partecipante e vescovo assistente al Soglio di papa Clemente XIV, Esaminatore nei Sacri Canoni. Consultore della Congregazione delle Indulgenze e Sacre Reliquie. Inoltre, da febbraio a giugno 1782, accompagn\u00f2 Pio VI nel viaggio apostolico a Vienna per trattare con l'imperatore Giuseppe II importanti questioni per la Chiesa. Quando ormai stanco e malato torn\u00f2 in diocesi, riprese con instancabile zelo e carit\u00e0 la cura dei fedeli. L\u2019aggravarsi della malattia lo costrinse a trasferirsi ad Ascoli, in un appartamento del convento-scuola delle Suore Pie Operaie dell\u2019Immacolata, da dove continu\u00f2 a governare la diocesi. Ormai ottantunenne, mor\u00ec il 12 luglio 1798 ad Ascoli Piceno. Le sue spoglie sono conservate in una cappella situata all'interno della chiesa dell'Immacolata Concezione, costruita per sua volont\u00e0.\nGenealogia episcopale.\nLa genealogia episcopale \u00e8:\nOpere edite.\nLe opere di Marcucci, conservate nell'archivio e nella biblioteca della casa madre delle Suore pie operaie dell'Immacolata Concezione di Ascoli Piceno, sono in corso di pubblicazione all'interno dell\"Opera omnia marcucciana\". I volumi dell\"'Opera omnia\" sinora editi sono:\nOltre ai volumi dell\"Opera omnia marcucciana\" sono stati pubblicati:"}
{"id": "2174115", "revid": "119748817", "url": "https://it.wikipedia.org/wiki?curid=2174115", "title": "Lo squalo (romanzo)", "text": "Lo squalo (\"Jaws\") \u00e8 un romanzo scritto da Peter Benchley nel 1974.\nTrama.\nLa storia narra di un enorme squalo che sta mietendo vittime vicino alla spiaggia della citt\u00e0 di Amity, a Long Island. Il sindaco si dimostra preoccupato per il minore afflusso di turisti e riesce a non far chiudere la spiaggia. Le morti continuano e il capo della polizia Martin Brody chiede l'aiuto dell'esperto pescatore Quint e di un giovane biologo marino, Matt Hooper. \nAlla fine, tuttavia, dopo tre giorni drammatici trascorsi sul mare, solo Brody uscir\u00e0 vivo dalla tragica missione.\nIspirazioni.\nL'autore Peter Benchley prese spunto per il romanzo dagli attacchi di squalo del Jersey Shore del 1916 e dalla notizia di un pescatore che aveva catturato uno squalo bianco di due tonnellate al largo di Long Island.\nAl cinema.\nDal romanzo \u00e8 stato tratto nel 1975 il film \"Lo squalo\", diretto da Steven Spielberg ed interpretato da Roy Scheider, Robert Shaw, Richard Dreyfuss, Lorraine Gary e Murray Hamilton. Fu il film che decret\u00f2 il successo di Spielberg, che aveva diretto prevalentemente film per la TV, seppure di ottima fattura come, \"Duel\" e anche qualche episodio di Colombo. Rispetto al romanzo il film si differenzia, principalmente, per l'assenza della tresca tra il biologo Hooper e la moglie di Brody, nonch\u00e9 per il fatto che nel film Hooper sopravvive, assieme al poliziotto, nella missione di caccia. Sono poi stati realizzati tre sequel dello \"Squalo\":\nSeguiti.\nLo scrittore Hank Searls ha ricavato due \"novelizations\" dalla sceneggiatura del secondo e del quarto film della saga (ignorando quindi gli eventi del terzo film). Questi due libri si ricollegano (seppur con qualche differenza) al romanzo di Benchley, mescolando eventi tratti da esso, con quelli dei film."}
{"id": "2174116", "revid": "287204", "url": "https://it.wikipedia.org/wiki?curid=2174116", "title": "Colle della Gragliasca", "text": "Il Colle della Gragliasca \u00e8 un valico alpino delle Alpi Biellesi situato tra la Provincia di Biella e la Provincia di Aosta che collega la Valle Cervo con la Valle del Lys (o Valle di Gressoney), ed in particolare i paesi di Rosazza e di Fontainemore.\nDescrizione e accesso.\nIl passo si apre tra la Punta della Gragliasca e la Punta Gran Gabe e fa parte del crinale che dalla Punta Tre Vescovi prosegue verso sud dividendo il Biellese dalla Valle del Lys. \nL'accesso avviene per sentiero da Rosazza o dalla frazione Pillaz di Fontainemore. Poco a nord-ovest del colle, sul versante Valdaostano, si trova il piccolo Lago Torretta.\nLa mulattiera lastricata che raggiunge il colle, oggi piuttosto sconnessa nella sua parte pi\u00f9 in quota, fu realizzata a fine Ottocento a spese del senatore e benefattore locale Federico Rosazza.\nIn corrispondenza del valico una incisione sulla roccia segnala la distanza esatta percorsa da Rosazza, superiore ai 7\u00a0km.\nEscursionismo.\nDal colle \u00e8 raggiungibile la Punta della Gragliasca puntando verso nord su una cresta percorsa da tracce di sentiero; la salita alla Punta Gran Gabe, a sud del colle, \u00e8 pi\u00f9 impegnativa. \nPer il crinale spartiacque Cervo-Lys transita l'Alta Via delle Alpi Biellesi, un trekking con caratteristiche in parte alpinistiche."}
{"id": "2174118", "revid": "33689", "url": "https://it.wikipedia.org/wiki?curid=2174118", "title": "Pasta di gamberi", "text": ""}
{"id": "2174120", "revid": "1782831", "url": "https://it.wikipedia.org/wiki?curid=2174120", "title": "Lo squalo 4 - La vendetta", "text": " \nLo squalo 4 - La vendetta (\"Jaws: The Revenge\") \u00e8 un film del 1987, diretto dal regista Joseph Sargent.\nLo sceriffo Martin Brody (Roy Scheider) che aveva salvato la sua citt\u00e0 dagli squali ben due volte \u00e8 morto per un infarto a sessantacinque anni, e i protagonisti questa volta sono i membri rimanenti della famiglia: la moglie Ellen e i figli Mike e Sean, quest'ultimo nella polizia come suo padre.\n\u00c8 il terzo e ultimo sequel del noto film \"Lo squalo\" del 1975 di Steven Spielberg, diretto dall'italo-americano Joseph Sargent e nella narrazione cronologica segue di poco le vicende de \"Lo squalo 3\". Il film vede il ritorno di Lorraine Gary nel ruolo di Ellen Brody, mentre nel resto del cast troviamo Michael Caine, Lance Guest, Karen Young, e Mario Van Peebles. \u00c8 uscito in USA il 17 luglio 1987.\nTrama.\nNatale 1986. Ellen Brody vive con il secondo figlio Sean nell'isola di Amity, mentre il primo figlio Michael lavora come sub e ricercatore alle Bahamas. Il giovane Sean ha seguito le orme del padre ed \u00e8 entrato nella polizia locale dell'isola. Pochi giorni prima di Natale, per\u00f2, Sean viene ucciso da un enorme squalo bianco, mentre a bordo di una vedetta sta tentando di recuperare un tronco di legno incastratosi a una boa poco fuori dal porto.\nSembra che lo squalo sia tornato (anche se tutti gli squali protagonisti dei capitoli precedenti sono stati eliminati) per compiere la sua \"vendetta\" cercando di uccidere i restanti componenti della famiglia di Martin Brody.\nEllen, sconvolta, parte per le Bahamas con l'altro figlio Michael, sua moglie Carla e la nipotina Thea, per riprendersi dalla morte di Sean, e qui la donna sembra ritrovare l'amore con il pilota di aeroplani Hoagie.\nAll'improvviso, trovandosi sulla spiaggia con Thea, Ellen ha uno strano presentimento, come se avvertisse del pericolo provenire dal mare, e subito corre a prendere Thea, che stava giocando sul bagnasciuga. Questa sensazione la donna la prover\u00e0 altre volte. Un giorno, mentre Michael sta studiando delle conchiglie sottomarine, insieme al collega Jake, all'improvviso si trova davanti l'enorme squalo carnefice del fratello, e i due decidono di studiarlo, subito dopo che Jake gli ha agganciato un trasmettitore grazie al quale pu\u00f2 avvertire il suo battito cardiaco e captare la sua posizione.\nMentre Ellen smette di preoccuparsi delle sue sensazioni grazie ad Hoagie, il quale si scopre innamorato della donna, Michael decide di non rivelare nulla alla madre. Sembra che lo squalo se ne sia andato a causa delle acque troppo calde, ma l'animale non se ne \u00e8 affatto andato.\nQualche giorno pi\u00f9 tardi Michael, durante le ricerche sott'acqua, viene attaccato dallo squalo, ma riesce a salvarsi, ferendosi comunque ad un braccio. Il giorno dopo, Ellen ha di nuovo quella sensazione e, mentre Thea si sta divertendo su un gommone insieme ad altri bambini, lo squalo sferra il suo attacco. Thea si salva per miracolo, ma resta comunque uccisa una ragazza.\nA questo punto, Ellen decide che deve essere lei a combattere il mostro; cos\u00ec, prende la barca di Michael e parte in cerca dello squalo. Michael e Jake insieme ad Hoagie raggiungono in aereo la donna proprio mentre sta per essere assalita dall'animale. Avvenuto l'ammaraggio, Michael e Jake fanno in tempo a raggiungere la barca di Ellen, ma lo squalo attacca e distrugge l'aeroplano di Hoagie. Il pilota riesce a salvarsi e salire a bordo della barca. Jake ha l'idea di far impazzire l'animale facendogli ingoiare un apposito ricevitore; riesce nell'intento, ma viene azzannato dallo squalo (anche se nella versione home video riesce a sopravvivere, ricomparendo nel finale). Nel corso della sfida finale, Michael riesce a stordire lo squalo con l'apparecchio usato da Jake, che grazie al ricevitore ingoiato fa impazzire l'animale, che perdendo il controllo si schianta contro la loro barca distruggendola e venendo trafitto da essa. I sopravvissuti torneranno nella loro tranquilla citt\u00e0, mentre Ellen riparte con Hoagie verso Amity.\nProduzione.\nDopo i tiepidi risultati de \"Lo squalo 3\", nel 1986 la Universal decise di realizzare un capitolo conclusivo sulla popolare saga iniziata nel 1975 col film di Steven Spielberg che vinse 3 Premi Oscar. Joseph Sargent produsse e diresse lui stesso il film, affibbiandogli il sottotitolo di \"Revenge\" (\"La vendetta\"). Sargent decise di spostare la location alle Bahamas, per avere una temperatura pi\u00f9 consona alla trama del film; inoltre ripropose come tema principale la celebre colonna sonora dei primi due film creata da John Williams.\nEsistono due versioni del finale del film, pi\u00f9 precisamente riguardo alla morte dello squalo. La versione originale mostra Ellen speronare contro lo squalo, che infilzato dal bompresso, muore brutalmente e affonda nell'oceano insieme a ci\u00f2 che rimane della nave, mentre gli occupanti saltano gi\u00f9. A causa della disapprovazione da parte del pubblico, il regista decise di girarne uno nuovo dopo soli 5 giorni, in cui lo squalo, venendo infilzato, subito dopo salta in aria grazie ad un trasmettitore ad alta frequenza elettrica che aveva precedentemente inghiottito, e Jake, che si credeva fosse stato divorato dall'animale, riemerge dall'acqua ancora vivo. L'ultima versione \u00e8 stata girata tuttavia con pochi mezzi (\u00e8 facilmente riconoscibile il modellino sembiante lo squalo usato durante l'esplosione).\nLa prima versione venne utilizzata esclusivamente per la versione in TV, mentre il secondo per l'home video (anche se durante uno dei passaggi televisivi, \u00e8 stato utilizzato il finale alternativo)\nLorraine Gary accett\u00f2 di riprendere il ruolo di Ellen Brody che aveva interpretato nei primi due film, tornando cos\u00ec sulle scene dopo otto anni dall'ultima apparizione nel film \"\". \"Lo squalo 4 - la vendetta\" \u00e8 ad oggi l'ultimo film interpretato dalla Gary prima del suo ritiro.\nIl premio Oscar Michael Caine venne ingaggiato per il ruolo di Hoagie, e il carisma dell'attore fu uno dei motivi che spinsero la Gary ad accettare il ruolo, una volta saputo che avrebbe fatto parte del cast. Del cast originale sarebbero dovuti tornare anche Murray Hamilton e Roy Scheider: Hamilton mor\u00ec tuttavia prima dell'inizio delle riprese e le sue parti vennero eliminate. A Scheider fu proposto un cameo all'inizio del film in cui il suo personaggio moriva per mano dello squalo, ma l'attore rifiut\u00f2. Al posto di Scheider, Sargent introdusse il ruolo di Sean Brody facendo uccidere lui dallo squalo al posto del padre, quest'ultimo morto invece anni prima.\nVerso la fine del film lo squalo emette un vero e proprio ruggito, cosa impossibile nella realt\u00e0. L'effetto sonoro \u00e8 stato preso dal cortometraggio A caccia di latte della serie di \"Tom &amp; Jerry\", ed \u00e8 stato usato anche in \"I mostri, La mantide omicida\" e \"Duel\".\nIl 14 giugno 2014 la Universal ha distribuito il DVD e Blu-Ray del film.\nAccoglienza.\nBotteghino.\nIl film \u00e8 uscito il 17 luglio 1987 in 1.606 sale, dove ha debuttato al 3\u00b0 posto, dietro \"RoboCop\" e una riedizione di \"Biancaneve e i sette nani\". Nel suo weekend di apertura, il film ha incassato $ 7.154.890, quasi la met\u00e0 di quello che \"Lo squalo 3\" incass\u00f2 nel suo primo weekend. \"Lo squalo 4 - La vendetta\" \u00e8 stato tra i primi 10 solo per due settimane, prima di scendere al numero 12 nella sua terza settimana. Alla fine della sua corsa, aveva incassato un totale internazionale di $ 51.881.013. Anche se questo lo ha reso un successo finanziario con il suo budget di 23 milioni di dollari, \"Lo squalo 4 - La vendetta\" ha incassato di gran lunga il pi\u00f9 basso dell'intero franchise de \"Lo squalo\": il film originale aveva incassato 9 volte di pi\u00f9 nel 1975 in sole 675 sale.\nCritica.\n\"Lo squalo 4 - La vendetta\" \u00e8 stato universalmente stroncato dalla critica e dal pubblico, considerato non solo il peggiore film di tutta la saga, ma addirittura uno dei film pi\u00f9 brutti che siano mai stati prodotti nella storia del cinema.\nSu \"Rotten Tomatoes\", con 39 recensioni, il film ha un indice di gradimento dello 0%, con un voto medio di 2,7/10. Il consenso critico del sito recita: \"Illogico, senza tensione e colmo di effetti speciali di basso livello, \"Lo squalo 4 - La vendetta\" \u00e8 un triste capitolo di un franchise un tempo fiero\". Su \"Metacritic\", il film ha un punteggio medio ponderato di 15 su 100, basato su 15 recensioni, che indica \"antipatia schiacciante\". \u00c8 stato valutato da \"Entertainment Weekly\" come uno dei \"25 peggiori sequel mai realizzati\". \u00c8 stato votato al numero 22 dai lettori della rivista \"Empire\" nella loro lista dei 50 peggiori film di sempre.\nRoger Ebert del \"Chicago Sun-Times\" ha dato al film 0 stelle, scrivendo nella sua recensione che \"non \u00e8 semplicemente un brutto film, ma anche stupido e incompetente\". Elenc\u00f2 diversi elementi che ha trovato incredibili, incluso il fatto che Ellen fosse \"ossessionata da flashback di eventi in cui non era presente\". Sia Ebert che il suo collega Gene Siskel avevano previsto il film, sottolineando anche una serie di \"errori logici tra molti errori logici\", inclusa una scena verso la fine in cui la maglietta di Michael Caine \u00e8 asciutta nonostante si sia appena tirato fuori dall'acqua. Siskel concluse la sua recensione dicendo \"speriamo che questa sia la fine della saga di Jaws\".\nMolte scene sono considerate poco plausibili, come lo squalo che nuota da un'isola del Massachusetts alle Bahamas (circa 1.920\u00a0km) in meno di tre giorni, sapendo in qualche modo che la famiglia Brody \u00e8 andata alle Bahamas, o seguendo Michael attraverso un labirinto sottomarino, cos\u00ec come l'implicazione di una tale creatura in cerca di vendetta. \"The Independent\" ha sottolineato che \"il film era pieno di incongruenze [ed] errori (gli squali non possono galleggiare o ruggire come leoni)\". Gli effetti speciali sono stati criticati, in particolare alcuni fotogrammi dello squalo trafitto dalla prua della barca, e i meccanismi che spingono lo squalo possono essere chiaramente visti in alcune inquadrature.\nRomanzo.\nCome aveva precedentemente fatto con la sceneggiatura del secondo film, lo scrittore Hank Searls ha tratto un romanzo anche dalla sceneggiatura di questo ultimo capitolo della saga, ricollegandolo al suo precedente libro - basato a sua volta sulla sceneggiatura de \"Lo squalo 2\" - e ignorando completamente gli eventi del terzo film. Basato su una precedente bozza del film, contiene alcune differenze e amplia la storia con alcune sottotrame: ad esempio, viene rivelato che Hoagie \u00e8 un agente del governo e trasporta denaro riciclato (particolare solo lievemente accennato nel film). Inoltre, nel romanzo di Searls, il personaggio di Jake muore ucciso dallo squalo; originariamente Jake sarebbe dovuto morire nel film, ma la sceneggiatura \u00e8 stata modificata per permettergli di sopravvivere.\nIl romanzo suggerisce inoltre che lo squalo potrebbe agire sotto l'influenza di un vendicativo sciamano voodoo (che ha una faida con la famiglia Brody), e quindi l'apparente vendetta dello squalo avrebbe implicazioni magiche: sarebbe quindi lo stregone a cercare 'vendetta' e ad utilizzare lo squalo come strumento. Questo spiegherebbe anche il misterioso collegamento psichico tra Ellen e lo squalo. Questa sottotrama \u00e8 stato eliminata in quanto troppo lontana dall'idea dello squalo assassino. Tuttavia, ve ne \u00e8 un piccolo accenno in un dialogo tra Ellen e Michael poco dopo la morte di Sean.\nLa novelization di Searls presenta una continuity che combina elementi del romanzo di Peter Benchley con particolari tratti dalla serie di film. Viene suggerito che lo squalo sarebbe nato dall'accoppiamento del maschio apparso nel libro di Benchley e la femmina antagonista del primo romanzo di Searls (nel suddetto libro l'animale partorisce un piccolo prima di morire ucciso da Brody). Inoltre Il romanzo fa riferimento all'adulterio compiuto da Ellen Brody con Matt Hooper, una sottotrama presente nel romanzo di Benchley, ma completamente eliminata dall'adattamento cinematografico."}
{"id": "2174124", "revid": "114058051", "url": "https://it.wikipedia.org/wiki?curid=2174124", "title": "Punta della Gragliasca", "text": "La Punta della Gragliasca (\"Pointe de la Gragliasca\" in francese) \u00e8 una montagna delle Alpi Biellesi alta 2.397\u00a0m. Si trova tra la Valle Cervo (BI) e la Valle del Lys (o Valle di Gressoney, AO) ed interessa il comune di Fontainemore e un'isola amministrativa montana del comune di Sagliano Micca.\nDescrizione.\n\u00c8 una montagna di rocce ed erba appartenente al crinale che dalla Punta Tre Vescovi prosegue verso sud dividendo il Biellese dalla Valle del Lys. \n\u00c8 separata dalla Punta Gran Gabe dal Colle della Gragliasca, mentre una insellatura senza nome a quota 2.342\u00a0m la divide dal Monte Pietra Bianca.\nDalla cima parte verso est il costolone che separa il vallone del Torrente Pragnetta, che scende su Rosazza, da quello del Torrente Irogna, che scende a Piedicavallo.\nSulla carta IGM 1:25.000 viene indicata come \"Punta Gragliasca\" la montagna a quota 2.328\u00a0m che sorge circa 600\u00a0m a sud-est del colle, la quale per\u00f2 da tempo nelle pubblicazioni escursionistiche nonch\u00e9 nella cartografia ufficiale della Provincia di Biella risponde al nome di Punta Gran Gabe.\nAlpinismo e escursionismo.\nLa via di accesso escursionistica pi\u00f9 agevole percorre la cresta sud a partire dal Colle della Gragliasca, a sua volta facilmente accessibile (anche se con un dislivello notevole) per una bella mulattiera dalla frazione Pillaz di Fontainemore oppure da Rosazza. \nPer il crinale spartiacque Cervo-Lys transita l'Alta Via delle Alpi Biellesi, un trekking con caratteristiche in parte alpinistiche."}
{"id": "2174130", "revid": "433605", "url": "https://it.wikipedia.org/wiki?curid=2174130", "title": "Pietra runica di Vaksala", "text": "La pietra runica di Vaksala (Rundata U 961) si trova nell'eponimo villaggio svedese di Vaksala, nei pressi di Uppsala. Fa parte delle circa 40 pietre runiche realizzate nell'Uppland, da \u00d6pir, apprezzato maestro incisore di rune dell'XI secolo. \nL'iscrizione ci informa che l'opera fu realizzata da \"Ingulfast\" su pressante richiesta della vedova e della figlia del defunto. \nL'epigrafe runica \u00e8 stata spostata dall'originale collocazione, nel giardino della chiesa, al luogo in cui \u00e8 oggi visibile.\nTesto.\nTesto originale: \n\"h(u)(l)-a + lit + raisa stain + \u00feina at kitilbiarn fa\u00feur sin + auk runfri\u00fe at bonta auk ihulfastr ri\u00fe in ubiR\"\nTrascrizione in lingua norrena:\n\"Hul-a let r\u00e6isa st\u00e6in \u00feenna at K\u00e6tilbiorn, fa\u00f0ur sinn, ok Runfri\u00f0 at bonda, ok Igulfastr re\u00f0, en \u00d8piR.\"\nTraduzione: \n\"...l\u00e4t ha eretto questa stele in memoria di Ketilbj\u00f4rn, suo padre; e R\u00fanfr\u00eddhr in memoria del marito, e \u00cdgulfastr (la) colloc\u00f2, ma \u00d6pir la incise.\""}
{"id": "2174131", "revid": "123864037", "url": "https://it.wikipedia.org/wiki?curid=2174131", "title": "Punta Gran Gabe", "text": "La Punta Gran Gabe \u00e8 una montagna delle Alpi Biellesi alta 2.328\u00a0m. Si trova tra la Valle Cervo (BI) e la Valle del Lys (o Valle di Gressoney, AO).\nSul punto culminante convergono i confini del comune di Fontainemore e delle isole amministrative montane dei comuni di Sagliano Micca e Andorno Micca.\nDescrizione.\n\u00c8 una montagna dalla sommit\u00e0 roccioso-detritica appartenente al crinale che dalla Punta Tre Vescovi prosegue verso sud dividendo il Biellese dalla Valle del Lys. \n\u00c8 separata dalla Punta della Gragliasca dal Colle della Gragliasca, mentre una depressione senza nome a quota 2.285\u00a0m la divide dalla Punta Lej Long.\nSulla carta IGM 1:25.000 viene indicata come \"Punta Gragliasca\", anche se da tempo le pubblicazioni escursionistiche nonch\u00e9 la cartografia ufficiale della Provincia di Biella attribuiscono il nome di \"Punta della Gragliasca\" alla sommit\u00e0 quotata 2.397\u00a0m che sorge circa 600\u00a0m a nord del colle stesso.\nIl versante valdaostano della montagna \u00e8 compreso nella Riserva naturale Mont Mars.\nAlpinismo e escursionismo.\nLa via di accesso pi\u00f9 comunemente seguita percorre la cresta nord-ovest a partire dal Colle della Gragliasca, ed \u00e8 classificata \"EEA\" (per \"escursionisti esperti attrezzati\"), in quanto supera con l'aiuto di corde fisse un tratto di crinale piuttosto esposto e disagevole.\nIl Colle della Gragliasca \u00e8 invece facilmente accessibile (anche se con un dislivello notevole) per una mulattiera dalla frazione Pillaz di Fontainemore oppure da Rosazza. \nPer il crinale spartiacque Cervo-Lys transita l'Alta Via delle Alpi Biellesi, un trekking con caratteristiche in parte alpinistiche.\nCollegamenti esterni.\nAlta via delle Alpi Biellesi"}
{"id": "2174132", "revid": "125422927", "url": "https://it.wikipedia.org/wiki?curid=2174132", "title": "Roberto Meroi", "text": "Biografia.\nRoberto Meroi \u00e8 nato il 24 maggio 1949 nello storico borgo di Santa Lucia in Udine. Quintogenito di una famiglia di fratelli calciatori (il pi\u00f9 famoso dei quali \u00e8 stato Innocente che ha militato in serie A con Sampdoria e Udinese e in serie B con Parma, Catania e Arezzo), \u00e8 cugino diretto da parte materna del compianto giornalista e scrittore Mario Quargnolo. \nGiornalismo.\nI suoi primi scritti giornalistici sono iniziati negli anni Sessanta sul mensile \u201cInt Furlane\u201d, diretto da Etelredo Pascolo, e sul quotidiano \u201cFriuli Sera\u201d, diretto da Alvise De Jeso.\n\u00c8 iscritto all\u2019Ordine nazionale dei Giornalisti dal gennaio 1980 e suoi articoli sono apparsi su oltre trenta testate.\n\u00c8 stato vice direttore di \u201c7 Giorni in Friuli\u201d e direttore responsabile di \u201cRadio Spazio 103\u201d. \u00c8 stato socio fondatore di \u201cRadio Onde Furlane\u201d, nella quale emittente per alcuni anni ha anche curato e condotto alcune seguite serie di trasmissioni radiofoniche.\nSaggistica.\nHa scritto tre importanti saggi socio-politici: nel 1983 \u201c\"La Bat\u00e0e\u201d\" (pagg. 144, Ribis Editore), con presentazione di Gianfranco D\u2019Aronco e copertina di Arrigo Poz; nel 2013 \u201c\"Mandi Trieste\"\u201d (pagg. 210, Editoriale Programma), con presentazione di Piero Zanfagnini; nel 2017 \u201c\"Intervista immaginaria a Tiziano Tessitori\"\u201d (pagg. 120, Edizioni Designgraf), con presentazione di Toni Capuozzo e copertina di Roberta Vale. Segnalazione speciale all'VIII edizione del Premio giornalistico nazionale Simona Cigana.\nPer alcuni anni membro del Direttivo del Comitato per l'autonomia e il rilancio del Friuli, \u00e8 stato a fianco del presidente Tarcisio Petracco fin dalla costituzione del Comitato per l\u2019Universit\u00e0 Friulana nel 1972, contribuendo ad organizzare raccolte di firme e manifestazioni pubbliche e partecipando a convegni e dibattiti incentrati sull\u2019istituzione dell'Universit\u00e0 degli Studi di Udine.\nNel 2006 \u00e8 uscito un suo libro storico biografico \u201c\"Il professor Petracco\"\u201d (pagg. 190, Editrice Leonardo), con presentazione di Furio Honsell, prefazione di Roberto Iacovissi, copertina di Marco Marra.\nTeatro.\nDa convinto fautore della costruzione in Udine di una grande sala teatrale, \u00e8 stato anche socio fondatore dell\u2019associazione \u201cAmici del nuovo teatro di Udine\u201d e, nel 1997, ha pubblicato il volume storico \u201c\"Il nuovo teatro di Udine\u201d\" (pagg. 180, PR Book Editore), con presentazione di Licio Damiani ed interventi di Enzo Barazza, Alfredo Battisti, Luciana Marioni Bros, Lorenzo Giacomuzzi Moore, Giuliano Parmegiani, Marzio Strassoldo, Giovanni Zanetti.\nNel 2007, in occasione del decennale dell\u2019inaugurazione, la Fondazione del Teatro Nuovo gli ha commissionato il volume \u201c\"Il Teatro Nuovo Giovanni da Udine\"\u201d (pagg. 180, Editrice Leonardo, prefazioni di Antigono Frangipane e Glauco Mauri), che ha ottenuto l\u2019Alto Patronato del Presidente della Repubblica italiana.\nLingua friulana.\nRoberto Meroi si \u00e8 largamente interessato e coerentemente battuto per il riconoscimento della lingua friulana e per il suo insegnamento ufficiale nelle scuole. \n\u00c8 stato il primo giornalista a pubblicare articoli in friulano su numerose testate locali (\u201cTuttoUdine\u201d, \u201c7 Giorni in Friuli\u201d, \u201cLa Voce\u201d, \u201cNord Est\u201d, \u201cIl Manzanese\u201d, \u201cMandi\u201d, \u201cMese Regione\u201d, \u201cSport Udinese\u201d, \u201cIl Quotidiano del Friuli\u201d, eccetera).\nHa collaborato con scritti in friulano su \u201cStele di Nad\u00e2l\u201d e su \u201cAlc&amp;C\u00e8\". \u00c8 stato vice presidente del \u201cCentro Studi Friulani\u201d. \u00c8 stato membro del Direttivo della \u201cUnion Scrit\u00f4rs Furlans\u201d e collaboratore di \u201cGnovis pagjinis furlanis\u201d. E\u2019 aderente alla \u201cSociet\u00e2t Sientifiche e Tecnologjiche Furlane\u201d e alla \u201cSociet\u00e2t Filologjiche Furlane\u201d. Nel 2018 \u00e8 uscito il suo \"Tutto quello che non hai mai osato chiedere sul Friuli\", con prefazione di Angelo Floramo.\n\u00c8 stato redattore per alcune edizioni dello \u201cStr\u00f2lic Furlan\u201d, annuario della Societ\u00e0 Filologica Friulana, e della \u201cAgende Furlane\u201d edita da Chiandetti.\nNel 1999 l\u2019Universit\u00e0 degli Studi di Udine gli ha conferito un diploma di merito come esperto in giornalismo con competenze specifiche in lingua friulana.\nHa scritto racconti e poesie inedite che gli hanno fatto conseguire significative affermazioni in numerosi Premi letterari a carattere nazionale, tra i quali: il \u201cNosside\u201d, il \u201cMassimiliano Kolbe\u201d, il \u201cSeleabruzzo\u201d, il \u201cGuido Modena\u201d, il \u201cValente Faustini\u201d, il \u201cCastello d\u2019Oro\u201d, il \u201cMolino\u201d, il \u201cSanta Chiara\u201d, il \u201cGiovanni Gronchi\u201d.\nSuoi lavori sono stati inclusi in numerose antologie. \u00c8 inserito tra gli autori della \u201cRassegne di leterature furlane\u201d di Luciano Verona, nelle \u201cPagine friulane\u201d di Gianfranco D'Aronco, nel \u201cDizionario biografico friulano\u201d di Gianni Nazzi.\n\u00c8 stato presidente della Giuria del Premio Internazionale di Poesia \u201cGiulietta e Romeo di Savorgnan\u201d.\nHa pubblicato nove libri in friulano: nel 1985 il libro di aforismi satirici \u201c\"Sgr\u00ecsui\u201d\" (con versione italiana, pagg. 166, La Nuova Base Editore), con presentazione di Alfeo Mizzau e caricature di Ezio Cragnolini; nel 1990 il romanzo umoristico \u201c\"Al jere une volte un\" \"condom\u00ecni clam\u00e2t Europe\u201d\" (pagg. 160, Edizioni Societ\u00e0 Filologica Friulana), con presentazione di Gianni Gregoricchio e disegni di Alessandro D\u2019Osualdo. Primo premio al Concorso biennale della Societ\u00e0 Filologica Friulana (Giuria: Amedeo Giacomini, Giancarlo Ricci, Gianfranco Scialino); nel 1993 il libro di racconti umoristici \u201c\"Il titul al \u00e8 sul da\u00fbr\u201d\" (con versione italiana, pagg. 160, Ellerani Editore). Lavoro segnalato alla VII edizione del Premio letterario San Simone (Giuria: Elio Bartolini, Alan Brusini, Andreina Ciceri Nicoloso, Giovanni Frau); nel 2002 il romanzo storico \u201c\"Padr\u00f9t\u201d\" (pagg. 110, Edizioni della Laguna), con copertina di Arrigo Poz; nel 2006 il libro sportivo \u201c\"Storie dal balon e de Udinese\"\u201d (pagg. 150, Editrice Leonardo), con il patrocinio dell\u2019Associazione culturale \u201cLiciniana\u201d e la presentazione di Bruno Pizzul; nel 2015 il romanzo \u201c\"La fantate di Maidan\"\u201d (pagg. 120, Istit\u00fbt Ladin Furlan Pre Checo Placerean), con presentazione di Lorenzo Zanon. Lavoro segnalato alla XXXV edizione del Premio letterario San Simone; nel 2016 il romanzo umoristico \u201c\"La vite ardinte di Ursule Bidine\"\u201d (pagg. 144, Edizioni l'Orto della Cultura) con presentazione di Nino Rodaro e copertina di Ezio Cragnolini; nel 2016 il libro per l'infanzia \u201c\"Beput, il cuninut e la lune\"\u201d (pagg. 44, Comune di Gemona del Friuli) con illustrazioni di Roberta Vale. Secondo premio alla XIX edizione del Concorso letterario Pietro Londero; nel 2017 il libro per l'infanzia \"Birbantute e Figotute\" (pagg. 24, Futura Edizioni) con illustrazioni di Patrizia Geremia.\nSport.\nHa praticato vari sport, in particolare nell\u2019atletica leggera \u00e8 stato primatista e campione regionale juniores di velocit\u00e0.\nPer la sua attivit\u00e0 giornalistica e saggistica sportiva, \u00e8 stato insignito dell\u2019\u201dAquila dello Sport al Merito\u201d dalla Regione Friuli-Venezia Giulia, dal Comitato Olimpico Nazionale Italiano e dall\u2019Unione Stampa Sportiva Italiana nel 2005, e ha ottenuto il Premio \u201cAlloro Sportivo di Udine Campione\u201d, indetto dal Comune di Udine per la prima volta nel 2007.\n\u00c8 stato relatore in diversi convegni sportivi e ha fatto parte della Consulta dello Sport del Comune di Udine. Nel 2012 ha vinto il primo premio della III edizione del Concorso giornalistico nazionale \u201cSimona Cigana\u201d per il miglior articolo sportivo 2011/2012 (Giuria presieduta da Pietro Angelillo).\nHa scritto numerosi libri di sport: nel 1989 il volume \u201c\"Storia dell\u2019Udinese calcio\u201d\" (pagg. 500, Campanotto Editore), ponderosa ricerca storica \u2013 con presentazione di Giorgio Lago ed introduzioni di Franco Carraro e Adriano Biasutti \u2013 con la quale ha vinto il secondo premio assoluto per la saggistica al XXIV ConcorsoLetterario Nazionale del CONI (Giuria: Walter Pedull\u00e0, presidente, Gianni Brera, Francesco Conconi, Giorgio Cristallini, Giulio Marinozzi, Gigi Riva, Paolo Valenti; premio vinto in precedenza, tra gli altri, da: Antonio Ghirelli, Aldo Giordani, Mario Cotelli, Arnaldo Taurisano, Alfredo Pigna, Gian Paolo Ormezzano, Rolly Marchi, Aldo Biscardi, Maurizio Barendson, Mario Giobbe); nel 1993 il volume \u201c\"60 Anni di basket a\" \"Udine\u201d\" (pagg. 330, Ribis Editore) con presentazione di Zelio Zucchi ed interventi di Mario Blasone, Manlio Cescutti, Giorgio Gorlato, Rino Snaidero, Franca Vendrame. Medaglia d\u2019oro del Comitato provinciale della Federazione Italiana Pallacanestro; nel 1996 il libro \u201c\"Cento anni di storia calcistica a\" \"Udine\u201d\" (pagg.166, Edizioni Biblioteca dell\u2019Immagine). Premio Panathlon Club e Comitato provinciale della Federazione Italiana Giuoco Calcio; nel 1997 il libro \u201c\"Storia di azzurri e campioni del Friuli\u201d\" (pagg. 160, PR Book Editore), presentato da Fiorenzo Magni e con interventi di Enzo Barazza, Manlio Cescutti, Sergio Durazzano, Giovanni Pelizzo. Patrocinio dell\u2019Associazione Nazionale Atleti Azzurri d\u2019Italia; nel 1999 l\u2019 \u201c\"Agenda del tifoso bianconero\u201d\" (pagg. 444, PR Studio Edizioni); nel 2002 il libro \u201c\"Cento anni di sport a Udine\u201d\" (pagg. 144, Francorosso Editore), con presentazioni di Augusto Dell\u2019Angelo, Sergio Cecotti, Luca Ciriani ed interventi di Faustino Anzil, Matteo Bartoli, Sandro Bianco, Giorgio Brandolin, Marco Caineri, Enzo Cainero, Ido Cibischino, Elio De Anna, Enzo De Antoni, Pietro Enrico di Prampero, Emilio Felluga, Giovanni Marzini, Umberto Sarcinelli, Marzio Strassoldo.\nNel 2005 ha collaborato con Ezio Lipott alla stesura del libro edito dal CONI del Friuli-Venezia Giulia \u201c\"Cent\u2019anni e pi\u00f9 di passione sportiva\"\u201d; nel 2006 \u00e8 uscito il gi\u00e0 citato \u201c\"Storie dal balon e de Udinese\"\u201d e \u201c\"Uomini e\" \"tempi dello sport nel Friuli e nella Venezia Giulia\"\u201d (pagg. 190, Edizioni Italo Svevo), con presentazione di Giovanni Marzini e prefazioni di Giovanni Petrucci e Mario Pescante; nel 2010 il libro \u201c\"L'Udinese \u00e8 tutta un quiz\"\u201d (pagg. 240, Andrea Moro Editore), con presentazioni di Massimo Giacomini e Umberto Sarcinelli; nel 2012 il libro \u201c\"Stelis Furlanis.\" \"Le Stelle al Merito sportivo del Coni della provincia di Udine\"\u201d (pagg. 132, ANSMES), con presentazioni di Luigi Ramponi, Mario Virgili, Silvano Parpinel e Marcello Zoratti.\nNel 2014 sono usciti in contemporanea i libri: \u201c\"Inter. 160 quiz assolutamente neroazzurri\u201d\" (pagg. 116, BradipoLibri); \"\u201cLazio. 160 quiz assolutamente biancocelesti\u201d\" (pagg. 116, BradipoLibri); \"\u201cMilan. 160 quiz assolutamente rossoneri\u201d\" (pagg. 116, BradipoLibri); \"\u201cRoma. 160 quiz assolutamente giallorossi\"\u201d (pagg. 116, BradipoLibri).\nNel 2019 ha pubblicato: \"Genoa. 160 quiz assolutamente rossoblu\" (pagg. 120, BradipoLibri) e \"Sampdoria. 160 quiz assolutamente blucerchiati\" (pagg. 120, BradipoLibri).\nUmorismo.\nOltre ai gi\u00e0 citati libri umoristici \u201c\"Sgrisui\"\u201d, \u201c\"Al jere une volte un condomini clam\u00e2t Europe\"\u201d, \u201c\"Il\" \"titolo \u00e8 sul retro\"\u201d, \u201c\"La vite ardinte di Ursule Bidine\"\u201d, nel 2005 Meroi ha pubblicato \u201c\"Il fumo\" \"uccide...\" \"gli altri\"\u201d (pagg. 124, Ribis Editore, copertina di Paolo Berlasso), scritto a quattro mani con il fratello Innocente.\nUdine.\nUdine, sua citt\u00e0 natale, \u00e8 stata raccontata da Roberto Meroi da pi\u00f9 angolazioni, sempre nuove ed interessanti: attraverso la storia dei suoi edifici teatrali, delle sue societ\u00e0 sportive e dei suoi campioni, delle sue scuole e della sua universit\u00e0, delle sue chiese cristiane e del suo santo.\nHa pubblicato due libri su San Luigi Scrosoppi: il gi\u00e0 citato \u201c\"Padr\u00f9t\"\u201d e il romanzo \u201c\"La fiaba vera di\" \"San Luigi da Udine\u201d\" (2003, pagg. 156, Edizioni della Laguna e Suore della Provvidenza) con presentazione di Gianfranco Scialino.\nNel 2009 \u00e8 uscito l'originale libro a quiz \u201c\"Tutto quello che non hai mai osato chiedere sulla\" \"Storia di Udine\"\u201d (Andrea Moro Editore, pagg. 188), con presentazione di Domenico Zannier.\nNel 2017 ha dato alle stampe \"\"La Udine del cuore, passeggiata in citt\u00e0 con Mario Quargnolo\" (Chiandetti, pagg. 86), con presentazione di Giorgio Placereani.\nFotografia.\nRoberto Meroi - che ha girato il mondo e fotografato moltissimo - ha esposto sue foto in alcune mostre e ha pubblicato cinque libri fotografici: \u201c\"Le chiese di Udine\u201d\" (2000, pagg. 186, Edizioni della Laguna), con presentazione di Elio Bartolini ed introduzioni del cardinale Paul Poupard e degli arcivescovi Alfredo Battisti e Pietro Brollo; l\u2019elegantissimo cofanetto con quattro volumi fotografici dal titolo \u201c\"Stagioni di Udine\u201d\" (2003, pagg. 144, Selekta Editore), con testi in italiano e in inglese di Novella Cantarutti ed introduzioni di Elio Bartolini, Amedeo Giacomini, Tito Maniacco, Luciano Morandini; \u201c\"Storia e attualit\u00e0 delle scuole\" \"udinesi\"\u201d (2010, pagg. 220, Edizioni della Laguna), con presentazione di Cristiana Compagno e prefazioni di Furio Honsell e Pietro Fontanini; \u201c\"Tutti i volti di Udine assolutamente da scoprire e amare\"\u201d (2011, pagg. 192, Editoriale Programma), con presentazione di Romano Vecchiet; \"Tutto quello che non hai mai osato chiedere sul Friuli - persone, avvenimenti, luoghi, tradizioni, curiosit\u00e0, storia\" (2018, pagg. 96, Andrea Moro Editore), con presentazione di Angelo Floramo; \"Udine citt\u00e0 romantica\"\" (2020, pagg. 210, Dario De Bastiani Editore) con presentazione di Carlo Gaberscek.\nPremi.\nPer il suo costante impegno sociale e culturale, a Roberto Meroi sono stati anche assegnati: il 6 dicembre 2003 il Premio \u201cNad\u00e2l Furlan\u201d (ottenuto in precedenza, tra gli altri, da: Mario Argante, Domenico Zannier, David Maria Turoldo, Giancarlo Menis, Ottorino Burelli, Emilio De Roja, Tarcisio Petracco, Gianfranco D\u2019Aronco, Ottavio Valerio, Mario Quargnolo, Tito Miotti, Carlo Sgorlon ed Elio Ciol); il 4 agosto 2007 il Premio \u201cMerit Furlan\u201d (ottenuto in precedenza, tra gli altri, da: Novella Cantarutti, Ardito Desio, Luciano Floramo, Bruno Pizzul, Rino Snaidero e Mario Toros); il 17 settembre 2011 il Sigillo della Citt\u00e0 di Udine (conferito in precedenza, tra gli altri, a: Enzo Collotti, Mario Isnenghi, Tito Maniacco e Carlo Sgorlon); il 16 febbraio 2012 il Premio \u201cEtica\u201d (ottenuto in precedenza, tra gli altri, da: Pino Roveredo, Lino Leggio, Gianpietro Benedetti e, alla Memoria, da Carlo Sgorlon e Adalberto Valduga)."}
{"id": "2174136", "revid": "114874757", "url": "https://it.wikipedia.org/wiki?curid=2174136", "title": "Posizione di Saavedra", "text": "La posizione di Saavedra \u00e8 uno dei pi\u00f9 conosciuti studi di finali di scacchi. Prende il nome dal padre passionista spagnolo Fernando Saavedra (1847 - 1922) il quale, mentre risiedeva a Glasgow nel tardo Ottocento, intravide una sequenza di mosse vincente in una posizione che era stata precedentemente considerata patta.\nLa posizione, come viene solitamente data oggi, con il Bianco che muove e vince, \u00e8 illustrata nel diagramma. La soluzione \u00e8 la seguente:\nse codice_2 quindi codice_3\nminacciando codice_5 (invece, se il pedone viene promosso a donna anzich\u00e9 a torre, si ha: codice_6 ed \u00e8 stallo).\nQuesto \u00e8 uno dei pi\u00f9 famosi esempi di sottopromozione negli scacchi e, al contempo, un raro caso di giocatore reso famoso da un singolo studio.\nStoria.\nQuesto studio ha una storia lunga e complicata, ricostruita principalmente da Jon Selman, un problemista olandese, e ripresa poi da vari autori, fra cui, per la bibliografia italiana, Paolo Bagnoli.\nLe origini di questo studio risalgono a una partita disputatasi nel 1875 a Londra fra il dilettante Richard Henry Falkland Fenton e il maestro William Potter, che giocava con handicap. La partita faceva parte di un match organizzato presso il \"City of London Chess Club\", che fu vinto da Potter (5 vittorie, 4 patte, 0 sconfitte).\nNella quarta partita del match, dopo 53 mosse (posizione riportata nel diagramma), Fenton decise di sacrificare la torre e gioc\u00f2:\ne qui Potter offr\u00ec la patta, che fu accettata da Fenton.\nJohannes Zukertort, che teneva una rubrica sulla rivista \"The City of London Chess Magazine\", pubblic\u00f2 un articolo in cui evidenziava il modo in cui il Bianco avrebbe potuto vincere: codice_10 (non va codice_11 per codice_12 e il Bianco non pu\u00f2 promuovere per via di codice_13) codice_14 e il Bianco pu\u00f2 ora promuovere a donna, entrando in un finale (re e donna contro re e torre) teoricamente vinto.\nL'analisi di questo finale fu ripresa vent'anni dopo, in occasione di una commemorazione per la morte di Potter, avvenuta il 13 marzo 1895. Per ricordare lo scacchista scomparso, G. E. Barbier - insegnante di francese all'Ateneo di Glasgow, che all'epoca del match contro Fenton risiedeva a Londra ma che poi si era trasferito in Scozia, dove era anche diventato campione locale di scacchi - memore del finale analizzato da Zuckertort, decise di pubblicare, il 27 aprile dello stesso anno, la posizione, sotto forma di studio, nella rubrica scacchistica che curava sul \"Weekly Citizen\" di Glasgow.\nTuttavia, Barbier, andando a memoria, commise un errore, riportando in effetti una posizione che non si era mai presentata nella partita Fenton - Potter del 1875, cambiando la collocazione dei pezzi e spostando il pedone di una colonna verso l'est.\nLa falsa soluzione del \u00abSaavedra\u00bb.\nDurante la settimana intercorsa prima della pubblicazione del numero successivo del \"Citizen\", Barbier ricevette molte lettere di lettori e segnalazioni da parte dei soci del \"club\" che gli indicavano l'errore. Cos\u00ec il 4 maggio, nel pubblicare la soluzione (che utilizzava proprio la tecnica dimostrata da Zukertort, Kling e Horwitz: codice_15), decise di presentare una sua rielaborazione della posizione, sostenendo che, spostando il re Nero da h6 in a1, la posizione si sarebbe trasformata in uno studio di patta.\nLa manovra, pubblicata da Barbier l'11 maggio 1895, \u00e8 conosciuta come \"la falsa soluzione del Saavedra\":\ncodice_16 stallo.\nIl pomeriggio di marted\u00ec 14 maggio, nei locali del \"Glasgow Chess Club\", il reverendo Fernando Saavedra, che aveva scoperto la manovra vincente, la mostr\u00f2 a Barbier, e quest'ultimo la segnal\u00f2 sul numero del \"Weekly Citizen\" del 18 maggio, ripubblicando il diagramma gi\u00e0 riportato il 4 maggio, stavolta con la didascalia: \"Il Nero muove, il Bianco vince\".\nIl ritocco di Lasker.\nBarbier mor\u00ec pochi mesi dopo e lo studio rimase, per vari anni, noto solo in ambito locale, venendo pi\u00f9 volte ripubblicato sul \"Farkirk Herald\" a cura di un giocatore di nome Neilson; finch\u00e9 questi lo mostr\u00f2, nel 1902, a Emanuel Lasker, in visita al \"Glasgow Chess Club\" nel contesto di una \"tourn\u00e9e\" in Gran Bretagna.\nIl campione fu talmente colpito dallo studio, restando impressionato soprattutto dal valore didattico della manovra, che decise di ripubblicarlo sul \"Brooklyn Daily Eagle\" il 1\u00ba giugno 1902, e di utilizzarlo in una sua conferenza dal titolo \"L'aggressivit\u00e0 del re nel finale\", da cui fu prodotto un estratto, pubblicato nel numero di ottobre 1902 del \"British Chess Magazine\". Era nata la forma finale del \u00abSaavedra\u00bb, i cui ultimi ritocchi (pedone in c6, tratto al Bianco, tema \u00abIl Bianco muove e vince\u00bb, e paternit\u00e0 attribuita a Saavedra) sono stati apportati evidentemente proprio da Lasker.\nLinea alternativa.\nModerne analisi sviluppate al computer confermano che il Nero pu\u00f2 opporre una resistenza maggiore con codice_17, dopo la quale il Bianco ha una sola replica vincente: codice_18, promuovendo a donna invece di effettuare la sottopromozione a torre. Dopodich\u00e9 il Bianco pu\u00f2 forzare lo scaccomatto in ventisei mosse. Tuttavia, a causa delle convenzioni antropocentriche seguite negli studi dei finali, mosse che esitano in posizioni conosciute dai maestri umani come teoricamente perdute sono considerate varianti.\nEredit\u00e0 del \u00abSaavedra\u00bb.\nQuesto studio ha conosciuto una enorme diffusione nella cultura scacchistica mondiale, al punto che John Roycroft, nella sua opera \"Test Tube Chess\", arriva a definirlo \"indubitabilmente il pi\u00f9 famoso fra tutti gli studi di finali\". Esso ha ispirato molteplici compositori; ad esempio, molte promozioni e sottopromozioni di Harold Lommer sono state ispirate alla posizione di Saavedra.\nSvariati compositori hanno prodotto studi che elaborano l'idea di base del Saavedra, o che presentano la posizione di Saavedra come uno dei passi intermedi della soluzione, come citazione conclusiva. Lo studio di Mark Liburkin del 1931 (secondo premio, \"Shakhmaty v SSSR\", 1931), con il Bianco che muove e vince, \u00e8 il pi\u00f9 famoso di questi. Dopo la prima mossa: codice_19 il Nero ha due principali linee di difesa; la prima di queste mostra il tema di Saavedra:\ne si ha una posizione gi\u00e0 vista nel \u00abSaavedra\u00bb; il Bianco vince con codice_21.\nL'altra linea difensiva del Nero evidenzia due altre difese che conducono alla parit\u00e0, e una seconda sottopromozione, questa volta ad alfiere; tutta questa messe di analisi si deve al fatto che questo studio \u00e8 ben conosciuto, mentre altre elaborazioni sulla posizione di Saavedra sono passate nell'oblio:\nse codice_25 stallo.\nIl Bianco pu\u00f2 vincere solo con codice_38"}
{"id": "2174137", "revid": "339392", "url": "https://it.wikipedia.org/wiki?curid=2174137", "title": "Messerschmitt Flugzeugbau GmbH", "text": ""}
{"id": "2174138", "revid": "1446238", "url": "https://it.wikipedia.org/wiki?curid=2174138", "title": "American Pie 2", "text": "American Pie 2 \u00e8 un film commedia del 2001, diretto da James B. Rogers e sceneggiato da Adam Herz e David H. Steinberg. \u00c8 il seguito di \"American Pie\".\nTrama.\nJim e i suoi amici hanno appena finito il primo anno di college e si preparano per una rimpatriata estiva. Per i ragazzi le vacanze sembrano cominciare male, visto che il solo Oz \u00e8 fidanzato con Heather, ma i due sono costretti a rimanere separati poich\u00e9 lei deve partecipare a un progetto di studio all'estero.\nLe feste di Stifler sono ormai costantemente interrotte dalla polizia, cos\u00ec il gruppo deve ingegnarsi per escogitare qualcosa per trascorrere al meglio il periodo estivo. Kevin decide di chiedere aiuto al fratello, che gli consiglia di prendere in affitto una casa sul lago, l'ideale per stare insieme e divertirsi.\nCos\u00ec i quattro amici pi\u00f9 Stifler, invitato per avere a disposizione pi\u00f9 soldi nonostante gli attriti tra lui e Finch, prendono possesso della villa al lago. Eppure il denaro non basta e per guadagnarne altro i cinque cercano dei lavoretti estivi cimentandosi quindi nella ristrutturazione di una casa di due donne, Danielle e Amber, che a detta di Stifler sono lesbiche. Incuriosito, il ragazzo entra nell'abitazione in cerca di prove che confermino la sua tesi, seguito da Jim e Finch che tentano di fermarlo, ma vengono colti in flagrante dalle proprietarie che per penitenza li trascinano in un gioco piccante: le due si lasceranno guardare mentre si divertono in scambi di effusioni lesbiche a patto che i ragazzi facciano la stessa cosa. Infatti, dopo una palpata di Stifler a Finch, Amber fa altrettanto con Danielle, cos\u00ec come in seguito a un imbarazzante bacio fra Jim e Stifler, le provocatrici si lasciano andare a un intenso bacio.\nLa vacanza non prende una bella piega: Kevin \u00e8 ancora incapace di accettare la separazione da Vicky, sua storica fidanzata del liceo; Oz pur restando fedele a Heather che si trova in Spagna, risente della distanza e i due cercano inutilmente di praticare del sesso al telefono; Finch desidera incontrare nuovamente la mamma di Stifler ma le sue speranze risultano vane e si cimenta nello studio delle arti tantriche per sopperire all'astinenza sessuale e migliorare le proprie prestazioni. \nUna sera Jim nella sua camera, durante la visione di un \"lesbian-strip-show\" in VHS, cerca un lubrificante da spalmare sul suo organo genitale per aumentare la sua eccitazione, ma accidentalmente prende dallo stesso cassetto una super-colla, cos\u00ec il suo pene rimane attaccato alla mano sinistra e alla videocassetta porno estratta dal videoregistratore; dopo un'inutile doccia, esce e lungo il cornicione della propria abitazione cerca di chiamare qualcuno in aiuto, ma in quel momento viene sorpreso da una pattuglia della polizia che lo scambia per un ladro; chiarito l'equivoco, viene portato in ospedale per scollare il suo membro virile, l'operazione riesce, ma per via dei punti di sutura non dovr\u00e0 avere erezioni per alcuni giorni. Successivamente, sentendosi inesperto in ambito di relazioni sessuali e sapendo che Nadia, studentessa cecoslovacca a cui ambisce da anni, \u00e8 in arrivo da New York apposta per lui, rintraccia la ragazza con cui aveva perso la verginit\u00e0, Michelle, per chiederle aiuto al fine di migliorare a soddisfare una donna.\nMichelle accetta la sua richiesta e inoltre i due si fingono fidanzati nel momento in cui arriva Nadia al fine di ingelosirla e convincerla a fare sesso con lui. Proprio in tale circostanza, per\u00f2, Jim si accorge che la persona a lui pi\u00f9 affine e per la quale prova dei sentimenti \u00e8 proprio Michelle, che raggiunge al campo della banda, dichiarandole i suoi sentimenti.\nAlla grande festa di fine estate Kevin spiega a Vicky che ha trovato il modo di andare avanti e di tenere alla loro amicizia; Heather arriva dall'Europa giusto in tempo per trascorrere la serata con Oz; Jim e Michelle lasciano il campeggio per prendere parte all'evento; Stifler incontra tra gli invitati le due presunte lesbiche e scopre che non lo sono affatto, e riesce a portarle entrambe a letto, dimostrandosi ancora una volta all'altezza della fama di Stifmaister; Nadia, sconsolata dall'abbandono di Jim, trova conforto in Sherman detto lo \"Sherminator\".\nLa mattina successiva, mentre i ragazzi si apprestano a partire per tornare in citt\u00e0, la mamma di Stifler arriva davvero alla casa sul lago, fa salire in auto Finch prima che il figlio si accorga di loro e trova un luogo appartato: i due fanno di nuovo sesso e lui pu\u00f2 finalmente dimostrarle quanto sia migliorato.\nRiconoscimenti.\nMTV Movie Awards 2002 Miglior bacio (Jason Biggs e Seann William Scott)"}
{"id": "2174139", "revid": "6923", "url": "https://it.wikipedia.org/wiki?curid=2174139", "title": "Peter Benchley", "text": "Biografia.\nDopo aver terminato gli studi laureandosi all'Universit\u00e0 Harvard nel 1961, riusc\u00ec a diventare giornalista presso il Washington Post e National Geographic. La sua carriera lo port\u00f2 a scrivere i discorsi del presidente statunitense Lyndon Johnson negli anni 1967\u00a0\u2013 1969.\nCome scrittore, l'opera che ebbe pi\u00f9 successo fu il romanzo \"Jaws\" (trad. \"fauci\"), tradotto in italiano come \"Lo squalo\" (1974), ispirato ad una vicenda realmente accaduta decenni prima e riguardante alcune vittime di attacchi di uno squalo nel New Jersey. Per 44 settimane il libro comparve nella lista dei pi\u00f9 venduti; un anno dopo Steven Spielberg trasse il film omonimo \"Lo squalo\", campione d'incassi e che lanci\u00f2 Spielberg nel firmamento del cinema.\nIn seguito scrisse altri romanzi ambientati nel mare, da cui furono tratti dei film; in entrambi i casi non fu mai replicato il successo dell'opera prima. Ricordiamo quindi \"The deep\" (trad. \"Abissi\") e \"The island\" con Michael Caine nel ruolo del protagonista (trad. \"L'isola\").\nMor\u00ec l'11 febbraio 2006 per una fibrosi polmonare all'et\u00e0 di 65 anni e venne sepolto presso il cimitero di Prospect Hill a Nantucket, Massachusetts.\nVita privata.\nSposatosi con Winifred B. Wesson nel 1964, ebbe 3 figli: Tracy, Clayton e Christopher. Di indole ambientalista, ha scritto diversi saggi per il National Geographic.\nSuo nonno era il noto umorista Robert Benchley."}
{"id": "2174144", "revid": "253269", "url": "https://it.wikipedia.org/wiki?curid=2174144", "title": "Jean Marsh", "text": "Biografia.\nAttrice di cinema e di serie televisive apparse nei canali britannici e americani degli anni 50 e 60, tra cui \"Ai confini della realt\u00e0\" , agli inizi degli anni 70, presenzi\u00f2 International Animation Festival sulla PBS. \nSposatasi con Jon Pertwee, il 2 aprile 1955, la coppia divorzi\u00f2 l'8 agosto 1960.\nDoppiatrici italiane.\nNelle versioni in italiano dei suoi film, Jean Marsh \u00e8 stata doppiata da:"}
{"id": "2174145", "revid": "1543377", "url": "https://it.wikipedia.org/wiki?curid=2174145", "title": "Coriolano Bozzo", "text": "Carriera.\nIscritto alla Rari Nantes Genova dal 1895 al 1901, vinse il \"Campionato italiano del miglio marino\" nel 1899 con il tempo di 39'28\"; si conferm\u00f2 anche nel 1901, con 33'45\".\nPalmar\u00e8s.\nCampionati italiani.\n2 titoli individuali\nCuriosit\u00e0.\nIl suo nome \u00e8 strettamente legato al paese di Pieve Ligure, in Provincia di Genova, dove era conosciuto come \"\u00f6 Piccin de Luigia\" (il piccolo di Luigia) e dove \u00e8 presente una strada a suo nome. Era il figlio minore di una famiglia di naviganti, distrutta da un naufragio dove il padre Davide, il fratello maggiore, lo zio e i cugini persero la vita. Per questo motivo non prese mai il mare per volere della madre; questo molto probabilmente contribu\u00ec alla formazione del Coriolano Bozzo nuotatore.\nSi dice che per allenarsi percorreva a nuoto il percorso Pieve Ligure - Punta Chiappa - Porto di Genova. \nGli anziani del paese (?) raccontano fosse in grado di fare il bagno con qualunque mare, a tal punto che veniva richiesto per il recupero di barche portate via dalla mareggiata."}
{"id": "2174151", "revid": "2187", "url": "https://it.wikipedia.org/wiki?curid=2174151", "title": "San Germano di Parigi", "text": ""}
{"id": "2174153", "revid": "767487", "url": "https://it.wikipedia.org/wiki?curid=2174153", "title": "Il terrore viene dalla pioggia", "text": "Il terrore viene dalla pioggia (\"The Creeping Flesh\") \u00e8 un film del 1973 diretto da Freddie Francis.\nTrama.\nIl demone Shish Kang si risveglia sotto forma di scheletro e terrorizza l'Inghilterra. Disgrazie coinvolgeranno colui che l'aveva disturbato portando i suoi resti dalla Nuova Guinea: il professor Emmanuel Hildern e sua figlia.\nI due impazziranno e finiranno nel manicomio gestito proprio dal fratello di Hildern, mentre il demone, ormai libero, vagher\u00e0 per il mondo."}
{"id": "2174156", "revid": "2052878", "url": "https://it.wikipedia.org/wiki?curid=2174156", "title": "Una ragazza in due/Lezione di ritmo", "text": "Una ragazza in due/Lezione di ritmo \u00e8 il quarto singolo discografico del gruppo beat italiano I Giganti, pubblicato a dicembre del 1965 dalla Ri-Fi.\nIl disco.\nPubblicato con due diverse copertine, la grafica \u00e8 curata dall'Istituto Moletti.\nBrani.\nUna ragazza in due\nLa canzone \u00e8 la versione italiana di \"Down Came The Rain\" di Robin Conrad e Mitch Murray, incisa da quest'ultimo a nome di \"Mister Murray\"; il testo della versione italiana \u00e8 di Leo Chiosso, ed \u00e8 la storia della rivalit\u00e0 tra due amici per una ragazza.\nTra le cover realizzate sono da ricordare quella di Mina (nell'album Mina con bign\u00e8 del 1977), di Ornella Vanoni (nell'album Un panino una birra e poi... del 2001), dei Matia Bazar (nell'album One1 Two2 Three3 Four4 del 2007) e di Bruno Castiglia de i Bisonti in un 45 giri del 1976; \u00e8 stata cantata anche nel programma televisivo \"Quelli della notte\" ed inserita nell'album \"Quelli della notte\".\n\u00c8 stata anche utilizzata nel film Chiedimi se sono felice con Aldo, Giovanni e Giacomo.\nLezione di ritmo\nAnche \"Lezione di ritmo\" \u00e8 una cover, di \"You Turn Me on (Turn on Song)\", scritta da Ian Whitcomb e lanciata nel 1965 sia da Withcomb con il suo gruppo \"The Bluesville\" che da Sandy Nelson.\nIl testo italiano \u00e8 di Antonio Mennillo, un paroliere che ha collaborato spesso con i Giganti, e che in questo caso usa lo pseudonimo \"Amenni\"."}
{"id": "2174159", "revid": "767487", "url": "https://it.wikipedia.org/wiki?curid=2174159", "title": "La frusta e il corpo", "text": "La frusta e il corpo \u00e8 un film del 1963, diretto da John M. Old (\"alias\" Mario Bava).\nTrama.\nLa storia narra della morbosa relazione fra il sadico barone Kurt Menliff (ritenuto responsabile della morte di Tania, figlia della serva dei Menliff, Giorgia) e sua cognata Nevenka, moglie di Cristiano Menliff, fratello di Kurt. Dopo la morte di Kurt, avvenuta per mano di un ignoto assassino, Nevenka inizia ad avere visioni dello spettro dell'uomo che la minaccia e la percuote. Da sempre, Kurt manteneva con Nevenka un rapporto di odio-amore di stampo sadomasochistico. Mentre ci si interroga sull'assassinio di suo figlio, in un crescendo di tensione, anche il vecchio padre di Kurt e Cristiano (che \u00e8 in realt\u00e0 innamorato di Katia, sua cugina) viene assassinato.\nNevenka \u00e8 convinta che Kurt non sia affatto morto e che sia proprio lui l'omicida del padre, idea che inizia ad insinuarsi anche negli altri abitanti della casa. In realt\u00e0 si scoprir\u00e0 che l'assassina \u00e8 proprio Nevenka: aveva ucciso Kurt per liberarsi definitivamente di quell'insano loro rapporto ma, poi, la sua mente aveva ceduto. Convinta di vedere lo spettro di Kurt (in realt\u00e0, forse, inesistente) aveva ubbidito ai suoi ordini, uccidendo anche il padre dell'uomo. Nel finale Nevenka, nel tentativo di colpire il defunto Kurt, che continua ad apparirle, finir\u00e0 col colpirsi a morte con un pugnale. La donna spirer\u00e0 fra le braccia di suo marito, il barone Cristiano.\nProduzione.\nGli autori accreditati sono Ernesto Gastaldi (con il nome Julian Berry), Ugo Guerra (con il nome Robert Hugo) e Luciano Martino (con il nome Martin Hardy). Ernesto Gastaldi ha dichiarato di aver scritto lui stesso la sceneggiatura con Ugo Guerra che ha probabilmente collaborato ad alcune parti della storia, mentre Luciano Martino non ha contribuito alla sceneggiatura. Gastaldi ricevette una stampa italiana de \"Il pozzo e il pendolo\" (1961) dai produttori che chiesero di realizzare un film simile. Gastaldi \u00e8 accreditato come assistente alla regia nei titoli di coda, ma ha dichiarato di non essere mai stato sul set del film. Mario Bava \u00e8 stato coinvolto nella regia tramite il suggerimento di Ugo Guerra in quanto poteva sia dirigere il film che curarne la fotografia. Bava si \u00e8 occupato della fotografia, ma \u00e8 stato accreditato il suo operatore Ubaldo Terzano.\nIl film \u00e8 stato girato per meno di 159 milioni di lire italiane con un programma di sei settimane di riprese e un'altra settimana per gli effetti speciali. Il film \u00e8 stato girato ad Anzio e Castel Sant'Angelo a Roma.\nDistribuzione.\nIl tema del sadomasochismo rappresentato nel film ha causato problemi con la censura italiana. La commissione non ha richiesto tagli al film, ma gli ha assegnato un divieto per i minori di 18 anni. La scelta \u00e8 stata contestata dalla societ\u00e0 produttrice che ha tagliato parti del film per conto proprio e in seguito ridotto il divieto ai minori di 14 anni. \"La frusta e il corpo\" \u00e8 stato distribuito in Italia il 29 agosto 1963 dalla Titanus.\nIl film \u00e8 stato sequestrato il 12 ottobre 1963, per accuse di oscenit\u00e0. La motivazione era la presenza di \"diverse sequenze che fanno riferimento a degenerazioni e anomalie della vita sessuale\". Il film \u00e8 stato successivamente redistribuito nel gennaio 1964. Il tribunale di Roma ha ordinato la confisca di diverse scene che sono state descritte come \"contrarie alla moralit\u00e0\". Il poster del film doveva essere distrutto e il capo addetto stampa della Titanus condannato a tre mesi di libert\u00e0 vigilata. Il film ha incassato complessivamente 72 milioni di lire italiane.\n\"La frusta e il corpo\" \u00e8 stato distribuito in Francia col titolo \"Le Corps et le fouet\" il 26 gennaio 1966. Una versione censurata di nome \"What!\" \u00e8 stata pubblicata negli Stati Uniti nel 1965. Questa versione \u00e8 stata doppiata in lingua inglese senza che nessuno degli attori usasse la propria voce originale. La versione statunitense di 77 minuti \u00e8 quasi identica a quella britannica intitolata \"Night is the Phantom\".\nRicezione.\nNel 1970 lo sceneggiatore Ernesto Gastaldi espresse la sua delusione verso il film. Gastaldi sentiva la storia \"in termini di un incubo psicologico, nello stile dei film di Clouzot, ma Bava vi vedeva un dramma barocco e decadente, ed enfatizz\u00f2 tali toni oltre ogni immaginazione.\""}
{"id": "2174160", "revid": "125366529", "url": "https://it.wikipedia.org/wiki?curid=2174160", "title": "Reichsgau", "text": "Un Reichsgau (plurale: \"Reichsgaue\") era un'unit\u00e0 di suddivisione amministrativa creata in alcune delle aree annesse alla Germania nazista tra il 1938 e il 1945. Non \u00e8 equivalente al Gau, termine medievale che indicava una regione e usato anche in epoca nazista.\nTermine.\nIl termine fu coniato a partire dalle parole \"Reich\" e \"Gau\"; quest'ultima \u00e8 una parola dal suono deliberatamente medievale, con un significato all'incirca equivalente a \"contea\".\nVi furono diversi \"Reichsgaue\":\nL'Ostmark fu ulteriormente suddiviso in sette \"Reichsgaue\" minori, corrispondenti all'incirca ai \"L\u00e4nder\" (stati) austriaci."}
{"id": "2174162", "revid": "484362", "url": "https://it.wikipedia.org/wiki?curid=2174162", "title": "Provincia di Arani", "text": "Arani (in lingua quechua \"Jarani\" o \"Jallmani\") \u00e8 una provincia del dipartimento di Cochabamba, nella parte centrale della Bolivia. Il capoluogo \u00e8 Arani, chiamata \"terra del pane e del vento\".\nSecondo il censimento 2001, conta una popolazione di 24.053 abitanti.\nPosizione.\nConfina al nord con la provincia di Tiraque, a sud con la provincia di Mizque, a ovest con la provincia di Punata a est con la provincia di Carrasco.\nLa provincia di Arani si sviluppa su altitudini comprese tra 2.500 e 3.800 metri sopra il livello del mare. Nel territorio di Vacas si trova il lago Parququcha.\nSuddivisione amministrativa.\nLa Provincia comprende 2 comuni:"}
{"id": "2174163", "revid": "599013", "url": "https://it.wikipedia.org/wiki?curid=2174163", "title": "Luis Jorge Romero", "text": "Biografia.\nVanta diverse vittorie prestigiose:\nNella sua carriera 186 vittorie e nessuna sconfitta.\nAttualmente insegna pugilato presso la Scuola di Pugilato di Cuba a L'Avana."}
{"id": "2174172", "revid": "1573940", "url": "https://it.wikipedia.org/wiki?curid=2174172", "title": "Sede titolare di Vincennes", "text": "Vincennes (in latino: \"Vincennopolitana\") \u00e8 una sede titolare della Chiesa cattolica.\nStoria.\nIl titolo fa riferimento alla citt\u00e0 di Vincennes, nello stato americano dell'Indiana, che fu eretta a sede vescovile il 6 maggio 1834 con il breve \"Maximas inter\" di papa Gregorio XVI. Il 28 marzo 1898 la sede vescovile fu trasferita a Indianapolis, e la diocesi ha assunto il nome di diocesi di Indianapolis (oggi arcidiocesi).\nDal 1997 Vincennes \u00e8 annoverata tra le sedi vescovili titolari della Chiesa cattolica; l'attuale vescovo titolare \u00e8 Gerald Eugene Wilkerson, gi\u00e0 vescovo ausiliare di Los Angeles."}
{"id": "2174179", "revid": "287204", "url": "https://it.wikipedia.org/wiki?curid=2174179", "title": "Junior Parma Baseball Club", "text": "La Junior Parma Baseball Club \u00e8 una societ\u00e0 italiana di baseball, fondata nel 1983 e militante nel campionato italiano di baseball in \"Serie B\".\nStoria.\nIl club fu fondato nel 1983, cos\u00ec come l'affiliazione alla FIBS avvenne nello stesso anno con il nome di \"Lubiana B.C.\". Nel 1991 arriv\u00f2 l'attuale denominazione.\nNella sua storia, vanta numerosi successi soprattutto in campo giovanile, attualmente colleziona cinque titoli nazionali giovanili, tra cui due titoli Under-16 e tre titoli Under-18, vinti tutti a partire dal 1994. La squadra maggiore, dopo la prima iscrizione al campionato di serie B del 1986, ottenne la promozione in Serie A2 nel 1996. Nelle stagioni del 2005 e del 2006 ha partecipato ai play-off per approdare in Serie A1, senza riuscire ad approdare al massimo campionato italiano.\nDalla stagione 2014 la squadra maggiore milita in Serie B.\nSquadre stagione 2021.\nCAMPIONATI GIOVANILI \nPalmar\u00e8s.\nTrofei Nazionali.\n5 trofei\nCronistoria.\nNelle 26 stagioni sportive della societ\u00e0 sono inclusi 12 campionati italiani di Serie A2, la seconda categoria pi\u00f9 alta del campionato italiano."}
{"id": "2174182", "revid": "767487", "url": "https://it.wikipedia.org/wiki?curid=2174182", "title": "Quicksilver - Soldi senza fatica", "text": "Quicksilver - Soldi senza fatica (\"Quicksilver\") \u00e8 un film del 1986 diretto da Thomas Michael Donnelly con Kevin Bacon. Distribuito anche con il titolo Su e gi\u00f9 per Wall Street.\nTrama.\nJack Casey \u00e8 un giovane broker di successo che, dopo aver guadagnato 30 milioni di dollari in 3 anni di attivit\u00e0, in un investimento rischioso perde tutto, compresi i risparmi dei suoi genitori: questo genera in lui una grande insicurezza e un grande senso di colpa, tanto che si ritira dagli affari e va a fare il \"bike messenger\" a Wall Street. Grazie al suo nuovo lavoro conosce Voodoo, un collega che per fare soldi in fretta ha deciso di lavorare per lo Zingaro, un malvivente che recluta corrieri disposti a fare consegne per lui.\nDurante una gara in bici tra i due, Voodoo viene investito e ucciso proprio dallo Zingaro, a causa di una precedente discussione. Jack, pur avendo assistito alla scena, dopo aver parlato con i suoi colleghi decide di non agire, temendo di ritorsioni. Lo Zingaro intanto per il lavoro di corriere avvicina Terri, una ragazza appena arrivata in citt\u00e0, senza famiglia n\u00e9 un posto dove stare e con un disperato bisogno di soldi. Terri effettua una prima consegna per lo Zingaro sebbene Jack l'abbia messa in guardia su quel genere di lavoro.\nJack nel frattempo fa amicizia con Hector Rodriguez, un messicano sempre ottimista con il sogno di acquistare un carretto per hot dog e di fondare una catena in quel settore. Jack lo aiuta a compilare il modulo di richiesta per un prestito dalla banca e gli d\u00e0 consigli su come comportarsi, tuttavia il prestito viene negato. Capendo che non avrebbe mai avuto i soldi dalle banche, Hector vorrebbe rivolgersi a criminali messicani ma Jack, per evitare all'amico di entrare in affari con loro, vince la propria insicurezza e propone all'amico di affidargli i suoi soldi per investirli in borsa. Hector accetta e Jack riesce a guadagnare abbastanza sia per lui che per restituire ai propri genitori i risparmi perduti.\nLa sera stessa lo Zingaro fa salire Terri nella sua macchina dicendo che vuole portarla a \u00abuna festa\u00bb ma la ragazza capisce che il capo vuole farla prostituire e scappa, rifugiandosi nei bagni di un locale. Lo Zingaro la trova e dopo averla picchiata fa per portarla fuori dal locale ma in quel momento sopraggiungono i colleghi di Terri che la traggono in salvo. Sapendo che il gangster torner\u00e0 a riprendersela, i fattorini gli tendono un'imboscata ma Il malvivente riesce a fuggire e riparte all'inseguimento di Terri, la quale si rifugia a casa di Jack.\nPer salvare la sua amica, Jack la chiude in casa, quindi a bordo della sua bici si fa inseguire dallo Zingaro finch\u00e9, con una manovra astuta, lo fa precipitare con la macchina da un ponte in costruzione."}
{"id": "2174190", "revid": "767487", "url": "https://it.wikipedia.org/wiki?curid=2174190", "title": "Una messa per Dracula", "text": "Una messa per Dracula (\"Taste the Blood of Dracula\") \u00e8 un film del 1970, diretto da Peter Sasdy. \u00c8 una pellicola dell'orrore liberamente ispirata al personaggio di Dracula, senza per\u00f2 ricalcare il romanzo omonimo di Bram Stoker, ma piuttosto ponendosi come una delle possibili prosecuzioni della celebre storia. \u00c8 uno dei numerosi film interpretati da Christopher Lee nel ruolo del conte Dracula.\nIl film fu distribuito nelle sale con biglietto unico in accoppiata con un'altra produzione della Hammer, \"Crescendo... con terrore\" (\"Crescendo\").\nTrama.\nLa storia narra della resurrezione del Conte Dracula, ucciso poco tempo addietro. Per farlo tornare in vita tre nobili in cerca di emozioni vogliono utilizzare il sangue raccolto sul luogo di morte, ma i tre uomini durante il rito si tirano indietro e uccidono il loro cerimoniere, Lord Courtley, servo di Dracula. La vendetta di Dracula (gi\u00e0 risvegliato) coinvolge i tre uomini e i loro figli. Sar\u00e0 uno di loro ad opporsi."}
{"id": "2174194", "revid": "118031", "url": "https://it.wikipedia.org/wiki?curid=2174194", "title": "Histoire d'O - Edizione Integrale", "text": ""}
{"id": "2174196", "revid": "1825453", "url": "https://it.wikipedia.org/wiki?curid=2174196", "title": "Unione Sportiva Renato Serra (calcio)", "text": "LUnione Sportiva Renato Serra \u00e8 stata una societ\u00e0 calcistica di Cesena.\nIntitolata a Renato Serra, un giovane patriota cesenate morto combattendo durante la Prima guerra mondiale sulle alture del Carso, dal 1920 fino a met\u00e0 degli anni 1930 rappresent\u00f2 il calcio a Cesena.\nDisput\u00f2 un campionato di Prima Divisione (dal 1935 Serie C). Durante il fascismo la squadra fu costretta a sciogliersi per la chiamata alle armi dei suoi giovani componenti."}
{"id": "2174198", "revid": "2033069", "url": "https://it.wikipedia.org/wiki?curid=2174198", "title": "Life as We Know It", "text": "Life as We Know It \u00e8 una serie televisiva statunitense, basata sul romanzo \"Chiodo fisso\" (\"Doing It\"), scritto da Melvin Burgess.\nTrama.\nDino, Ben e Jonathan sono tre inseparabili amici di Seattle. Frequentano il college insieme a Deborah, Jackie e Sue e tra lezioni, appuntamenti, feste\u2026dovranno affrontare i tipici problemi di ogni adolescente: il rapporto con gli altri, il sesso, le amicizie, la famiglia\u2026\nSigla.\nLa canzone della sigla \u00e8 cantata da Michael Tolcher ed \u00e8 intitolata \"Sooner or Later\", il testo \u00e8 di Gabe Sachs e Jeff Judah."}
{"id": "2174211", "revid": "133557", "url": "https://it.wikipedia.org/wiki?curid=2174211", "title": "Unione italiana dei ciechi e degli ipovedenti", "text": "L'Unione italiana dei ciechi e degli ipovedenti ONLUS, in sigla UICI, \u00e8 un ente morale con personalit\u00e0 giuridica di diritto privato, cui la legge e lo statuto affidano la rappresentanza e la tutela degli interessi morali e materiali dei non vedenti e degli ipovedenti nei confronti della pubblica amministrazione.\nL'UICI \u00e8 un'associazione costituita esclusivamente da non vedenti e ipovedenti. Per associarsi occorre infatti avere un \"visus\" non superiore ai 3/10 (inteso con correzione). Tuttavia, per raggiungere i suoi obiettivi, essa ha bisogno del supporto di persone vedenti che possono lavorare al suo interno come dipendenti o volontari.\nStoria.\nFu fondata a Genova il 26 ottobre 1920 con il nome di Unione italiana dei ciechi da alcuni militari che persero la vista durante il primo conflitto mondiale, tra cui Aurelio Nicolodi che ne divenne il primo presidente.\nAttraverso i suoi rappresentanti e molti soci volontari, l'UICI ha condotto numerose lotte politiche e sociali, grazie alle quali i ciechi e gli ipovedenti si vedono riconosciuti diritti fondamentali quali il diritto allo studio nella scuola comune, il diritto al lavoro, il diritto a ricevere un'indennit\u00e0 che varia a seconda del visus della persona con disabilit\u00e0 visiva.\nNegli anni, l'UICI ha sviluppato una serie di servizi per far fronte alle necessit\u00e0 di ciechi e ipovedenti in rapporto alla societ\u00e0 in continua evoluzione.\nDal 2006 aderisce di Civicrazia.\nNel 2007 il suo nome originario \u00e8 cambiato in quello attuale nonostante l'associazione si occupasse ormai da qualche decennio delle problematiche degli ipovedenti.\nOrganizzazione territoriale.\nL'intento dell'UICI \u00e8 di fornire un supporto locale di qualit\u00e0 ai propri soci, grazie ad una rete costituita dalle sezioni provinciali. L'insieme delle sezioni provinciali presenti in una regione costituisce il consiglio regionale, mentre l'insieme dei consigli regionali costituisce il consiglio nazionale. A sua volta, il consiglio nazionale fa capo alla direzione nazionale che ha sede a Roma.\nRappresentazione a livello internazionale.\nIn ambito internazionale, l'UICI \u00e8 membro dell'European Blind Union (EBU) e della World Blind Union (WBU).\nStrumenti operativi.\nPer il raggiungimento dei suoi fini l'UICI ha creato strumenti operativi per sopperire alla mancanza di adeguati servizi sociali dello Stato italiano e degli altri enti pubblici.\nSupporto nazionale.\nIn particolare vanno ricordati:\nSupporto locale.\nIl supporto locale ai soci consiste in attivit\u00e0 ordinarie che riguardano essenzialmente pratiche per l'accertamento della disabilit\u00e0 e la conseguente concessione di indennit\u00e0, consulenza tiflotecnica, integrazione scolastica in tutte le fasi e collocamento obbligatorio.\nPur essendo ogni sezione provinciale parte di un sistema che detta strategie e metodi di lavoro, non tutte operano allo stesso modo e con gli stessi risultati. Il successo o l'insuccesso del lavoro di una sezione provinciale e della sua vicinanza e disponibilit\u00e0 verso i soci dipende essenzialmente da:"}
{"id": "2174214", "revid": "1305772", "url": "https://it.wikipedia.org/wiki?curid=2174214", "title": "F.E.A.R. Perseus Mandate", "text": "F.E.A.R. Perseus Mandate \u00e8 un'espansione stand-alone del videogioco \"F.E.A.R.\", sviluppata da TimeGate Studios, software house responsabile dello sviluppo della precedente espansione, \"F.E.A.R. Extraction Point\".\nIl gioco venne annunciato tramite un comunicato stampa di Sierra Entertainment l'11 luglio 2007, a pochi giorni dall'E3 di Los Angeles. L'espansione \u00e8 stata pubblicata per PC in Europa il 16 novembre 2007. La versione per Xbox 360, pubblicata nella stessa data con il titolo di \"F.E.A.R. Files\", contiene entrambe le espansioni in formato stand-alone. La versione PC venne pubblicata in un'ulteriore versione con il titolo di \"F.E.A.R. Platinum Collection\", contenente \"F.E.A.R.\" ed entrambe le espansioni.\nL'espansione segue le gesta di un nuovo personaggio, membro di una seconda squadra F.E.A.R. inviata a indagare sul Progetto Perseus della Armacham Technology Corporation. La trama del gioco si svolge contemporaneamente, ma in un universo parallelo, agli eventi di \"F.E.A.R.\" e di \"Extraction Point\". Il sequel di \"F.E.A.R.\", \"\", ignora gli eventi di entrambe le espansioni che sono considerate \"non canoniche\".\nTrama.\nIntervallo 1: Indagine.\nPoco dopo l'assassinio di Aldus Bishop, ricercatore impegnato nel \"Progetto Origin\" della Armacham Technology Corporation, da parte della stessa ATC, il comandante Betters \u00e8 costretto dall'aperta ostilit\u00e0 della compagnia ad inviare una seconda squadra F.E.A.R. in un impianto secondario della ATC per indagare sulla societ\u00e0 e su eventuali irregolarit\u00e0 in cui essa possa essere coinvolta. La seconda squadra F.E.A.R. \u00e8 composta dal capitano David Raynes, dal tenente Steve Chen e da un Sergente il cui nome \u00e8 sconosciuto (il personaggio controllato dal giocatore). Ben presto, la squadra \u00e8 costretta ad affrontare i Replicanti, cloni militari altamente addestrati creati dalla ATC.\nIntervallo 2: Rivelazione.\nDopo aver combattuto contro i Replicanti e le forze di sicurezza ATC, la squadra F.E.A.R. scopre che una terza fazione si \u00e8 gi\u00e0 infiltrata nella struttura ATC uccidendone tutto il personale. La fazione \u00e8 composta da mercenari altamente addestrati e dotati di armi avanzate conosciuti come i \"Nottambuli\". Il rango dei Nottambuli include anche numerosi Soldati d'\u00e8lite in possesso degli stessi riflessi acutissimi gi\u00e0 mostrati dall'Apripista F.E.A.R..\nI Nottambuli operano per conto del misterioso Senatore, menzionato al termine di F.E.A.R., e sono alla ricerca della \"Fonte\", il template genetico da cui i Replicanti sono stati creati. Il team F.E.A.R. scopre che la Armacham ha tre strutture principali coinvolte nel Progetto Perseus: una struttura attiva di bioricerca dove \u00e8 conservato il DNA di Harlan Wade, il padre di Alma, una struttura segreta abbandonata per la clonazione dove i Replicanti sono attualmente prodotti e la Struttura Rammelmeier del Progetto Origin dove Alma \u00e8 imprigionata.\nIntervallo 3: Cattura.\nF.E.A.R. e la Delta Force lanciano un attacco contro la struttura di bioricerche, combattendo contro i Replicanti, le forze ATC e i Nottambuli. Tuttavia, questi ultimi riescono a fuggire con un campione del DNA di Wade. La squadra F.E.A.R. riesce quasi a catturare Gavin Morrison, il principale agente del Senatore, ma vengono interrotti dall'esplosione della struttura di Origin, che getta l'intera citt\u00e0 nel caos.\nIntervallo 4: Devastazione.\nIl Sergente e il Tenente Chen si svegliano in una zona abbandonata della metropolitana, e scoprono che l'esplosione di Origin ha scatenato un'ondata mortale di attivit\u00e0 paranormali. Chen riesce a resistere ad un primo attacco da parte della stessa creatura che ha ucciso Douglas Holiday nell'espansione precedente, ma viene fatto a pezzi da uno Spaventapasseri, una nuova visione inviata da Alma. Il Sergente continua comunque l'inseguimento dei Nottambuli lungo i tunnel della metropolitana.\nIntervallo 5: Infiltrazione.\nRaggiunta la superficie, il Sergente ristabilisce il contatto con Raynes, che gli ordina di farsi strada verso la struttura di clonazione, dove sembra che i Nottambuli siano diretti. La situazione si complica ulteriormente quando i Replicanti agli ordini di Paxton Fettel si riattivano in seguito alla sua resurrezione.\nLungo il percorso, il Sergente incontra Gavin Morrison, che \u00e8 stato catturato dai Nottambuli. Morrison rivela che l'obiettivo dei mercenari \u00e8 il recupero di un campione del DNA di Alma, e che devono essere fermati ad ogni costo.\nIntervallo 6: Esplorazione.\nMorrison accompagna per un breve tratto il Sergente in cammino verso la struttura di clonazione, ma viene ucciso da Alma che lo schiaccia sotto il peso di un'auto blindata. Proseguendo, il Sergente giunge all'ingresso di una vecchia miniera in disuso dove sembra si trovi la Struttura di Clonazione.\nIntervallo 7: Sterminio.\nIl Sergente raggiunge la Struttura, dove viene accolto dal fantasma di Paxton Fettel ed ha con lui un criptico scambio di parole. Il Sergente si fa strada combattendo contro i Nottambuli, ma giunge troppo tardi per impedire al loro Comandante di recuperare un campione del DNA di Alma. Il Sergente insegue il Comandante dei Nottambuli nella struttura, combattendolo insieme alle restanti forze nemiche nello scontro finale. Alla fine della battaglia, il Sergente recupera il campione di DNA, e fugge in superficie dove lo attende Raynes. Il Sergente e Raynes eliminano gli ultimi Replicanti e raggiungono un elicottero di evacuazione. Quando il Sergente sale sull'elicottero, il fantasma di Chen sembra attenderli: Raynes suggerisce che il Sergente sia meritevole di una promozione a Tenente e che Chen sarebbe stato fiero di lui, quindi il fantasma di Chen svanisce. Al termine dei titoli di coda, un Nottambulo sopravvissuto entra nell'ufficio del misterioso Senatore, posando sulla scrivania un contenitore con il DNA di Paxton Fettel. Il Senatore chiede conto delle perdite: \"accettabili\" \u00e8 la risposta del mercenario.\nModalit\u00e0 di gioco.\nIl gioco \u00e8 stato arricchito dalla nuova intelligenza artificiale dei compagni che combattono a fianco del giocatore. \"Perseus Mandate\" include le armi e i nemici gi\u00e0 introdotti nella precedente espansione con alcune aggiunte:\nTra i nemici, sono state aggiunte quattro nuove tipologie:\n\"Perseus Mandate\" comprende inoltre 3 missioni bonus che vengono sbloccate dopo aver terminato la campagna single player. Queste missioni sono simili alle missioni \"instant action\" comprese nella versione Xbox 360 di \"F.E.A.R.\", in cui il giocatore si muove all'interno di piccoli livelli, privi di trama, dove combatte contro diverse ondate di nemici.\nIl gioco offre infine una versione modificata del multiplayer del primo \"F.E.A.R.\", che comprende nuovi modelli per il giocatore e l'aggiunta di 5 nuove armi dalle due espansioni.\nAccoglienza.\n\"F.E.A.R. Perseus Mandate\" non ricevette critiche positive dai siti e dalle riviste di settore. GameSpot valut\u00f2 la versione PC del gioco con un punteggio di 5.5/10, assegnando invece un punteggio 7.0/10 alla versione Xbox 360, sottolineando come alcuni momenti spaventosi e la giocabilit\u00e0 generale non riuscissero a scacciare la monotonia del design e la grafica obsoleta del motore grafico, con molte \"location\" fin troppo simili a quelle di \"F.E.A.R.\".\nIGN valut\u00f2 la versione PC con un punteggio di 5.9/10, giudicandolo privo dei molti momenti spaventosi della precedente espansione, di vero fascino nelle ambientazioni e soprattutto di una generale sensazione di gi\u00e0 visto. La versione per Xbox 360 ricevette un punteggio di 6.7/10."}
{"id": "2174219", "revid": "125888288", "url": "https://it.wikipedia.org/wiki?curid=2174219", "title": "Colin Morgan", "text": "Biografia.\nColin Morgan ha frequentato l'Integrated College Dungannon e, durante il terzo anno, vinse la \"Coppa Denis Rooney Associates\" conferita al miglior attore dell'anno accademico. Dopo aver conseguito un diploma nazionale in Arti dello spettacolo in recitazione e aver studiato presso l'Istituto di istruzione superiore e permanente di Belfast, nel 2004, ha continuato gli studi alla Royal Scottish Academy of Music and Drama, diplomandosi nel 2007.\nNel novembre 2010 il Belfast Metropolitan College ha premiato Colin con un premio per il suo contributo alle arti.\nIn teatro Colin ha esordito, nel 2007, come Vernon Piccolo nel ruolo dell'adattamento della Young Vic di DBC Pierre Vernon \"God Little\" e come Esteban nell'adattamento teatrale di \"Tutto su mia madre\" di Pedro Almod\u00f3var. Nel 2008 \u00e8 apparso come Jimmy Rosario nella produzione Young Vic di Thomas Babe \"Una preghiera per mia figlia\". Nel 2011 ha impersonato Carlos nella produzione Royal Court Theatre del drammaturgo colombiano Pedro Miguel Rozo \"Our Private Life\".\nIn ambito cinematografico, Colin \u00e8 apparso nella parte di Calum in \"Island\", un adattamento del romanzo di Jane Rogers, e nella parte di Cathal nel comedy-drama irlandese \"Parked\".\nColin appare in tv in due ruoli minori: John Leary negli sketch del Catherine Tate Show (2007) e Jethro Cane, nell'episodio \"Midnight\" della quarta stagione (nuova serie) di \"Doctor Who\" (2008). Dal 2008 veste i panni di Merlino nella serie televisiva della BBC \"Merlin\". Nel 2009 insieme con la co-star di \"Merlin\", Bradley James, ha viaggiato per indagare sulle leggende arturiane nel programma per la BBC Wales \"The Real Merlin &amp; Arthur\".\nNel 2009 partecipa nella commedia radiofonica \"Cry Babies\" di Kim Newman su BBC Radio 4 (marzo 2009).\nNel 2010, il Belfast Metropolitan College (precedentemente il Belfast Institute of Further and Higher Education) ha onorato Morgan con l'Award of Distinction per il suo contributo alle arti.\nNel 2013 interpreta Ariel ne \"La tempesta\", al teatro Globe di Londra.\nDa ottobre 2013 a inizio febbraio 2014 interpreta Skinny in \"MOJO The Play\", all'Harold Pinter Theatre di Londra. Insieme con lui recitano altri volti noti, tra cui Rupert Grint e Ben Whishaw. Nel 2014 si unisce al cast della seconda stagione della serie irlandese \"The Fall - Caccia al serial killer\" nel ruolo del giovane detective Tom Anderson.\nNel 2015 Morgan ha interpretato il ruolo del misterioso fuggitivo Leo Elster nella serie tv \"Humans\", un adattamento della serie svedese \"Real Humans\". La performance di Colin Morgan \u00e8 stata pi\u00f9 volte elogiata dalla critica. Egli ha poi interpretato il ruolo del protagonista Nathan Appleby nella serie \"The Living and the Dead\", una storia di fantasmi e misteri ambientata nella campagna inglese in epoca vittoriana.\nNel giugno 2017 esordisce all'Hampstead Theatre di Londra nel dramma \"Gloria\" di Branden Jacobs-Jenkins, opera finalista nel 2016 per il Premio Pulitzer. Successivamente, Morgan ha recitato anche al National Theatre in un revival del dramma \"Translations\" (2018) e all'Old Vic in un allestimento di \"Erano tutti miei figli\" accanto a Sally Field e Bill Pullman; per quest'ultima interpretazione, Morgan ha ricevuto una candidatura al Laurence Olivier Award al miglior attore.\nVita privata.\n\u00c8 ovo-vegetariano, adducendo quali ragioni del suo stile di vita alimentare motivazioni etico-ambientaliste e salutari (l'attore \u00e8, difatti, intollerante al lattosio), ed \u00e8 inoltre un sostenitore del consumismo consapevole.\nDoppiatori italiani.\nNelle versioni in italiano dei suoi film, Colin Morgan \u00e8 stato doppiato da:"}
{"id": "2174223", "revid": "92740254", "url": "https://it.wikipedia.org/wiki?curid=2174223", "title": "Autorit\u00e0 garante", "text": "Una autorit\u00e0 garante \u00e8 un organo creato per sorvegliare lo svolgimento di attivit\u00e0 economiche realizzate in regime di monopolio o caratterizzate da uno speciale interesse generale. Ha in genere lo scopo di salvaguardare cittadini e imprese da situazioni che li vede in posizione di debolezza rispetto agli operatori che producono ed erogano i beni o i servizi in regime di monopolio, quasi-monopolio, oligopolio, ovvero pure in quelle situazioni in cui esistono forti asimmetrie informative. Pu\u00f2 essere dotata di capacit\u00e0 sanzionatoria. \nL'origine di questi organismi \u00e8 tipicamente anglosassone, ma si incontrano negli assetti di regolamentazione dei mercati di molti Paesi."}
{"id": "2174229", "revid": "21336123", "url": "https://it.wikipedia.org/wiki?curid=2174229", "title": "Hakenkreuz", "text": ""}
{"id": "2174230", "revid": "260215", "url": "https://it.wikipedia.org/wiki?curid=2174230", "title": "Sede titolare di Alessano", "text": ""}
{"id": "2174232", "revid": "256896", "url": "https://it.wikipedia.org/wiki?curid=2174232", "title": "Unione Italiana Ciechi", "text": ""}
{"id": "2174234", "revid": "256896", "url": "https://it.wikipedia.org/wiki?curid=2174234", "title": "UICI", "text": ""}
{"id": "2174242", "revid": "1632387", "url": "https://it.wikipedia.org/wiki?curid=2174242", "title": "Anti Cimex", "text": "Gli Anti Cimex sono stati un gruppo hardcore punk svedese formato nel 1981 a G\u00f6teborg, ma con base negli anni anche a Sk\u00f6vde, Link\u00f6ping e Malm\u00f6.\nStoria degli Anti Cimex.\nSono stati uno dei primi gruppi hardcore scandinavi. Il loro EP \"Raped Ass\" \u00e8 considerato un album fondamentale per il D-beat. Il critico Peter Jandreus descrive gli Anti Cimex come il gruppo punk svedese pi\u00f9 famoso del decennio 1977-87.\nIl loro nome deriva da quello dell'omonima compagnia di disinfestazioni, che a sua volta deriva da quello latino delle cimici, \"Cimex\"."}
{"id": "2174252", "revid": "767487", "url": "https://it.wikipedia.org/wiki?curid=2174252", "title": "Legno (album)", "text": "Legno \u00e8 il primo album solista di Egle Sommacal, pubblicato nel 2007 dalla Unhip Records.\nIl disco \u00e8 interamente strumentale, ed \u00e8 stato registrato a casa del chitarrista Bellunese da Bruno Germano dei Settlefish. Ciascun pezzo \u00e8 stato composto e suonato da Sommacal con la chitarra acustica e registrato in una sola sessione, senza utilizzare alcun tipo di sovraincisione.\nLe otto tracce, suonate con la tecnica del fingerpicking spaziano dal blues al folk, con qualche rimando al post-rock dei suoi precedenti gruppi, Massimo Volume e Ulan Bator"}
{"id": "2174253", "revid": "1924342", "url": "https://it.wikipedia.org/wiki?curid=2174253", "title": "Glas javnosti", "text": "Il Glas javnosti () \u00e8 un quotidiano serbo stampato a Belgrado.\nStoria.\nIl giornale apparve in edicola per la prima volta il 20 aprile 1988, fondato da un gruppo di giornalisti, guidati da Manojlo Vukoti\u0107, fuoriusciti dal quotidiano \"Blic\", col nome di \"Novi Blic\".\nLa motivazione della creazione del nuovo foglio era politica: il \"Blic\", infatti, era assai schierato sulle posizioni del presidente jugoslavo Slobodan Milo\u0161evi\u0107, e Vukoti\u0107 e i suoi volevano mantenere, invece, una maggiore autonomia e indipendenza.\nDopo 5 giorni, le autorit\u00e0 ne vietarono l'uscita per violazione del diritto d'autore poich\u00e9 il nome era un plagio della testata del giornale concorrente.\nIl 25 aprile, usc\u00ec col nuovo nome preso da un antico quotidiano, edito a Kragujevac nel XIX secolo. Durante il periodo di presidenza di Milo\u0161evi\u0107, in \"Glas\" venne spesso in conflitto con le autorit\u00e0. Fu chiuso nel 1999 per motivi giudiziari legati a motivazioni di carattere legale, ma torn\u00f2 presto nuovamente in edicola."}
{"id": "2174254", "revid": "486946", "url": "https://it.wikipedia.org/wiki?curid=2174254", "title": "Ente Nazionale per l'Assistenza al Volo", "text": ""}
{"id": "2174256", "revid": "61051", "url": "https://it.wikipedia.org/wiki?curid=2174256", "title": "H\u00e6rens Flyvertropper", "text": ""}
{"id": "2174259", "revid": "287204", "url": "https://it.wikipedia.org/wiki?curid=2174259", "title": "\u00d6sterreichische-Venezianische Kriegsmarine", "text": ""}
{"id": "2174260", "revid": "486946", "url": "https://it.wikipedia.org/wiki?curid=2174260", "title": "Aviation militaire", "text": ""}
{"id": "2174262", "revid": "339392", "url": "https://it.wikipedia.org/wiki?curid=2174262", "title": "\u00d6sterreichische Kriegsmarine", "text": ""}
{"id": "2174266", "revid": "729019", "url": "https://it.wikipedia.org/wiki?curid=2174266", "title": "Battaglia di Catirai", "text": "La battaglia di Catirai fu un conflitto combattuto il 7 gennaio 1569 tra l'impero spagnolo guidato da Mart\u00edn Ruiz de Gamboa e la trib\u00f9 dei Mapuche sotto al comando del toqui Llanganabal, conclusosi con una vittoria degli indigeni.\nStoria.\nNel 1569 Llanganabal guidava l'esercito Mapuche con l'aiuto di Millalelmo ed altri capitani. I Mapuche dovevano resistere all'esercito spagnolo guidato dal Governatore Melchor Bravo de Saravia, che aveva bruciato i campi ed i ruca sulla sponda meridionale del B\u00edo B\u00edo, nell'aillarehue di Catirai provenienti da Talcam\u00e1vida. L'incaricato da Llanganabal, Millalelmo, aveva organizzato una fortezza su una collina, sulle pendici di una ripida collina. Nonostante i rischi espressi da Lorenzo Bernal del Mercado che aveva effettuato un sopralluogo, gli spagnoli appena arrivati in Cile e non abituati alla guerra di Arauco convinsero il governatore Saravia ad ordinare a Mart\u00edn Ruiz de Gamboa di attaccare gli indigeni.\nNel frattempo Llanganabal aveva radunato tutte le proprie forze nella fortezza per resistere all'attacco.\nGli uomini di Gamboa furono duramente sconfitti mentre tentavano di scalare la collina per raggiungere il covo di Llanganabal."}
{"id": "2174267", "revid": "287204", "url": "https://it.wikipedia.org/wiki?curid=2174267", "title": "Il segreto di Rebecca", "text": "Il segreto di Rebecca (\"Rebecca's Tale\") \u00e8 un romanzo scritto da Sally Beauman nel 2001 ed \u00e8 il secondo seguito del libro \"Rebecca, la prima moglie\" di Daphne du Maurier.\nTrama.\nLa storia narra della misteriosa Rebecca, la prima moglie di Maxim de Winter; cercando di comprendere cosa si celi dietro alla sua scomparsa, indagher\u00e0 il giovane storico Terence Gray."}
{"id": "2174271", "revid": "830939", "url": "https://it.wikipedia.org/wiki?curid=2174271", "title": "Charles Lenormant", "text": "Biografia.\nNel 1828, come Ispettore delle Belle Arti, accompagn\u00f2 Jean-Fran\u00e7ois Champollion nel suo primo viaggio in Egitto.\nDapprima bibliotecario alla Biblioth\u00e8que de l'Arsenal, nel 1832 fu alla Biblioth\u00e8que nationale de France come conservatore-aggiunto del Cabinet des M\u00e9dailles.\nNel 1837, alla morte di Joseph Van Praet, gli successe nella carica di conservatore al \"D\u00e9partement des Imprim\u00e9s\".\nNel 1838 divenne professore all'Universit\u00e0 di Parigi e membro dell'Institut de France.\nNel 1839 fu eletto membro dell'Acad\u00e9mie des inscriptions et belles-lettres e, l'8 agosto dell'anno seguente, assunse Conservatoria del Cabinet des M\u00e9dailles, al posto dell'egittologo Antoine Jean Letronne. Nel 1848, terzo dopo Champollion e Letronne, ricoprir\u00e0 la cattedra di Archeologia al Coll\u00e8ge de France, dividendo l'insegnamento tra il Coll\u00e8ge e l'Institut."}
{"id": "2174272", "revid": "767487", "url": "https://it.wikipedia.org/wiki?curid=2174272", "title": "Jay Anson", "text": "Biografia.\nAutore di diversi documentari e scrittore, il suo libro di maggiore successo fu \"Orrore ad Amityville\", libro che descriveva i fatti accaduti nel 1976 ai coniugi George e Kathy Lutz, nella loro casa, forse maledetta, ad Amityville. Pubblicato nell'autunno del 1977 ha venduto nel mondo 10 milioni di copie.\nDal libro venne anche effettuato un film: \"Amityville Horror\". Jay Anson \u00e8 morto di infarto all'et\u00e0 di 59 anni. "}
{"id": "2174274", "revid": "297059", "url": "https://it.wikipedia.org/wiki?curid=2174274", "title": "Malattie del sistema immunitario", "text": " \nLe malattie del sistema immunitario sono un ampio gruppo di complessi sindromici ed entit\u00e0 clinico-patologiche accomunate da un profilo patogenetico caratterizzato da alterazione funzionale del sistema immunitario.\nFisiopatologia.\nIl sistema immunitario dei vertebrati ha il compito di difendere l'organismo dall'attacco di batteri, virus, funghi e protozoi; questo importantissimo ruolo viene svolto tramite l'azione sinergica di sistemi cellulari e umorali (anticorpi) in grado di riconoscere elementi esterni (e presunti patogeni) all'organismo stesso.\nAlterazioni dei delicati e intricati meccanismi alla base di questi processi sono alla base di tutta la fisiopatologia del sistema immunitario. \nImmunodeficienze.\nLa complessit\u00e0 e stretta interdipendenza dei diversi elementi del sistema immunitario fa s\u00ec che una mancata od alterata funzionalit\u00e0 di un compartimento si rifletta spesso in maniera massiccia nell'intero sistema. A testimonianza di questo paradigma, si pu\u00f2 prendere in considerazione l'esempio della sindrome da immunodeficienza acquisita, dove una diminuzione progressiva dei linfociti T CD4 porta ad una completa disorganizzazione della risposta immunitaria. \nTra le immunodeficienze primitive ha una particolare importanza la immunodeficienza combinata grave (SCID), entit\u00e0 diagnostica che comprende una serie di disordini genetici che hanno come manifestazione clinica comune una gravissima suscettibilit\u00e0 a infezioni funginee, batteriche e virali. I neonati affetti da questi disordini, raramente arrivano al primo anno di vita. Il substrato patogenetico di queste sindromi \u00e8 vario; pu\u00f2 essere presente un difetto delle proteine responsabili del riarrangiamento genico del recettore dei linfociti T e delle immunoglobuline o un difetto delle vie di trasduzione del segnale intracellulare innescato dalle citochine. In definitiva, nella SCID le cellule del sistema immune non sono in grado di rispondere n\u00e9 qualitativamente n\u00e9 tantomeno quantitativamente allo stimolo antigenico.\nBench\u00e9 deve essere sempre ricordata l'inscindibilit\u00e0 dei compartimenti immunitari, un deficit dell'immunit\u00e0 umorale porter\u00e0 spesso a\nLe immunodeficienze primitive che riguardano l'immunit\u00e0 T cellulare possono portare a\nAllergia ed ipersensibilit\u00e0.\nL'intero sistema immunitario pu\u00f2 essere coinvolto da una reazione allergica, definita come una risposta immunitaria verso un antigene pi\u00f9 o meno innocuo (o allergene) e in grado di provocare alterazioni funzionali e strutturali di tessuti, organi o interi apparati. \nBench\u00e9 vi siano una grandissima quantit\u00e0 di reazioni allergiche, tutte quante hanno un comune terreno patogenetico caratterizzato dalla presenza di una massiccia risposta dei vasi e dei tessuti perivascolari ad uno stimolo proveniente da fattori prodotti dagli elementi del sistema immune.\nTra le reazioni di ipersensibilit\u00e0 sono comprese \nAutoimmunit\u00e0.\nNella definizione odierna di malattia autoimmunitaria si fa riferimento ad un'alterazione della tolleranza verso il self. In questo contesto si muove un quadro infiammatorio che esita in "}
{"id": "2174276", "revid": "126000425", "url": "https://it.wikipedia.org/wiki?curid=2174276", "title": "Il visconte di Bragelonne", "text": "Il visconte di Bragelonne (in francese \"Le Vicomte de Bragelonne\") \u00e8 un romanzo storico scritto da Alexandre Dumas: \u00e8 il romanzo finale del \"Ciclo dei moschettieri\", trilogia che inizia con \"I tre moschettieri\" e prosegue con \"Vent'anni dopo\".\nIl romanzo apparve dapprima a puntate sul quotidiano Le Si\u00e8cle a partire dal 20 ottobre 1847 e venne successivamente pubblicato in volume fra il 1848 e il 1850 in 26 tomi, con un immediato successo di pubblico.\nTrama.\nIl romanzo inizia a Blois, dove \u00e8 riunita la corte di Gastone d'Orleans, zio del giovane Luigi XIV. La vita di corte di provincia viene scossa dall'arrivo del giovane re, in marcia verso la Spagna dove il primo ministro, cardinale Mazzarino, ha organizzato il prossimo matrimonio del re con l'infanta di Spagna. \nD'Artagnan continua a servire il re come luogotenente dei moschettieri: si apprende che il cardinale Mazzarino e la regina Anna d'Austria non hanno mantenuto la promessa di promuoverlo a capitano dei moschettieri, come narrato alla fine del secondo romanzo \"Vent'anni dopo\". Mentre Luigi XIV con la sua corte entra a Blois, il principe Carlo d'Inghilterra, figlio del decapitato sovrano Carlo I, si presenta dal re francese suo cugino per chiedere aiuto, che sia tramite un esercito o un milione di lire, per recuperare il trono vacante in Inghilterra, con la guerra o la corruzione. Luigi XIV decide di aiutare il cugino ma si vede negare l'aiuto dal cardinale Mazzarino, constatando cos\u00ec quanto sia debole il suo potere. D'Artagnan, stanco di vegetare al servizio di un re giovane e poco risoluto, decide di lasciare il servizio e si avventura in Inghilterra, con il supporto economico del suo antico servitore Plachet, per rapire il generale Monck e consegnarlo al principe Carlo, nella speranza di ricevere un'importante ricompensa. Intanto il principe Carlo, deluso per la risposta ricevuta presso la corte francese, da cui viene bandito per non compromettere i rapporti con l'Inghilterra, sta per andare in Olanda, ma sulla strada incontra Athos, che vive vicino a Blois. In ricordo della promessa fatta al padre re Carlo I sul patibolo, Athos promette al principe Carlo di recuperare un tesoro nascosto a Newcastle, dove si reca immediatamente assieme al fedele Grimoud per recuperare il tesoro e contribuire alla restaurazione del trono inglese. Cos\u00ec i due vecchi amici, D'Artagnani e Athos, si ritrovano loro malgrado assieme a portar a compimento una storica impresa: dopo una serie di avventure, il principe Carlo viene restaurato sul trono d'Inghilterra, prendendo il titolo di Carlo II. Athos, che come sempre ha agito disinteressatamente e per adempiere all'antica promessa fatta al padre, non chiede niente per i suoi servigi, ma viene comunque insignito del Toson d'oro, un prestigioso titolo che cavalleresco che si aggiunge a quelli dell'Ordine della Giarrettiera e dell'Ordine dello Spirito Santo conseguiti durante i fatti narrati in \"Vent'anni dopo\". D'Artagnan, che molto si aspettava da questa missione, ottiene l'amicizia del generale Monck, divenuto nel frattempo duca di Albemarle, e 300.000 lire dal re Carlo II.\nNel frattempo il cardinale Mazzarino muore e Luigi XIV pu\u00f2 finalmente regnare sulla Francia. In punto di morte Mazzarino decide di donare 13 milioni di lire al Re (e di tenere per le sue nipoti il resto del patrimonio accumulato mentre era primo ministro, 40 milioni di lire) e soprattutto un consiglio molto importante: non prendere nessun primo ministro. Mazzarino consiglia inoltre di affidarsi al giovane Colbert, suo intendente delle finanze, uomo abile ed estremamente ambizioso. In quel momento uno degli uomini pi\u00f9 potenti di Francia, dopo la morte del cardinale Mazzarino, era il soprintendente Fouquet, che vive in un sontuoso castello a Vaux ed ha una corte piena di artisti e poeti. Colbert, mortalmente invidioso di Fouquet, cerca subito di mettere il soprintendente in cattiva luce e consiglia re Luigi XIV di prendere una serie di provvedimenti per indebolire la sua influenza. Luigi si accorge della necessit\u00e0 di rafforzare il suo potere e che il solo Colbert non gli pu\u00f2 bastare, decide quindi di richiamare D'Artagnan in servizio, promettendogli una buona rendita e il grado di capitano dei Moschettieri. La prima missione di D'Artagnan \u00e8 quella di verificare se Foquet stia effettivamente fortificando Belle-\u00cele-en-Mer, isola in Bretagna posseduta dal sovraintendente. Nel suo viaggio D'Artagnan scopre che l'isola \u00e8 effettivamente fortificata, ma ancora pi\u00f9 grande \u00e8 la sua sorpresa quando vede che a capo dei lavori ci sono i suoi amici Porthos e Aramis. Quest'ultimo \u00e8 nel frattempo diventato vescovo di Vannes, citt\u00e0 in Bretagna che si trova proprio di fronte a Belle-\u00cele-en-Mer, ed \u00e8 uno dei pi\u00f9 vicini consiglieri di Fouquet. Una volta scoperto che D'Artagnan \u00e8 in Bretagna per ordine del Re per scoprire se l'isola sia fortificata, Aramis inganna D'Artagnan e parte prima di lui per Parigi per avvisare Fouquet. In questo modo il sopraintendente pu\u00f2 recarsi da Luigi XIV prima dell'arrivo di D'Artagnan e offrire in dono Belle-\u00cele-en-Mer al Re, facendo cos\u00ec cadere i sospetti su un suo tentativo di ribellione. D'Artganan giunge pochi minuti dopo e nonostante si senta umiliato e battuto in astuzia dall'amico Aramis, riceve la tanto agognata carica di capitano dei Moschettieri del Re. \nA questo punto la narrazione si sposta sulla nascente corte del Re sole e di suo fratello Filippo D'Orleans. Per rafforzare le relazione con il nuovo regno di Carlo II, viene deciso il matrimonio tra i cugini Filippo D'Orleans ed Enrichetta d'Inghilterra, gi\u00e0 incontrata in Vent'anni dopo. Le vicende di personaggi realmente esistiti \u2013come il conte di Guiche, amico fraterno di Raul figlio di Athos a cui \u00e8 dedicato il titolo del romanzo, il II duca di Buckingham, il cavaliere di Lorena, madamigella di Tonnay-Charente e madamigella Luisa \u2013 si intrecciano e fondono con personaggi verosimili come Malicorne, Manicamp, Montalais, in perfetta tradizione con il romanzo storico. Le vicende, gli amori e le trame che si sviluppano tra i nuovi cortigiane e le dame di corte si intrecciano con le vicende degli antichi moschettieri, creando numerose trame all'interno del romanzo. Al centro del romanzo troviamo la drammatica storia di amore tra Raul visconte di Bragelonne e Luisa, dama di corte di Madama Enrichetta. Pur essendo innamorati dall'infanzia, una volta visto il Re, Luisa se ne innamora perdutamente, venendo da lui ricambiato. Raul viene inviato con un pretesto in Inghilterra dal Re, in modo da poter coltivare il suo amore indisturbato. \nNel frattempo Aramis scopre da Baisemeaux de Montlezun, governatore della Bastiglia, che nelle segrete della famosa prigione \u00e8 rinchiuso il fratello gemello del sovrano, conosciuto con il nome di Filippo Marchiali, che \u00e8 all'oscuro della sua vera origine. Aramis si reca nella cella di Filippo e gli racconta della sua nascita. Il gemello di Luigi XIV viene liberato dagli uomini di Aramis con un falso ordine di scarcerazione. Nello stesso tempo il sovrano viene rapito da Aramis e Porthos (questi \u00e8 convinto di servire il re) e condotto alla Bastiglia, facendolo passare per Filippo e dicendo che l'hanno riportato perch\u00e9 si spaccia per il monarca.\nPrima di essere imprigionato, Luigi XIV aveva ordinato a D'Artagnan di arrestare il soprintendente Fouquet e il capitano dei moschettieri rimane sorpreso, convinto che l'abbia suggerito Colbert: esegue l'ordine a malincuore. D'Artagnan viene convocato dal falso re, al castello di Vaux, dove incontra Aramis, il quale blocca l'arresto di Fouquet e svela a Foquet lo scambio di Luigi XIV e Filippo; Foquet, davanti alla rivelazione di Aramis si precipita alla Bastiglia a liberare Luigi XIV. Il ministro spiega al vero re quello che \u00e8 accaduto: Luigi XIV \u00e8 incredulo di fronte alla rivelazione che un suo gemello ora domina la Francia al posto suo. Foquet gli dice che \u00e8 venuto per liberarlo e chiede al sovrano la grazia per Aramis che gli ha svelato il tradimento e non ha ucciso il re quando avrebbe potuto farlo. Luigi \u00e8 irremovibile e proclama che non avr\u00e0 pace sino a quando i suoi moschettieri non avranno arrestato vivo o morto colui che lo ha tradito e umiliato.\nFinalmente libero, Luigi XIV si reca al castello di Vaux e si presenta al gemello Filippo, rivendicando il trono. D'Artagnan dichiara Filippo suo prigioniero e il re gli ordina di condurlo nelle Isole di Santa Margherita con il volto coperto da una maschera di ferro.\nRaul, visconte di Bragelonne, segue il duca di Beaufort in Algeria per conquistare delle terre e viene ucciso; Athos, che da quando Raul \u00e8 partito sta quasi sempre nel letto, alla notizia della morte del figlio muore anche lui. Porthos, nella fuga con Aramis dai moschettieri di Luigi XIV muore, sepolto sotto la grotta di Locmaria: per evitare di essere inseguiti, Aramis gli aveva chiesto di fare esplodere della polvere da sparo; Porthos, dopo avere acceso la polvere non riesce a fuggire perch\u00e9 ha un cedimento alle gambe e rimane sepolto sotto la grotta. Aramis riesce a fuggire in Spagna e il re non lo fa pi\u00f9 inseguire. D'Artagnan comanda la spedizione di guerra conto le Province Unite e quando \u00e8 quasi finita, mentre \u00e8 in una trincea, allo scoperto, arriva un ufficiale che gli consegna il brevetto di Maresciallo; quando sta per comunicare la notizia ai suoi soldati viene colpito da un proiettile e muore. Termina cos\u00ec la trilogia dei moschettieri.\nTutti per uno, uno per tutti.\nIn tutto il romanzo troviamo il famoso motto dei moschettieri \u2013 Tutti per uno, uno per tutti \u2013 una sola volta, al termine della storia. Nel capitolo CCXLIX, durante la fuga Aramis ricorda l'antico motto all'amico Porthos per scusarsi di averlo coinvolto, a sua insaputa, nella fallita cospirazione contro re Luigi XIV.\nFilmografia.\nDal romanzo di Dumas sono stati tratti numerosi film, spesso basati solamente sull'episodio della maschera di ferro:\nBibliografia.\nAlexandre Dumas, \"Il visconte di Bragelonne\", Roma, I Mammut Newton, Roma, 2010 ISBN 8879832581 ISBN 9788854114029"}
{"id": "2174278", "revid": "486946", "url": "https://it.wikipedia.org/wiki?curid=2174278", "title": "Primera Divisi\u00f3n costaricana", "text": ""}
{"id": "2174280", "revid": "486946", "url": "https://it.wikipedia.org/wiki?curid=2174280", "title": "Associazione Sportiva Lucchese-Libertas", "text": ""}
{"id": "2174284", "revid": "1305772", "url": "https://it.wikipedia.org/wiki?curid=2174284", "title": "Langenfeld", "text": ""}
{"id": "2174289", "revid": "1784938", "url": "https://it.wikipedia.org/wiki?curid=2174289", "title": "Sindrome orellanica", "text": ""}
{"id": "2174297", "revid": "729019", "url": "https://it.wikipedia.org/wiki?curid=2174297", "title": "Albano Harguindeguy", "text": "Biografia.\nIl generale fu, nel suo ruolo di ministro degli Interni, uno dei principali dirigenti del processo di repressione di ogni opposizione portato avanti sistematicamente con metodi brutali dal regime militare argentino. Harguindeguy ha potuto beneficiare, insieme ad altri dirigenti legati alla dittatura, del perdono del presidente Carlos Menem (1989).\nNel 2004, si \u00e8 rifiutato di testimoniare ad un processo su detenzioni illegali e omicidi legati all'Operazione Condor, venendo per questo posto agli arresti domiciliari.\nMuore il 29 ottobre 2012 all'et\u00e0 di 85 anni mentre era agli arresti domiciliari."}
{"id": "2174302", "revid": "204012", "url": "https://it.wikipedia.org/wiki?curid=2174302", "title": "Otiti", "text": ""}
{"id": "2174303", "revid": "729019", "url": "https://it.wikipedia.org/wiki?curid=2174303", "title": "Deficit di IgA", "text": "Per deficit di IgA in campo medico, si intende la forma pi\u00f9 comune di immunodeficienza primitiva, dove \u00e8 indicata una mancanza di IgA, una classe di anticorpi che protegge l'individuo da infezioni, presenti nel sangue e sulle mucose.\nEpidemiologia.\nVaria a seconda delle etnie: pi\u00f9 frequente in quella caucasoide (1 caso su 400-700 persone)\nSintomatologia.\nLa patologia sovente non mostra sintomi e in tali casi la diagnosi \u00e8 del tutto accidentale. Fra i sintomi e segni clinici possibili si mostrano infezioni come otiti, faringiti, bronchiti, diarrea, atrofia villosa, colite ulcerosa ed enterite segmentaria. Si riscontra un'associazione con altre malattie come tiroidite, forme di anemia, celiachia e alcuni sindromi (come la sindrome di Sj\u00f6gren).\nDiagnosi.\nPer indicare l'esistenza del deficit di IgA, i livelli sierici devono essere inferiori ai 50 \u00b5g/dL, di molto inferiori ai valori normali di 2-4 mg/dL. Per calcolarli si utilizzano alcune tecniche: l'immunodiffusione radiale o la nefelometria (una particolare metodica ottica di analisi).\nTerapia.\nVengono trattate le infezioni, occorre fare attenzione alle trasfusioni.\nPrognosi.\nLa prognosi dipende dalle manifestazioni correlate, in assenza di complicanze \u00e8 buona."}
{"id": "2174304", "revid": "767487", "url": "https://it.wikipedia.org/wiki?curid=2174304", "title": "Ademir da Guia", "text": "Biografia.\nAdemir da Guia fu eletto aldermanno di San Paolo per il Partito Comunista del Brasile nel 2004.\nCarriera.\nClub.\nFiglio dell'ex calciatore Domingos da Guia - difensore della Nazionale di calcio brasiliana ai Mondiale 1938 -, \u00e8 considerato il pi\u00f9 grande giocatore nella storia del Palmeiras.\nFu un centrocampista dotato di una tecnica prodigiosa; segn\u00f2 153 gol nel corso della sua carriera di 901 partite nel Palmeiras.\nNazionale.\nNella Nazionale di calcio brasiliana Ademir gioc\u00f2 12 partite, partecipando al ."}
{"id": "2174306", "revid": "21337791", "url": "https://it.wikipedia.org/wiki?curid=2174306", "title": "Eufemismi", "text": ""}
{"id": "2174312", "revid": "91078", "url": "https://it.wikipedia.org/wiki?curid=2174312", "title": "Fiat LCV", "text": ""}
{"id": "2174314", "revid": "599013", "url": "https://it.wikipedia.org/wiki?curid=2174314", "title": "Alberto Rivera Pizarro", "text": "Carriera.\nClub.\nCresciuto nel , esordisce in prima squadra a 17 anni in Celta de Vigo-Real Madrid (0-2) (sar\u00e0 questa la sua unica presenza nel campionato 1994-1995). Nella stagione 1995-1996 gioca 35 partite e segna 7 gol con la squadra C.\nTra il 1996 e il 1999 gioca 75 partite con il Real Madrid Castilla, segnando 20 reti, prima di passare in prestito al Numancia. Torna poi al Real Madrid, con cui gioca 2 partite nel campionato 2000-2001.\nNel gennaio 2002 passa in prestito all'Olympique Marsiglia, giocando 12 partite e segnando 2 reti.\nNell'estate 2002 passa al Levante con cui gioca 113 partite con 17 reti in 3 stagioni, prima di trasferirsi al Real Betis per 3,4 milioni di euro.\nCon la squadra di Siviglia conta 7 presenze in Champions League e 3 in Coppa UEFA.\nNazionale.\nConta 7 presenze e 2 reti con la Nazionale Under-20 di calcio della Spagna."}
{"id": "2174315", "revid": "204012", "url": "https://it.wikipedia.org/wiki?curid=2174315", "title": "Trasfusioni", "text": ""}
{"id": "2174317", "revid": "204012", "url": "https://it.wikipedia.org/wiki?curid=2174317", "title": "Deficit selettivo di IgA", "text": ""}
{"id": "2174321", "revid": "73843", "url": "https://it.wikipedia.org/wiki?curid=2174321", "title": "Ernesto Screpanti", "text": "Ha svolto ricerca nell'ambito del programma scientifico \u201cripensare il marxismo\u201d, lavorando da una parte al tentativo di adeguare l'analisi economica marxiana alla realt\u00e0 inedita del capitalismo contemporaneo, dall'altra a quello di liberare l'impalcatura filosofica del pensiero marxista da qualunque residuo di metafisica hegeliana, etica kantiana e determinismo economico.\nIl pensiero.\nScrepanti ha elaborato una teoria generale del capitalismo per la quale l'istituzione fondamentale di questo modo di produzione non \u00e8 la propriet\u00e0 privata dei mezzi di produzione, bens\u00ec il contratto di lavoro, inteso come istituzione che genera il rapporto d'autorit\u00e0 con cui il capitalista sottomette e sfrutta il lavoratore. Il capitalismo pu\u00f2 assumere diverse forme, tutte accomunate da quella istituzione fondamentale, ma che si distinguono in relazione ai modi in cui sono combinati diversi regimi di propriet\u00e0 e diverse strutture di governo dell'accumulazione.\nNell'analisi dinamica, Screpanti ha criticato le cosiddette \u201cleggi di movimento dell'economia capitalistica\u201d, sia per le loro implicazioni di filosofia deterministica della storia sia per i limiti analitici di alcune assunzioni su cui sono fondate. Ha proposto una visione dell'accumulazione come di un processo evolutivo di tipo ciclico che accoppia fattori di periodicit\u00e0 lunga e breve, entrambi i quali sono determinati dalla dinamica del conflitto di classe e della distribuzione del reddito.\nNell'analisi pi\u00f9 concreta del capitalismo contemporaneo, Screpanti ha elaborato la teoria del \u201cimperialismo globale\u201d, la quale definisce un sistema di governo mondiale dell'accumulazione che non pu\u00f2 essere compreso sulla base delle teorie tradizionali dell'imperialismo. Le contraddizioni imperialistiche fondamentali sono quelle tra metropoli e periferie dell'economa globale, non quelle tra stati imperiali. Non esiste un centro imperiale dominante, piuttosto esiste una pluralit\u00e0 di soggetti governativi e non governativi, nazionali e internazionali, pubblici e privati che contribuiscono al governo dell'accumulazione su scala mondiale cooperando competitivamente.\nPer la teoria del comunismo Screpanti ha proposto una rilettura del pensiero di Marx ed Engels quali teorici libertari. La libert\u00e0 \u00e8 definita come reale capacit\u00e0 di scelta dei soggetti individuali. In un approccio che si richiama a Gramsci, ma che \u00e8 arricchito con l'apporto della teoria contemporanea della libert\u00e0 di scelta, questa \u00e8 vista come determinabile nei termini degli insiemi d'opportunit\u00e0 a disposizione degli individui. Nel capitalismo la libert\u00e0 di scelta \u00e8 distribuita in modo fortemente diseguale, essendo pressoch\u00e9 nulla quella di cui godono i lavoratori nel processo produttivo e massima quella di cui godono i capitalisti; bassissima quella di cui godono gli strati sociali poveri nella sfera del consumo e alta quella di cui godono le classi privilegiate. Il comunismo \u00e8 visto come un processo conflittuale di trasformazione storica in cui le classi oppresse e sfruttate lottano per la redistribuzione della libert\u00e0."}
{"id": "2174322", "revid": "256896", "url": "https://it.wikipedia.org/wiki?curid=2174322", "title": "Centro Ricerca e Documentazione Arti Visive", "text": ""}
{"id": "2174326", "revid": "3115", "url": "https://it.wikipedia.org/wiki?curid=2174326", "title": "Garra rufa", "text": "Garra rufa \u00e8 un piccolo pesce d'acqua dolce appartenente alla famiglia Cyprinidae.\nDistribuzione e habitat.\nQuesta specie \u00e8 diffusa in Medio Oriente, nelle acque dolci di Turchia, Iran, Siria, Giordania e bacino idrografico di Tigri ed Eufrate, dove abita fiumi, lagune, canali, stagni.\nDescrizione.\nHa la forma tipica del ciprinide nuotatore, con corpo tozzo ma allungato, a sezione arrotondata, pinne robuste. La bocca \u00e8 rivolta verso il basso ed \u00e8 provvista di barbigli. La pinna caudale \u00e8 tozza, corta e bilobata. La livrea varia dal bruno rosato al bruno verdastro, a volte chiazzati di scuro. Le dimensioni si attestano sui 14 cm.\nPredatori.\n\u00c8 preda abituale di \"Barbus caninus\".\nRiproduzione.\nHa riproduzione ovipara con fecondazione esterna.\nAlimentazione.\nSi nutre prevalentemente di fitoplancton (alghe) e di detriti animali.\nAcquariofilia.\nQuesto pesce anche se non tanto conosciuto risulta essere il migliore dei pesci mangia-alghe, cibandosi delle \"famigerate\" alghe a pelo nero. \u00c8 una specie difficile da reperire in commercio ed \u00e8 per questo molto ricercato.\nInterazioni con l'uomo.\nI \"Garra rufa\" sono utilizzati come terapia per la cura della psoriasi ed altri disturbi dermatologici.\nSono tradizionalmente utilizzati nei paesi asiatici per effettuare cure di podologia (il cosiddetto \"fish pedicure\", che consiste nell'immergere i piedi in un piccolo acquario con i \"Garra rufa\"). Secondo una recente nota degli ispettori sanitari britannici del Health Protection Agency (HPA), il rischio di infezioni quali l'epatite e l'HIV \u00e8 improbabile. Tuttavia tale pratica \u00e8 controindicata alle persone diabetiche, soggette a psoriasi o con un debole sistema immunitario.\nSebbene la pedicure con i garra rufa non sia proibita in Italia, non esiste una specifica regolamentazione e talvolta si registrano sequestri, da parte dei NAS, di centri che utilizzano postazioni per la 'fish pedicure' irregolarmente. In alcune parti degli Stati Uniti d'America e del Canada \u00e8 stata proibita. La Lega italiana per la lotta contro l'AIDS (LILA) ha smentito in maniera categorica la possibile trasmissione del virus HIV con questo mezzo."}
{"id": "2174328", "revid": "92723", "url": "https://it.wikipedia.org/wiki?curid=2174328", "title": "Yurt", "text": ""}
{"id": "2174329", "revid": "92723", "url": "https://it.wikipedia.org/wiki?curid=2174329", "title": "Episodi di Alvin Show", "text": "Elenco degli episodi della serie animata degli anni 60 Alvin Show."}
{"id": "2174330", "revid": "21338266", "url": "https://it.wikipedia.org/wiki?curid=2174330", "title": "The Alvin Show", "text": ""}
{"id": "2174331", "revid": "1543377", "url": "https://it.wikipedia.org/wiki?curid=2174331", "title": "Vacas", "text": "Vacas \u00e8 un comune (\"municipio\" in spagnolo) della Bolivia nella provincia di Arani (dipartimento di Cochabamba) con 15.527 abitanti (dato 2010).\nStoria.\nL'etimologia del nome deriva della parola quechua \"Wak'a\", significa tempio, luogo sacro o qualcosa sacra.\nDurante l'epoca coloniale gli spagnoli chiamarono \"Santa B\u00e1rbara de Bacas\".\nPosizione.\nVacas sorge a un'altitudine di 3.400 metri sopra il livello del mare. Nel suo territorio si trovano i laghi Asiruqucha, Parququcha, Qullpaqucha e Pilawit'u. Si trova a 85\u00a0km a sud-est della citt\u00e0 di Cochabamba.\nGeografia fisica.\nClima.\nIl clima di Vacas \u00e8 freddo e secco durante la maggior parte dell'anno e la stagione della pioggia \u00e8 tra dicembre e febbraio."}
{"id": "2174333", "revid": "110157", "url": "https://it.wikipedia.org/wiki?curid=2174333", "title": "Luca Lechthaler", "text": ""}
{"id": "2174334", "revid": "21338492", "url": "https://it.wikipedia.org/wiki?curid=2174334", "title": "Chipmunks", "text": ""}
{"id": "2174335", "revid": "21338556", "url": "https://it.wikipedia.org/wiki?curid=2174335", "title": "Alvin rock 'n roll", "text": ""}
{"id": "2174336", "revid": "21338577", "url": "https://it.wikipedia.org/wiki?curid=2174336", "title": "Alvin e i Chipmunk", "text": ""}
{"id": "2174337", "revid": "21338582", "url": "https://it.wikipedia.org/wiki?curid=2174337", "title": "Alvin e i Chipmunks", "text": ""}
{"id": "2174338", "revid": "93937184", "url": "https://it.wikipedia.org/wiki?curid=2174338", "title": "Lancia Dialogos", "text": "La Lancia Dialogos \u00e8 un concept realizzato dalla casa automobilistica italiana Lancia ed esposto al Salone dell'automobile di Torino nel 1998. Il prototipo pu\u00f2 definirsi il precursore della vettura di serie Thesis.\nIl contesto.\nTale concetto venne definito nel 1996, quando alla Lancia si decise di creare una vettura che esaltasse tutti gli aspetti di una dream car. La concept sintetizzava quindi, oltre che l'eleganza e la tradizione del marchio torinese, anche tutta la tecnologia acquisita negli anni, con l'aggiunta di elementi futuristici in contrasto con rievocazioni delle auto del passato. Il progetto venne diretto dal Centro Stile Lancia, in particolare da Mike Robinson direttore del centro, Pietro Camardella autore della proposta \"Arca\" , all'epoca responsabile d'esterni e ad interim degli interni, Marco Tencone autore della proposta \"Agor\u00e0\", all'epoca senior designer, e Flavio Manzoni che segu\u00ec gli interni (all'epoca junior designer d'interni).\nCaratteristiche.\nEsterni.\nIl concept ha vissuto molte fasi all'interno della sua vita, nelle quali ha assunto pi\u00f9 forme fino ad arrivare a quella finale nel maggio del 1997. Ha vissuto una fase iniziale di ricerca di stile molto libera che nell'estate del 1996 ha dato vita a 5 modellini in argilla in scala 1:4 ed infine solo tre ipotesi sono state sviluppate: \"Agor\u00e0\" (Marco Tencone), \"Arca\" (Pietro Camardella) e \"Tikal\" (Andrea Bassi); in seguito Agor\u00e0 ed Arca si fondono sotto la guida di Camardella a diventare il prototipo definitivo esposto al salone di Torino nel 1999.\nIl modello definitivo si presenta come una grande berlina 3 volumi su specifica richiesta dell'amministratore delegato Lancia del tempo, Paolo Cantarella, ed \u00e8 caratterizzata da linee molto pulite e retr\u00f2 che ricordano le Lancia del passato, le aperture delle porte posteriori erano controvento mentre quelle anteriori erano a vento, creando un ampio spazio luce, a portiere aperte, permettendo grande accessibilit\u00e0 a tutto l'abitacolo.\nInterni.\nGli interni erano fortemente orientati verso l'abitabilit\u00e0 e il comfort, cercando di riprendere quell'ambiente ideale qual \u00e8 la casa, quindi puntando sulla vivibilit\u00e0 dell'ambiente stesso soprattutto grazie alla tecnologia, studiata per ridurre al minimo le azioni da parte dell'utente nella conduzione dell'automobile.\nFra le varie particolarit\u00e0 vi sono i sedili ruotabili di 90\u00b0 verso l'esterno a lato del veicolo e il sistema \"Ego Mode\" che compie funzioni di accensione e spegnimento del motore e apertura delle portiere, gestione automatica del cambio, radar antiurto e sistema di telecamere per la guida e per manovre assistite.\nLa \"Giubileo\".\nDalla \"Dialogos\" venne derivata, nel 2000, una versione di rappresentanza per papa Giovanni Paolo II. Questa limousine, cui venne dato il nome di \"Giubileo\" per celebrare l'Anno Santo del 2000, era lunga 5,50 metri e aveva passo allungato, carrozzeria blindata, cambio automatico \"Comfortronic\" con cinque rapporti ridotti, interni in pelle con poltrona dedicata al pontefice e motore 3,0 litri V6 \"Busso\" di origine Alfa Romeo."}
{"id": "2174341", "revid": "7969", "url": "https://it.wikipedia.org/wiki?curid=2174341", "title": "EFAF", "text": ""}
{"id": "2174344", "revid": "267975", "url": "https://it.wikipedia.org/wiki?curid=2174344", "title": "Sumbe", "text": "Sumbe \u00e8 una citt\u00e0 dell'Angola, capoluogo della provincia di Cuanza Sud, con una popolazione di circa 50.458 abitanti.\nAmministrativamente \u00e8 uno dei 36 comuni (\"comunas\") della provincia.\nFino al 1975 la citt\u00e0 si chiamava Novo Redondo."}
{"id": "2174345", "revid": "21338925", "url": "https://it.wikipedia.org/wiki?curid=2174345", "title": "Cartoon All-Stars to the Rescue", "text": ""}
{"id": "2174346", "revid": "92723", "url": "https://it.wikipedia.org/wiki?curid=2174346", "title": "Ondjiva", "text": "Ondjiva \u00e8 una citt\u00e0 dell'Angola, capoluogo della provincia di Cunene, con una popolazione di circa 19.099 abitanti. \nAmministrativamente \u00e8 uno dei 28 comuni (\"comunas\") della provincia."}
{"id": "2174347", "revid": "1543377", "url": "https://it.wikipedia.org/wiki?curid=2174347", "title": "Lucapa", "text": "Lucapa \u00e8 una citt\u00e0 dell'Angola, capoluogo della provincia di Lunda Nord, con una popolazione di circa 27.236 abitanti. \nAmministrativamente appartiene al municipio di Lubalo Lucapa."}
{"id": "2174349", "revid": "1543377", "url": "https://it.wikipedia.org/wiki?curid=2174349", "title": "Xyzzy", "text": "Xyzzy \u00e8 una parola magica usata nell'avventura testuale \"Colossal Cave Adventure\". In informatica questa parola \u00e8 usata qualche volta come variabile metasintattica, oppure come trucco nei videogiochi.\nIn matematica la parola \u00e8 usata come promemoria per il prodotto vettoriale.\nOrigine.\nL'uso moderno deriva principalmente da uno dei primi giochi per computer, Colossal Cave Adventure, nel quale occorre esplorare una caverna con molte \"stanze\" e trabocchetti e raccogliere i tesori che vi si trovano. Il gioco, creato nel 1976, non dispone di interfaccia grafica, ma si avvale di suggestive e pittoresche descrizioni dei luoghi.\nDigitando \"xyzzy\" al momento giusto il giocatore pu\u00f2 muoversi istantaneamente tra due luoghi molto distanti.\nCentinaia di giochi successivi hanno risposto al comando \"xyzzy\" come tributo a \"Colossal Cave Adventure\".\nGiochi pi\u00f9 recenti hanno mostrato una tendenza a risposte pi\u00f9 elaborate ed umoristiche.\nL'origine della parola \u00e8 stata oggetto di dibattito. Mentre una storia comune racconta che William Crowther, l'autore di \"Colossal Cave Adventure\", la invent\u00f2 mentre scriveva il gioco, Rick Adams nota che il termine mnemonico \"XYZZY\" era stato a lungo usato dagli insegnanti di matematica per eseguire prodotti vettoriali, essendo l'ordine nel quale moltiplicare gli elementi. \nUsi.\nQuesta opzione \u00e8 presente in tutte le versioni tranne Windows Vista, ma sotto Windows 95, 98 e NT 4.0 il pixel \u00e8 visibile solo se il desktop standard di Explorer non \u00e8 in esecuzione.\nUn termine da non usare come password.\nA causa del suo status di \"parola magica canonica\" xyzzy non deve essere usata come password."}
{"id": "2174350", "revid": "287204", "url": "https://it.wikipedia.org/wiki?curid=2174350", "title": "Luena (Angola)", "text": "Luena \u00e8 una citt\u00e0 dell'Angola, capoluogo della provincia di Moxico, con una popolazione di circa 84.619 abitanti."}
{"id": "2174353", "revid": "1318658", "url": "https://it.wikipedia.org/wiki?curid=2174353", "title": "Mbanza Congo", "text": "Mbanza Congo, o M'Banza Congo, \u00e8 una citt\u00e0 dell'Angola, capoluogo dell'omonima municipalit\u00e0 e della provincia dello Zaire, con una popolazione di circa 30.768 abitanti.\nMbanza Congo fu la sede del Manikongo, il sovrano del Regno del Congo.\nDal 1570 al 1975 era conosciuta come S\u00e3o Salvador (in portoghese).\nDal 2017 il sito di Mbanza Kongo \u00e8 stato iscritto nella lista dei patrimoni dell'umanit\u00e0 dall'UNESCO; \u00e8 stato il primo sito dell'Angola ad essere riconosciuto patrimonio dell'umanit\u00e0.\nSito Unesco.\nMbanza Kongo \u00e8 nota per le sue rovine dalla Cattedrale del Santissimo Salvatore del Congo (costruita nel 1549), che gli angolani definiscono al pi\u00f9 antica chiesa dell'Africa subsahariana, ed \u00e8 vero, poich\u00e9 le pi\u00f9 antiche, che si trovano in Etiopia, non sono nell'Africa subsahariana. Si dice che l'attuale chiesa, chiamata S\u00e3o Salvador, conosciuta localmente come \"nkulumbimbi\", sia stata costruita dagli angeli durante la notte. Fu elevata allo status di cattedrale nel 1596. Papa Giovanni Paolo II visit\u00f2 il sito durante il suo viaggio in Angola nel 1992.\nUn altro sito interessante di importanza storica \u00e8 il memoriale alla madre del re Afonso I del Congo, vicino all'aeroporto, che commemora una leggenda popolare iniziata nel 1680 secondo cui il re aveva seppellito sua madre viva perch\u00e9 non era disposta a rinunciare a un \"idolo\" che portava al collo.\nAltri siti importanti includono il \"Jalankuwo\", l'albero del giudizio di Manikongo, che si trova ancora nel centro della citt\u00e0, insieme al \"sunguilu\", una struttura rettangolare a livello del suolo dove la tradizione locale vuole che il corpo del re sia stato lavato prima della sepoltura. Entrambi si trovano sul terreno del palazzo reale e dell'attuale Museo Reale.\nIl Museo Reale, recentemente ricostruito come una struttura moderna, ospita un'impressionante collezione di manufatti dell'antico Regno, anche se molti sono andati perduti nell'edificio pi\u00f9 antico durante la Guerra civile del 1976-2002."}
{"id": "2174360", "revid": "1452073", "url": "https://it.wikipedia.org/wiki?curid=2174360", "title": "Cavalcavento", "text": "Cavalcavento (\"Weatherlight\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 9 giugno 1997, \u00e8 il terzo set di tre del \"blocco di Mirage\", che comprende anche \"Mirage\" e \"Visioni\".\nCaratteristiche.\n\"Cavalcavento\" \u00e8 composta da 167 carte, stampate a bordo nero, cos\u00ec ripartite:\nIl simbolo dell'espansione \u00e8 il \"tomo di Thran\" (un libro aperto), e si presenta in bianco e nero indipendente dalla rarit\u00e0 delle carte.\n\"Cavalcavento\" \u00e8 disponibile in bustine da 15 carte casuali.\nCuriosit\u00e0.\n\"Cavalcavento\" fu presentata in tutto il mondo durante i tornei di prerelease il 31 maggio 1997.\nNessuna carta del set \u00e8 stata ristampata da precedenti.\nNovit\u00e0.\nIn questo set, contrariamente a quanto avviene di solito, non sono presentate nuove abilit\u00e0 delle carte, vengono invece ulteriormente sviluppate le meccaniche delle espansioni precedenti, come il \"mantenimento cumulativo\", e le abilit\u00e0 \"Fase\" e \"Aggirare\"."}
{"id": "2174361", "revid": "1318658", "url": "https://it.wikipedia.org/wiki?curid=2174361", "title": "Palace Hotel (Varese)", "text": "Il Palace Grand Hotel (ex Kursaal) \u00e8 un albergo situato a Varese sul colle Campigli, esempio di edilizia monumentale \"liberty\". L'albergo fa parte dei Locali storici d'Italia.\nStoria.\nL'albergo fu progettato da Giuseppe Sommaruga nel 1911 e costruito in due anni. Il complesso (che inizialmente comprendeva una linea funicolare, un teatro, tiro al piattello, sale giochi e vari altri divertimenti) venne gravemente mutilato nella seconda guerra mondiale: alcune bombe destinate allo stabilimento Aermacchi, che sorgeva ai piedi del Colle Campigli, nell'aprile 1944, distrussero il complesso del Kursaal e la funicolare, lasciando intatta solo la stazione superiore di quest'ultima (adibita attualmente a bar estivo) e le fondazioni. \nL'albergo fu fortunatamente risparmiato e riprese la propria funzione originale di hotel.\nA differenza di altre strutture ricettive varesine (come il Grand Hotel Campo dei Fiori) il Palace non risent\u00ec eccessivamente della crisi turistica del secondo dopoguerra, riuscendo a proseguire l'attivit\u00e0. Al 2013 la gestione \u00e8 affidata alla \"Societ\u00e0 Grandi Hotel\", di propriet\u00e0 della famiglia Castiglioni. Nel 2016 la propriet\u00e0 della struttura \u00e8 passata alla societ\u00e0 milanese \u201cfinalba seconda s.p.a.\u201d con la gestione alberghiera a carico della societ\u00e0 \u201cGHP\u201d(finalba group).\nOggi fa parte del gruppo alberghiero I Palazzi Hotels.\nStruttura.\nSi accede all'albergo dalla centrale via Silvestro Sanvito, mediante una strada a tornanti (via Luciano Manara) che si inerpica sul colle Campigli. Lungo la salita si nota un'anonima struttura semicircolare grigia di pietra: le fondamenta del gi\u00e0 citato Kursaal, distrutto nel 1944 dal bombardamento della vicina Aermacchi. Durante la salita l'albergo rimane nascosto alla vista da una fitta pineta, rivelandosi solo una volta raggiunta la cima della collina.\nLa struttura dell'albergo \u00e8 sostanzialmente rimasta la stessa concepita dal Sommaruga nel 1911: un massiccio parallelepipedo, dalle mura color malta, senza intonaco, con una torre laterale, che gli conferiscono l'aspetto di un maniero. Alcune finestre sono dotate di balconi, le cui ringhiere sono opera di Alessandro Mazzucotelli, come del resto le grondaie del tetto e i lampioni nel parco circostante.\nSul lato della torre, un'imponente colonnato coperto conduce alla vecchia stazione della funicolare. Si notano ancora le strutture della linea del vecchio trenino, distrutto anch'esso dalle bombe del 1944."}
{"id": "2174365", "revid": "6923", "url": "https://it.wikipedia.org/wiki?curid=2174365", "title": "Seat Altea", "text": ""}
{"id": "2174369", "revid": "217591", "url": "https://it.wikipedia.org/wiki?curid=2174369", "title": "Rosaria Capacchione", "text": "Biografia.\nCarriera giornalistica.\nDal 1985 al 31 marzo 2018 ha lavorato per \"Il Mattino\" di Napoli a Caserta e Napoli. Da aprile 2018 collabora con \"Fanpage.it\".\n\u00c8 autrice del libro \"L'oro della camorra\", che tratta dell'ascesa del clan dei casalesi e della loro penetrazione nei vari settori dell'economia italiana\".\" Una copia di questo libro \u00e8 stata ritrovata dai carabinieri nel covo del latitante Giuseppe Setola, durante il blitz del 12 gennaio 2009. Un'altra copia era nel bunker sotterraneo in cui \u00e8 stato arrestato il latitante Michele Zagaria il 7 dicembre 2011.\nA causa del suo lavoro di cronista di giudiziaria e per la sua attivit\u00e0 contro la camorra, \u00e8 stata negli anni pi\u00f9 volte minacciata di morte e per questo \u00e8 costretta a vivere sotto scorta.\nPer la sua attivit\u00e0 professionale le sono stati assegnati importanti riconoscimenti:\nCarriera politica.\nCandidata nelle liste del Partito Democratico nella circoscrizione meridionale nelle elezioni europee del 2009, ha ricevuto circa preferenze non riuscendo, per\u00f2, ad arrivare al Parlamento europeo. Rosaria, in seguito, ha puntato il dito contro il proprio partito accusandolo di non averla sostenuta.\nIl 3 gennaio 2013 viene annunciata da Pier Luigi Bersani la sua candidatura nelle liste del PD alle elezioni politiche del 2013, come capolista al Senato della Repubblica in Campania e viene eletta.\nAl Senato della Repubblica \u00e8 membro della Commissione parlamentare antimafia e segretario della Commissione giustizia.\nNon \u00e8 pi\u00f9 ricandidata alle elezioni politiche del 2018, in quanto esclusa dalle liste del Partito Democratico. Aveva preannunciato la sua decisione di non ricandidarsi ad aprile del 2016."}
{"id": "2174371", "revid": "305330", "url": "https://it.wikipedia.org/wiki?curid=2174371", "title": "Mosaico del gladiatore", "text": "Il Mosaico del Gladiatore \u00e8 un famoso mosaico risalente al periodo tardo-imperiale (verso l'anno 320) ritrovato nella propriet\u00e0 della famiglia Borghese a Torrenova, sulla Via Casilina alla periferia di Roma, nel 1834. Si tratta di uno dei pezzi pregiati che sono andati ad arricchire la Collezione Borghese dopo che questa era stata impoverita a seguito della vendita di buona parte della collezione a Napoleone Bonaparte, che poi provvide a farla trasferire al Louvre di Parigi.\nNel mosaico \u00e8 raffigurato l'epilogo del combattimento tra il gladiatore Astivus, che giace a terra morente col piede poggiato sul suo ampio scudo, e il gladiatore \"reziario\" Astacius, in procinto di sferrare il colpo mortale col proprio pugnale, il \"pugio\". A contorno della rappresentazione nel mosaico compaiono altre figure, tra cui lo stesso Astacius, disarmato, che saluta la propria vittoria, e il reziario Rodan, anch'egli morto, riconoscibile dall'inconfondibile paraspalla, il \"galerus\".\nAccanto ai nomi dei gladiatori morti durante il combattimento \u00e8 presente il cosiddetto theta nigrum, ovvero la lettera greca \u0398 (\"theta\"), iniziale della parola \"thnet\u00f2s\", cio\u00e8 \"morto\". ."}
{"id": "2174383", "revid": "339392", "url": "https://it.wikipedia.org/wiki?curid=2174383", "title": "Vegetariano", "text": ""}
{"id": "2174386", "revid": "122905214", "url": "https://it.wikipedia.org/wiki?curid=2174386", "title": "Arresti domiciliari", "text": "Gli arresti domiciliari sono una misura cautelare personale, coercitiva e custodiale, prevista e disciplinata in Italia dall'art. 284 c.p.p.\nDisciplina.\nCon il provvedimento che dispone gli arresti domiciliari, il giudice prescrive all'imputato di non allontanarsi dalla propria abitazione o da altro luogo di privata dimora ovvero da un luogo pubblico di cura o di assistenza ovvero, ove istituita, da una casa famiglia protetta.\nQuando \u00e8 necessario, il giudice impone limiti o divieti alla facolt\u00e0 dell'imputato di comunicare con persone diverse da quelle che con lui coabitano o che lo assistono.\nSe l'imputato non pu\u00f2 altrimenti provvedere alle sue indispensabili esigenze di vita ovvero versa in situazione di assoluta indigenza, il giudice pu\u00f2 autorizzarlo ad assentarsi nel corso della giornata dal luogo di arresto per il tempo strettamente necessario per provvedere alle suddette esigenze ovvero per esercitare un'attivit\u00e0 lavorativa.\nIl pubblico ministero o la polizia giudiziaria, anche di propria iniziativa, possono controllare in ogni momento l'osservanza delle prescrizioni imposte all'imputato.\nL'imputato agli arresti domiciliari si considera in stato di custodia cautelare.\nNon possono essere, comunque, concessi gli arresti domiciliari a chi sia stato condannato per il reato di evasione nei cinque anni precedenti al fatto per il quale si procede. A tale fine il giudice assume nelle forme pi\u00f9 rapide le relative notizie."}
{"id": "2174394", "revid": "1573940", "url": "https://it.wikipedia.org/wiki?curid=2174394", "title": "Tahdi\u02bea", "text": "La tahdi\u02bea () \u00e8 la riduzione delle ostilit\u00e0, ma non una loro completa cessazione.\nLa parola ha origine dalla radice &lt;h-d-\u02be&gt; e significa \"azione calmante\", \"tranquillit\u00e0\" o \"rassicurazione\".\nIl termine \u00e8 stato utilizzato da \u1e24am\u0101s nei primi mesi del 2004, quando non si arriv\u00f2 alla firma di una tregua vera e propria (\"hudna\"), ed \u00e8 stato ripreso nel giugno 2008 per definire il periodo di calma di sei mesi, scaduto poi a dicembre."}
{"id": "2174404", "revid": "108232642", "url": "https://it.wikipedia.org/wiki?curid=2174404", "title": "Getter", "text": ""}
{"id": "2174409", "revid": "6923", "url": "https://it.wikipedia.org/wiki?curid=2174409", "title": "Clinique Laboratories", "text": "Clinique Laboratories, Inc. \u00e8 un'azienda statunitense di cosmetica e Profumeria fondata nel 1968 da Est\u00e9e Lauder.\nStoria.\nNel 1968 Est\u00e9e Lauder assunse il dottor Norman Orentreich, di cui aveva letto una intervista, per creare una linea di cosmetici che fossero ipoallergenici e privi di profumo. Nacque la Clinique Laboratories, che apr\u00ec il primo negozio nell'agosto del 1968 all'interno del centro commerciale Saks Fifth Avenue. Alla linea cosmetica si \u00e8 affiancata dagli anni settanta la produzione di profumi, di prodotti per la cura dei capelli, di creme abbronzanti e di una linea di prodotti per uomo.\nCura \"3 fasi\".\nLa cura della pelle in 3 fasi (\"3 steps\") \u00e8 il sistema per la cura delle pelle che ha reso particolarmente celebre Clinique. Questo trattamento consiste nell'applicazione successiva di tre differenti prodotti che hanno funzioni diverse, ma che agiscono sinergicamente. Le tre fasi sono: pulitura del viso con \"facial soap\", esfoliazione con \"Clarifying Lotion\" e idratazione con \"Dramatically Different Moisturizing Lotion\".\nProfumi.\nDal 1971 la produzione Clinique si \u00e8 allargata anche ai profumi, che vengono realizzati con la stessa filosofia degli altri prodotti. La prima fragranza prodotta \u00e8 stata \"Aromatics Elixir\", creata dalla stessa Est\u00e9e Lauder. Dopo \"Aromatic Elixir\" \u00e8 stata prodotta la linea di profumi \"Happy\" (\"Happy\", \"Happy Earth\" ed \"Happy for Men\", \"Happy Holyday\", \"Happy in Bloom\"), pubblicizzata in anni pi\u00f9 recenti dalla cantante Rihanna."}
{"id": "2174410", "revid": "339392", "url": "https://it.wikipedia.org/wiki?curid=2174410", "title": "Clinique", "text": ""}
{"id": "2174414", "revid": "21880", "url": "https://it.wikipedia.org/wiki?curid=2174414", "title": "Carpino bianco (Botanica)", "text": ""}
{"id": "2174417", "revid": "102550554", "url": "https://it.wikipedia.org/wiki?curid=2174417", "title": "L\u00e1szl\u00f3 S\u00e1rosi", "text": ""}
{"id": "2174419", "revid": "330183", "url": "https://it.wikipedia.org/wiki?curid=2174419", "title": "Fase metaprogettuale", "text": ""}
{"id": "2174421", "revid": "102549947", "url": "https://it.wikipedia.org/wiki?curid=2174421", "title": "Ferenc Konr\u00e1d", "text": ""}
{"id": "2174422", "revid": "124872068", "url": "https://it.wikipedia.org/wiki?curid=2174422", "title": "Ryan Paris", "text": "Biografia.\nRyan Paris \u00e8 un cantante, chitarrista, compositore e produttore musicale nato a Roma il 12 marzo 1953, dove ha studiato Storia dell'architettura, chitarra classica ed anche recitazione. Ha anche studiato al conservatorio di musica di Frosinone Arrangiamento per grande orchestra jazz ed \u00e8 stato insegnante di musica alla scuola media Virgilio e professore di chitarra alla scuola di musica popolare del Testaccio.\nCome attore ha partecipato in piccoli ruoli ad alcuni film tra i quali: \"Baby Sitter - Un maledetto pasticcio\" con Renato Pozzetto, \"C'era una volta in America\" di Sergio Leone e alcuni film di fantascienza diretti da Alfonso Brescia alla fine degli anni settanta.\nRyan Paris ha ottenuto il successo discografico nel 1983 con la canzone \"Dolce vita\", composta, suonata e prodotta da Pierluigi Giombini .\n\"Dolce vita\" fu inizialmente pubblicato in Italia dall'etichetta Discomagic Records, per poi entrare al numero 1 in quasi tutte le classifiche di tutto il mondo, tra l'altro raggiungendo il quinto posto della classifica inglese, motivo per il quale Ryan Paris fu ospite due volte della trasmissione musicale \"Top of the Pops\". La canzone \u00e8 stata #1 in Francia, Belgio, Svizzera, Olanda, Danimarca, Spagna e Austria.\nIl singolo seguente, \"Fall in Love\", fu un brano di minor successo, che riusc\u00ec comunque a entrare nelle classifiche inglesi e francesi e al settimo posto della classifica spagnola. Negli anni successivi Ryan Paris produce 6 brani per la Coca Cola 1999-2000 e concentrandosi sulla composizione, sullo studio della chitarra elettrica (Ryan \u00e8 stato professore di canto e di chitarra classica e brasiliana) e sulla produzione musicale nel suo studio di registrazione. Nel 2010 esce, sotto l'etichetta indipendente \"I venti d'azzurro Records\", un nuovo brano, di cui Ryan \u00e8 l'autore di testo e musica, intitolato \"I Wanna Love You Once Again\", che si rif\u00e0 al genere Italo disco. Segue, nel 2011, \"Parisienne Girl, Sensation of Love\" (2013), che bissa il successo del 2010, \"Yo quiero amarte una vez mas\" (2014), \"It's my life\" (2015-2016), \"Buonasera Dolce vita\" e \"Love on Ice\" (2017)."}
{"id": "2174423", "revid": "102550086", "url": "https://it.wikipedia.org/wiki?curid=2174423", "title": "Gy\u00f6rgy Ken\u00e9z", "text": ""}
{"id": "2174424", "revid": "21378341", "url": "https://it.wikipedia.org/wiki?curid=2174424", "title": "Offshore patrol vessel", "text": ""}
{"id": "2174425", "revid": "102498347", "url": "https://it.wikipedia.org/wiki?curid=2174425", "title": "Tibor Cserveny\u00e1k", "text": ""}
{"id": "2174430", "revid": "21340581", "url": "https://it.wikipedia.org/wiki?curid=2174430", "title": "Roba da Gatti", "text": ""}
{"id": "2174440", "revid": "228587", "url": "https://it.wikipedia.org/wiki?curid=2174440", "title": "Atletica leggera ai Giochi della XVI Olimpiade - 100 metri piani maschili", "text": "La competizione dei 100 metri piani maschili di atletica leggera ai Giochi della XVI Olimpiade si \u00e8 disputata nei giorni 23 e 24 novembre 1956 al Melbourne Cricket Ground.\nLa gara.\nL'unico presente dei tre neo-detentori del record del mondo \u00e8 Ira Murchison. Nei turni eliminatori segna il miglior tempo, 10\"3, eguagliato dal compagno di squadra Bobby Joe Morrow.\nNella prima semifinale Murchison prevale in 10\"5 sul trinidegno Agostini; nella seconda Morrow mostra il suo grande stato di forma imponendosi ancora in 10\"3 sul connazionale Thane Baker.\nIn finale il pi\u00f9 lesto a partire \u00e8 Hector Hogan; a met\u00e0 gara per\u00f2 Morrow riprende l'australiano, allunga di un metro e mezzo e va a vincere. Negli ultimi metri Hogan \u00e8 superato anche da Baker.\nDeluso invece Murchison (quarto) che finisce ai piedi del podio.\nIl cronometraggio elettrico d\u00e0 al secondo e al terzo classificato lo stesso tempo. La giuria, invece li separa di un decimo.\nRisultati.\nFinale.\nHector Hogan morir\u00e0 quattro anni dopo i Giochi di leucemia."}
{"id": "2174441", "revid": "228587", "url": "https://it.wikipedia.org/wiki?curid=2174441", "title": "Atletica leggera ai Giochi della XVI Olimpiade - 200 metri piani maschili", "text": "La competizione dei 200 metri piani maschili di atletica leggera ai Giochi della XVI Olimpiade si \u00e8 disputata nei giorni 26 e 27 novembre 1956 al Melbourne Cricket Ground.\nLa gara.\nNei turni eliminatori nessuno scende sotto i 21\".\nDei tre americani, netti favoriti, quello che appare pi\u00f9 in forma \u00e8 Andy Stanfield, il campione in carica.\nI favoriti sono i tre americani. In finale si schierano come segue: Morrow \u00e8 in terza corsia, Stanfield in quarta mentre Baker parte dalla sesta, come a Helsinki 1952.\nAll'uscita dalla curva si presentano appaiati; sul rettilineo finale Morrow ha una maggiore accelerazione e guadagna subito 2 metri; Stanfield non riesce a prenderlo, cos\u00ec Morrow bissa il successo dei 100 metri. Baker completa la tripletta USA.\nIl 20\"6 del vincitore eguaglia il record mondiale. 20\"75, invece, \u00e8 il miglior tempo elettrico mai ottenuto sulla distanza.\nRisultati.\nFinale.\nBobby Joe Morrow, oltre a vincere l'oro olimpico, \u00e8 stato l'unico, assieme a James Owens, a trionfare in patria nello stesso anno su 100 e 200 metri nei:\nNessun altro dopo Owens e Morrow \u00e8 stato in grado, nel XX secolo, di ripetere l'impresa.\nNel 1957 Morrow verr\u00e0 premiato come migliore atleta USA dell'anno negli sport non professionistici. Rimane l'ultimo velocista americano bianco ad aver dominato la scena mondiale."}
{"id": "2174443", "revid": "3732", "url": "https://it.wikipedia.org/wiki?curid=2174443", "title": "Atletica leggera ai Giochi della XVI Olimpiade - 400 metri piani", "text": "La competizione dei 400 metri piani maschili di atletica leggera ai Giochi della XVI Olimpiade si \u00e8 disputata nei giorni 28 e 29 novembre 1956 al Melbourne Cricket Ground.\nLa gara.\nPer l'ultima volta si disputano semifinali e finale nello stesso pomeriggio. I migliori accuseranno lo sforzo.\nLouis Jones conduce la finale per i primi 300 metri (corsi in 33\"4), poi si spegne e finisce quinto. A sorpresa vince il numero 3 della squadra americana.\nIl campione europeo Ignat'ev viene dato a pari merito con il finlandese Hellsten. Dal momento che anche il cronometraggio elettrico (usato come riserva) li d\u00e0 alla pari, si meritano entrambi la medaglia di bronzo."}
{"id": "2174445", "revid": "3732", "url": "https://it.wikipedia.org/wiki?curid=2174445", "title": "Atletica leggera ai Giochi della XVI Olimpiade - 800 metri piani", "text": "La competizione degli 800 metri piani maschili di atletica leggera ai Giochi della XVI Olimpiade si \u00e8 disputata nei giorni dal 23 al 26 novembre 1956 al Melbourne Cricket Ground.\nRisultati.\nFinale.\nSei degli otto finalisti partono ancora nella posizione con le ginocchia che toccano terra, com'\u00e8 d'uso nelle gare di velocit\u00e0.\nFino all'ultima curva non succede niente. All'inizio del rettilineo finale \u00e8 davanti l'inglese Johnson. Ai 40 metri spunta da dietro l'americano Courtney. Johnson accelera, ma Courtney guadagna centimetro dopo centimetro e sul filo di lana sporge leggermente avanti rispetto al britannico. La vittoria \u00e8 sua. Entrambi i contendenti migliorano il record olimpico.\nLa premiazione deve essere ritardata poich\u00e9 Courtney \u00e8 rimasto senza forze e si \u00e8 accasciato a terra dopo aver tagliato il traguardo."}
{"id": "2174446", "revid": "3732", "url": "https://it.wikipedia.org/wiki?curid=2174446", "title": "Atletica leggera ai Giochi della XVI Olimpiade - 1500 metri piani", "text": "La competizione dei 1500 metri piani maschili di atletica leggera ai Giochi della XVI Olimpiade si \u00e8 disputata nei giorni 29 novembre e 1\u00ba dicembre 1956 al Melbourne Cricket Ground.\nLa gara.\nSia il vincitore dei Trials Walters, sia il campione olimpico in carica Barthel che il primatista mondial R\u00f3zsav\u00f6lgyi escono nelle batterie. Il favorito d'obbligo diventa allora l'australiano John Landy.\nMa in finale Landy si fa sorprendere dall'irlandese Delany che, dopo una gara di attesa, si lancia ai 300 metri finali, che copre in un sorprendente 38\"8. La vittoria gli vale anche il record olimpico."}
{"id": "2174447", "revid": "3732", "url": "https://it.wikipedia.org/wiki?curid=2174447", "title": "Atletica leggera ai Giochi della XVI Olimpiade - 5000 metri piani", "text": "La competizione dei 5000 metri piani maschili di atletica leggera ai Giochi della XVI Olimpiade si \u00e8 disputata nei giorni 26 e 28 novembre 1956 al Melbourne Cricket Ground.\nL'eccellenza mondiale.\nIn giugno a Bergen (Norvegia), si sono affrontati i due dominatori della specialit\u00e0: l'ucraino Kuc e l'inglese Pirie. Ha vinto il secondo in volata col nuovo record mondiale: 13'36\"8.\nRisultati.\nFinale.\nKuc decide di impostare la gara olimpica su un ritmo altissimo fin dai primi giri e riesce a prevalere per distacco. Taglia il traguardo con un vantaggio di oltre 10 secondi sul rivale stabilendo il nuovo record olimpico.\nSi ritira durante la gara il vincitore dei Trials, William Dellinger.\nAl settimo posto si classifica il keniota Nyandika con 14'19\"0. \u00c8 il primo mezzofondista della sua nazione a qualificarsi ad una finale olimpica. Dopo di lui verranno grandi campioni; con essi il Kenya - e l'Africa diventeranno i dominatori del settore."}
{"id": "2174448", "revid": "287204", "url": "https://it.wikipedia.org/wiki?curid=2174448", "title": "Atletica leggera ai Giochi della XVI Olimpiade - 10000 metri piani", "text": "La competizione dei 10000 metri piani maschili di atletica leggera ai Giochi della XVI Olimpiade si \u00e8 disputata il giorno 23 novembre 1956 al Melbourne Cricket Ground.\nRisultati.\nFinale.\nFinale diretta con 25 partenti.\nIl sovietico Kuc si mette alla guida del gruppo fin dal primo giro. Domina la gara in lungo e in largo e vince d'autorit\u00e0. Il suo maggior rivale, il britannico Pirie, cede a quattro giri dalla fine e finisce ultimo.\nNon finisce la gara il vincitore dei Trials, Max Truex."}
{"id": "2174449", "revid": "466539", "url": "https://it.wikipedia.org/wiki?curid=2174449", "title": "Catherine McCormack", "text": "Biografia.\nSi fa conoscere al grande pubblico nel 1995, recitando nel film \"Braveheart - Cuore impavido\" accanto a Mel Gibson, nella parte di Murron Mac Clannough, la sposa di William Wallace, barbaramente uccisa dai soldati inglesi. Nonostante gli iniziali successi cinematografici, l'attrice ha sempre dichiarato di prediligere il teatro. Nel 1998 impersona Veronica Franco, una delle pi\u00f9 note e potenti cortigiane veneziane, nel film biografico-romantico \"Padrona del suo destino\", che ne racconta l'educazione sentimentale anomala, il successo come poetessa e infine il processo per stregoneria. Nel 2001, nel film \"Spy Game\", compare tra i protagonisti accanto a Robert Redford e Brad Pitt. Ottiene nel 2007 un ruolo nel film \"28 settimane dopo\". Nel 2017 appare in teatro nella versione teatrale de \"L'amica geniale\", interpretando Lila, la coprotagonista.\nDoppiatrici italiane.\nNelle versioni in italiano dei suoi lavori, Catherine McCormack \u00e8 stata doppiata da:"}
{"id": "2174450", "revid": "3732", "url": "https://it.wikipedia.org/wiki?curid=2174450", "title": "Atletica leggera ai Giochi della XVI Olimpiade - 3000 metri siepi", "text": "La competizione dei 3000 metri siepi di atletica leggera ai Giochi della XVI Olimpiade si \u00e8 disputata nei giorni 27 e 29 novembre 1956 al Melbourne Cricket Ground.\nLa gara.\nNelle batterie vanno fuori i due americani: Philip Coleman e Horace Ashenfelter (campione in carica).\nIl favorito per il titolo \u00e8 S\u00e1ndor Rozsny\u00f3i, ungherese, primatista mondiale e campione europeo. Gli manca l'oro olimpico per entrare nella gloria.\nMa quel giorno il suo destino si scontra con quello del britannico Brasher che \u00e8 in giornata di grazia. Terza scelta della sua nazione, non solo sta davanti ai suoi compagni, ma conduce la gara e va a vincere col nuovo record olimpico.\nRisultati.\nFinale.\nI giudici di gara dapprima squalificano Brasher perch\u00e9 avrebbe ostacolato il norvegese Larsen. La Gran Bretagna presenta appello. Dopo un ulteriore esame, Brasher viene reintegrato al primo posto."}
{"id": "2174452", "revid": "3732", "url": "https://it.wikipedia.org/wiki?curid=2174452", "title": "Atletica leggera ai Giochi della XVI Olimpiade - Maratona", "text": "La competizione della maratona di atletica leggera ai Giochi della XVI Olimpiade si \u00e8 disputata il giorno 1\u00ba dicembre 1956 con partenza e arrivo al Melbourne Cricket Ground.\nFinale.\n\u00c8 l'ultima occasione per la rivincita tra Emil Z\u00e1topek e Alain Mimoun, dopo i duelli del 1948 (10.000) e del 1952 (5000 e 10.000), andati tutti al ceco con l'algerino di Francia sempre al secondo posto. Mimoun, quasi trentaseienne, alla prima maratona ufficiale della sua carriera, controlla la gara in un clima quasi torrido. Balza in testa dopo 20\u00a0km e vince rifilando a Z\u00e1topek (sesto) 4'30\" di distacco.\nCollegamenti esterni.\n "}
{"id": "2174453", "revid": "3732", "url": "https://it.wikipedia.org/wiki?curid=2174453", "title": "Atletica leggera ai Giochi della XVI Olimpiade - 110 metri ostacoli", "text": "La competizione dei 110 metri ostacoli maschili di atletica leggera ai Giochi della XVI Olimpiade si \u00e8 disputata nei giorni 27 e 28 novembre 1956 al Melbourne Cricket Ground.\nLa gara.\nA Melbourne si ripropone la sfida gi\u00e0 vissuta ai Trials tra Calhoun e Davis.\nLa prima semifinale \u00e8 dominata da Jack Davis che vince in 14\"0, con 4 decimi di vantaggio su Martin Lauer. La seconda \u00e8 pi\u00f9 combattuta: Lee Calhoun vince di un'incollatura sul connazionale Joel Shankle (14\"0 per entrambi).\nLa finale \u00e8 un testa a testa tra Davis e Calhoun; la spunta ancora una volta Calhoun, che si sporge con le spalle pi\u00f9 in avanti del rivale. Per uno scherzo del destino, Calhoun aveva imparato il movimento in avanti con le spalle proprio da Davis.\nNonostante il vento contrario di -1,9\u00a0m/s, i due rivali stabiliscono il nuovo record olimpico."}
{"id": "2174455", "revid": "3732", "url": "https://it.wikipedia.org/wiki?curid=2174455", "title": "Atletica leggera ai Giochi della XVI Olimpiade - 400 metri ostacoli", "text": "La competizione dei 400 metri ostacoli maschili di atletica leggera ai Giochi della XVI Olimpiade si \u00e8 disputata nei giorni 23 e 24 novembre 1956 al Melbourne Cricket Ground.\nL'eccellenza mondiale.\nAlle selezioni olimpiche di Los Angeles Glenn Davis ed Eddie Southern abbattono per primi la barriera dei 50 secondi: 49\"5 per Davis e 49\"7 per Southern. Davis non ha una lunga esperienza: ha cominciato a dedicarsi agli ostacoli bassi proprio nell'anno in corso. I Trials sono stati la sua nona gara nella specialit\u00e0.\nRisultati.\nFinale.\nIl campione europeo, Anatolij Julin, non riesce a guadagnare l'accesso alla finale.\nAl primo ostacolo \u00e8 davanti a tutti Southern, che rimane in testa fino al sesto ostacolo.\nViene poi raggiunto da Davis e i due corrono praticamente appaiati dal settimo all'undicesimo ostacolo. Poi Davis si lancia verso il traguardo e lascia Southern indietro di alcuni metri. Uguaglia il nuovo record olimpico ottenuto da Southern in semifinale.\nGlenn Davis ricever\u00e0 nel 1958 il premio \u00abJames E. Sullivan\u00bb come miglior sportivo USA non professionista dell'anno."}
{"id": "2174456", "revid": "228587", "url": "https://it.wikipedia.org/wiki?curid=2174456", "title": "Atletica leggera ai Giochi della XVI Olimpiade - Staffetta 4\u00d7100 metri maschile", "text": "La competizione della staffetta 4\u00d7100 metri maschile di atletica leggera ai Giochi della XVI Olimpiade si \u00e8 disputata nei giorni 30 novembre e 1\u00ba dicembre 1956 al Melbourne Cricket Ground.\nRisultati.\nFinale.\nLa squadra americana schiera i tre co-primatisti mondiali ed il campione olimpico dei 100 metri. Gli USA vincono con il nuovo record del mondo.\nSale sul gradino pi\u00f9 basso del podio la Germania, che prevale di un soffio sull'Italia."}
{"id": "2174457", "revid": "3732", "url": "https://it.wikipedia.org/wiki?curid=2174457", "title": "Atletica leggera ai Giochi della XVI Olimpiade - Staffetta 4\u00d7400 metri", "text": "La competizione della staffetta 4\u00d7400 metri maschile di atletica leggera ai Giochi della XVI Olimpiade si \u00e8 disputata nei giorni 30 novembre e 1\u00ba dicembre 1956 al Melbourne Cricket Ground.\nRisultati.\nFinale.\nLa Giamaica, sesta, viene successivamente squalificata per aver ostacolato la Germania durante la seconda frazione di gara."}
{"id": "2174458", "revid": "857138", "url": "https://it.wikipedia.org/wiki?curid=2174458", "title": "Naval", "text": ""}
{"id": "2174459", "revid": "3732", "url": "https://it.wikipedia.org/wiki?curid=2174459", "title": "Atletica leggera ai Giochi della XVI Olimpiade - Salto in alto maschile", "text": "La competizione del salto in alto maschile di atletica leggera ai Giochi della XVI Olimpiade si \u00e8 disputata il giorno 23 novembre 1956 al Melbourne Cricket Ground.\nRisultati.\nTurno eliminatorio.\nVentidue atleti raggiungono la misura richiesta.\nIl campione europeo Nilsson \u00e8 reduce da un recente infortunio e fallisce la qualificazione a 1,92. L'americano Charles Dumas, neo primatista mondiale, \u00e8 il favorito d'obbligo.\nFinale.\nDieci atleti valicano i due metri, ma solo quattro superano 2,06: Dumas, l'australiano Porter e il sorprendente russo Kashkarov alla prima prova, lo svedese Pettersson alla terza.\nA 2,08 un'ulteriore selezione: Petterson viene eliminato. I tre atleti rimanenti si devono spartire le medaglie.\nA 2,10 sbagliano tutti alla prima prova, poi Dumas ce la fa alla seconda e Porter alla terza. Kashkarov \u00e8 di bronzo.\nSi va a 2,12, nuovo record olimpico. I due contendenti sbagliano entrambi due volte, poi Dumas valica l'asticella al terzo tentativo: l'oro \u00e8 suo."}
{"id": "2174460", "revid": "3732", "url": "https://it.wikipedia.org/wiki?curid=2174460", "title": "Atletica leggera ai Giochi della XVI Olimpiade - Salto con l'asta", "text": "La competizione del salto con l'asta di atletica leggera ai Giochi della XVI Olimpiade si \u00e8 disputata i giorni 24 e 26 novembre 1956 al Melbourne Cricket Ground.\nRisultati.\nTurno eliminatorio.\nQuattordici atleti raggiungono la misura richiesta.\nFinale.\nSolo 4 atleti passano 4,35: i tre americani ed il greco Roubanis (che per\u00f2 \u00e8 studente all'Universit\u00e0 californiana UCLA). Viene eliminato il campione europeo Landstr\u00f6m.\nA 4,40 Mattos \u00e8 fuori; a 4,45 rischia molto Gutowski, che supera l'asticella solo al terzo tentativo, Richards e Roubanis invece vanno su alla prima prova.\nA 4,50 si vedono tre salti perfetti. Da questa misura in poi l'asticella viene alzata di 3\u00a0cm, ma tanto basta a causare l'eliminazione di Roubanis.\nRimangono gli americani Richards, campione in carica, e Gutowski.\nLa prova della verit\u00e0 \u00e8 4,56, quando entrambi sbagliano due volte, poi Richards ce la fa al terzo tentativo, centrando anche il record olimpico."}
{"id": "2174462", "revid": "3732", "url": "https://it.wikipedia.org/wiki?curid=2174462", "title": "Atletica leggera ai Giochi della XVI Olimpiade - Salto in lungo maschile", "text": "La competizione del salto in lungo maschile di atletica leggera ai Giochi della XVI Olimpiade si \u00e8 disputata il giorno 24 novembre 1956 al Melbourne Cricket Ground.\nRisultati.\nTurno eliminatorio.\nTredici atleti ottengono la misura richiesta.\nLa miglior prestazione appartiene a Henryk Grabowski (Pol) con 7,52 m.\nFinale.\nLe condizioni meteo sono molto variabili: folate di vento attraversano la pista, sia in senso favorevole (+ 9\u00a0m/s) sia in senso contrario con punte di -14\u00a0m/s.\nDopo il primo turno \u00e8 in testa l'americano John Bennett con 7,68. Al secondo turno viene superato dal connazionale Gregory Bell, che atterra a 7,83. Il polacco Grabowski, il migliore in qualificazione, accusa un infortunio e non va oltre 7,15.\nTocca a Bennett, che per\u00f2 al terzo tentativo accusa una contrattura muscolare. Passa la quarta prova, tenta alla quinta (nullo), poi si rimette la tuta e si accontenta dell'argento.\nIntanto Bell ha confermato la sua buona forma con 7,77 al terzo turno. Immediatamente dopo Jorma Valkama (Finlandia) supera di 4\u00a0cm con 7,48 il sovietico Bondarenko, conquistando il bronzo.\nCuriosamente, Bell vince con la stessa misura ottenuta alle selezioni nazionali.\nIl terzo dei sovietici \u00e8 uno sconosciuto ragazzo di 18 anni: Igor' Ter-Ovanesjan. Far\u00e0 parlare di s\u00e9 a Roma 1960."}
{"id": "2174463", "revid": "3732", "url": "https://it.wikipedia.org/wiki?curid=2174463", "title": "Atletica leggera ai Giochi della XVI Olimpiade - Salto triplo", "text": "La competizione del salto triplo di atletica leggera ai Giochi della XVI Olimpiade si \u00e8 disputata il giorno 27 novembre 1956 al Melbourne Cricket Ground.\nL'eccellenza mondiale.\nIl campione uscente Da Silva arriva all'appuntamento olimpico imbattuto dal 1950.\nDurante la stagione tre atleti hanno superato i 16 metri: il giapponese Teruji Kogake, capolista mondiale con 16,48; il sovietico Leonid \u0160\u010derbakov con 16,46, poi da Silva.\nRisultati.\nTurno eliminatorio.\nVentidue atleti ottengono la misura richiesta.\nLa miglior prestazione appartiene a Teruji Kogake (Giappone), con 15,63 m (ventoso).\nFinale.\nParte bene il sovietico Shcherbakov con 15,80. Meglio di lui fa l'americano Sharpe con 15,88, nuovo record nazionale. Kogake invece non \u00e8 mai in gara e verr\u00e0 eliminato dopo i primi tre salti.\nAl secondo turno si porta in testa alla classifica lo sconosciuto islandese Einarsson che, beneficiando di una folata di vento favorevole, atterra a 16,26, migliorandosi di oltre 40\u00a0cm. L'islandese ha battuto il record olimpico.\nPer da Silva si fa tutto pi\u00f9 difficile. Il brasiliano reagisce saltando prima 16,04, poi 15,90 e quindi al quarto turno 16,35, prendendosi l'oro e il primato olimpico. Al quinto turno pareggia il 16,26 dell'islandese e finisce la sua gara con 16,21."}
{"id": "2174464", "revid": "3732", "url": "https://it.wikipedia.org/wiki?curid=2174464", "title": "Atletica leggera ai Giochi della XVI Olimpiade - Getto del peso maschile", "text": "La competizione del getto del peso maschile di atletica leggera ai Giochi della XVI Olimpiade si \u00e8 disputata il giorno 28 novembre 1956 al Melbourne Cricket Ground.\nL'eccellenza mondiale.\nParry O'Brien, il campione in carica, viene da una striscia vincente che si prolunga da 115 gare.\nDurante l'anno ha fatto un record del mondo dopo l'altro, portando il limite assoluto da 18,62 a 19,25 metri.\nRisultati.\nTurno eliminatorio.\nTutti i quattordici atleti ottengono la misura richiesta.\nLa miglior prestazione appartiene a Ji\u0159\u00ed Skobla (Cecoslovacchia) con 17,15 m.\nFinale.\nParry O'Brien vince per manifesta superiorit\u00e0, distaccando il secondo arrivato di quasi 40\u00a0cm.\nCon questa vittoria O'Brien raggiunge il numero di 116 vittorie consecutive, un record rimasto ineguagliato nel XX secolo.\nNel 1959 O'Brian ricever\u00e0 il premio \"James E. Sullivan\" come miglior atleta dell'anno negli sport non professionistici."}
{"id": "2174465", "revid": "1573940", "url": "https://it.wikipedia.org/wiki?curid=2174465", "title": "Umberto Panerai", "text": "Uno dei pi\u00f9 grandi portieri Italiani, vincitore di una medaglia d'argento alle olimpiadi di Montreal 1976, sul finire degli anni 90 \u00e8 stato preparatore atletico del Team Prada con Luna Rossa. \nSoprannominato Lothar (dal celebre fumetto di Mandrake) per il fisico eccezionale."}
{"id": "2174466", "revid": "3732", "url": "https://it.wikipedia.org/wiki?curid=2174466", "title": "Atletica leggera ai Giochi della XVI Olimpiade - Lancio del disco maschile", "text": "La competizione del lancio del disco maschile di atletica leggera ai Giochi della XVI Olimpiade si \u00e8 disputata il giorno 27 novembre 1956 al Melbourne Cricket Ground.\nRisultati.\nTurno eliminatorio.\nSedici atleti ottengono la misura richiesta.\nLa miglior prestazione appartiene ad Alfred Oerter con 51,19 m.\nFinale.\nI favoriti sono gli americani Gordien e Koch. L'inossidabile Adolfo Consolini, gi\u00e0 oro a Londra 1948, ha stabilito il nuovo primato europeo con 56,85.\nGordien esordisce con un buon 54,75. Poi tocca al terzo degli americani, Alfred Oerter, che piazza una botta che stupisce tutti: 56,36, primato personale e record dei Giochi.\nGordien accusa il colpo e infila due lanci inferiori ai 52 metri.\nCominciano i tre lanci di finale: Oerter esegue il suo secondo miglior lancio: 55,08, che rimarr\u00e0 la seconda miglior prova della gara. Solo all'ultimo turno Gordien si migliora, ma di appena 6\u00a0cm: 54,81.\nConsolini, mai in lotta per le medaglie, si ferma a 52,21 e si classifica sesto."}
{"id": "2174468", "revid": "15756", "url": "https://it.wikipedia.org/wiki?curid=2174468", "title": "Atletica leggera ai Giochi della XVI Olimpiade - Lancio del martello", "text": "La competizione del lancio del martello di atletica leggera ai Giochi della XVI Olimpiade si \u00e8 disputata il giorno 24 novembre 1956 al Melbourne Cricket Ground.\nL'eccellenza mondiale.\nLa stagione ha fatto registrare ben 6 record del mondo, in un confronto a distanza tra il bielorusso Krivonosov (da 65,85 a 67,32) e l'americano Connolly (da 66,71 a 68,54).\nRisultati.\nTurno eliminatorio.\nQuindici atleti ottengono la misura richiesta.\nLa miglior prestazione appartiene ad Anatolij Samotsvetov (URSS) con 59,53 m.\nFinale.\nKrivonosov si mette presto al comando con 63,03 (nuovo record dei Giochi), ma Connolly riesce a scavalcarlo di 16\u00a0cm al quinto lancio, l'ultimo regolare della sua gara."}
{"id": "2174469", "revid": "124123", "url": "https://it.wikipedia.org/wiki?curid=2174469", "title": "Roldano Simeoni", "text": ""}
{"id": "2174470", "revid": "228587", "url": "https://it.wikipedia.org/wiki?curid=2174470", "title": "Atletica leggera ai Giochi della XVI Olimpiade - Lancio del giavellotto maschile", "text": "La competizione del lancio del giavellotto maschile di atletica leggera ai Giochi della XVI Olimpiade si \u00e8 disputata il giorno 26 novembre 1956 al Melbourne Cricket Ground.\nRisultato.\nTurno eliminatorio.\nQuindici atleti ottengono la misura richiesta.\nLa miglior prestazione appartiene a Cyrus Young (USA) che con 74,76 stabilisce il nuovo record olimpico.\nFinale.\nViktor Cybulenko batte a ripetizione il record olimpico: 74,96 alla prima prova, 75,84 alla seconda. Ma alla terza viene superato da Janusz Sid\u0142o, che lancia una bordata a 79,98. Cyrus Young non va oltre 68,64 m e deve dire addio ai sogni di gloria.\nAl quarto lancio il norvegese Danielsen lascia tutti di stucco con una spallata a 85,71 che strappa a Sid\u0142o vittoria e primato del mondo."}
{"id": "2174471", "revid": "1573940", "url": "https://it.wikipedia.org/wiki?curid=2174471", "title": "Riccardo De Magistris", "text": ""}
{"id": "2174472", "revid": "3732", "url": "https://it.wikipedia.org/wiki?curid=2174472", "title": "Atletica leggera ai Giochi della XVI Olimpiade - Decathlon", "text": "La competizione del decathlon di atletica leggera ai Giochi della XVI Olimpiade si \u00e8 disputata i giorni 29 e 30 novembre 1956 al Melbourne Cricket Ground.\nRisultati.\nClassifica finale.\nIl favorito \u00e8 Rafer Johnson, detentore del record del mondo (7.985 punti).\nDopo la prima giornata, invece, \u00e8 in testa il connazionale Campbell che, in virt\u00f9 dei risultati su alto e 400 metri, stacca il connazionale di quasi 200 punti (4564 contro 4375).\nLa gara di apertura della seconda giornata, i 110 ostacoli, \u00e8 decisiva: Campbell ferma i cronometri su un ottimo 14\"0, guadagnando ben 336 punti su Johnson (15\"1). Nel prosieguo della competizione il distacco tra i due rimane invariato.\nAll'ultima gara il capolista ha l'occasione di fare il record del mondo. Ma sui 1500 metri, a poco a poco la sua spinta si affievolisce. Un altro atleta, Ian Bruce, gli si affianca e gli tira tutto l'ultimo giro, compiendo un gesto di grande lealt\u00e0 sportiva.\nCampbell rimane lontano dal record del mondo di soli 48 punti. Forse la gara che gli ha fatto mancare il primato \u00e8 stata il salto con l'asta. Si consola con il record dei Giochi.\nCampbell, gi\u00e0 medaglia d'argento nel 1952, \u00e8 il primo nero americano a vincere l'oro nel decathlon."}
{"id": "2174474", "revid": "3732", "url": "https://it.wikipedia.org/wiki?curid=2174474", "title": "Atletica leggera ai Giochi della XVI Olimpiade - Marcia 20 km", "text": "La competizione della marcia 20 km di atletica leggera ai Giochi della XVI Olimpiade si \u00e8 disputata il giorno 28 novembre 1956 con partenza e arrivo al Melbourne Cricket Ground."}
{"id": "2174475", "revid": "1573940", "url": "https://it.wikipedia.org/wiki?curid=2174475", "title": "Alessandro Ghibellini", "text": "\u00c8 il padre di Alberto, a sua volta ex pallanuotista di alto livello."}
{"id": "2174476", "revid": "3732", "url": "https://it.wikipedia.org/wiki?curid=2174476", "title": "Atletica leggera ai Giochi della XVI Olimpiade - Marcia 50 km", "text": "La competizione della marcia 50 km di atletica leggera ai Giochi della XVI Olimpiade si \u00e8 disputata il giorno 24 novembre 1956 con partenza e arrivo al Melbourne Cricket Ground."}
{"id": "2174477", "revid": "287204", "url": "https://it.wikipedia.org/wiki?curid=2174477", "title": "Sante Marsili", "text": ""}
{"id": "2174481", "revid": "39884", "url": "https://it.wikipedia.org/wiki?curid=2174481", "title": "Vincenzo D'Angelo (pallanuotista)", "text": "\u00c8 scomparso a causa di una grave malattia."}
{"id": "2174483", "revid": "3732", "url": "https://it.wikipedia.org/wiki?curid=2174483", "title": "Atletica leggera ai Giochi della XVI Olimpiade - 100 metri piani femminili", "text": "La competizione dei 100 metri piani femminili di atletica leggera ai Giochi della XVI Olimpiade si \u00e8 disputata nei giorni 24 e 26 novembre 1956 al Melbourne Cricket Ground.\nLa gara.\nLa campionessa uscente Marjorie Jackson si \u00e8 ritirata dalle competizioni. L'Australia ripone le sue speranze in Shirley Strickland, primatista mondiale, che per\u00f2 viene eliminata in batteria.\nMa le risorse dello sprint australiano sembrano inesauribili. La diciottenne Elizabeth Cuthbert, al secondo anno di attivit\u00e0 ad alto livello, fa segnare il miglior tempo nelle batterie, 11\"4.\nSi qualifica per la finale arrivando seconda nella prima semifinale, vinta dalla tedesca Stubnick in 11\"9; la seconda serie \u00e8 appannaggio di Marlene Mathews (la vera favorita per gli australiani) in 11\"6.\nFinale: Betty Cuthbert sorprende le avversarie con una partenza a razzo. A met\u00e0 gara ha due metri di vantaggio su Stubnick e Matthews; tiene e vince con il nuovo record olimpico.Le due inseguitrici arrivano appaiate sul traguardo; viene loro attribuito lo stesso tempo. Il foto-finish permette di assegnare la medaglia d'argento alla tedesca per 2 centesimi di secondo.\nSi classifica quinta Giuseppina Leone (11\"9)."}
{"id": "2174485", "revid": "1573940", "url": "https://it.wikipedia.org/wiki?curid=2174485", "title": "Marcello Del Duca", "text": ""}
{"id": "2174488", "revid": "3732", "url": "https://it.wikipedia.org/wiki?curid=2174488", "title": "Atletica leggera ai Giochi della XVI Olimpiade - 200 metri piani femminili", "text": "La competizione dei 200 metri piani femminili di atletica leggera ai Giochi della XVI Olimpiade si \u00e8 disputata nei giorni 29 e 30 novembre 1956 al Melbourne Cricket Ground.\nL'eccellenza mondiale.\nDue mesi prima delle Olimpiadi la diciottenne Betty Cuthbert si \u00e8 impossessata del record del mondo con 23\"2, presentandosi cos\u00ec ai Giochi nel ruolo di grande favorita.\nLa gara.\nLa Cuthbert mostra quello che \u00e8 in grado di fare correndo la sua batteria in 23\"5, a un solo decimo dal record olimpico.\nDomina la propria semifinale in 23\"6 distaccando di tre decimi la tedesca Christina Stubnick; l'altra semifinale \u00e8 appannaggio di June Paul in 24\"2.\nIn finale la Cuthbert parte bene: all'uscita della curva ha gi\u00e0 un metro di vantaggio; continua a spingere e vince eguagliando il record olimpico.\nIl margine di vantaggio sulla medaglia d'argento (ancora la tedesca Stubnick) \u00e8 di 3 decimi.\nRisultati.\nFinale.\n\u00c8 curioso notare come l'ordine di classifica dei 200 metri sia identico a quello dei 100 metri.\nLa sedicenne americana Wilma Rudolph viene eliminata in batteria. Le andr\u00e0 meglio nella Staffetta 4x100, dove coglier\u00e0 la prima medaglia di una carriera che vivr\u00e0 i suoi fasti a Roma 1960."}
{"id": "2174489", "revid": "1305772", "url": "https://it.wikipedia.org/wiki?curid=2174489", "title": "Alberto Alberani", "text": ""}
{"id": "2174492", "revid": "3732", "url": "https://it.wikipedia.org/wiki?curid=2174492", "title": "Atletica leggera ai Giochi della XVI Olimpiade - 80 metri ostacoli", "text": "La competizione dei 80 metri ostacoli di atletica leggera ai Giochi della XVI Olimpiade si \u00e8 disputata nei giorni 27 e 28 novembre 1956 al Melbourne Cricket Ground.\nLa gara.\nIn batteria la tedesca Kreszentia Gastl, primatista mondiale, eguaglia record olimpico con 10\"9. Subito dopo di lei Shirley Strickland (Australia), campionessa olimpica in carica, lo migliora in 10\"8. In semifinale l'australiana eguaglia il record del mondo con 10\"6 (10\"89). Ma il tempo non viene omologato perch\u00e9 il vento \u00e8 oltre il limite. La Gastl viene eliminata.\nIn finale nessuna riesce ad impensierirla. Vince e migliora il primato dei Giochi."}
{"id": "2174493", "revid": "1573940", "url": "https://it.wikipedia.org/wiki?curid=2174493", "title": "Silvio Baracchini", "text": ""}
{"id": "2174494", "revid": "3732", "url": "https://it.wikipedia.org/wiki?curid=2174494", "title": "Atletica leggera ai Giochi della XVI Olimpiade - Staffetta 4\u00d7100 metri femminile", "text": "La competizione della staffetta 4\u00d7100 metri femminile di atletica leggera ai Giochi della XVI Olimpiade si \u00e8 disputata il giorno 1\u00ba dicembre 1956 al Melbourne Cricket Ground.\nRisultati.\nFinale.\nL'Australia, m\u00e9more della sfortunata finale di quattro anni prima, non sbaglia niente: record del mondo in batteria con 44\"9, di nuovo record del mondo in finale con 44\"5."}
{"id": "2174495", "revid": "106810632", "url": "https://it.wikipedia.org/wiki?curid=2174495", "title": "Baxter Building", "text": "Il Baxter Building era il palazzo che ospitava il Quartier Generale i Fantastici Quattro nel fumetto omonimo.\nEra costituito da un palazzo di 35 piani situato a Manhattan di cui solo gli ultimi 5 erano occupati dalla base del quartetto. \u00c8 stato distrutto da Kristoff Vernard, figlio del Dottor Destino, nemico storico dei Fantastici Quattro.\nAppare per la prima volta in \"Fantastic Four\" (Vol. 1) n. 3 (marzo 1962) ed \u00e8 stato creato da Stan Lee e Jack Kirby."}
{"id": "2174496", "revid": "1573940", "url": "https://it.wikipedia.org/wiki?curid=2174496", "title": "Luigi Castagnola", "text": "In carriera ha vinto la medaglia di bronzo ai Campionati Mondiali di Cali (Colombia) 1975, la medaglia d'oro ai Giochi del Mediterraneo di Algeri 1975, la medaglia d'argento alle Olimpiadi di Montr\u00e9al 1976, e la medaglia di bronzo ai Campionati Europei di Jonkoeping (Svezia) 1977. \nNelle elezioni amministrative del 2004 viene eletto sindaco di Sori in una lista civica di centro-destra; tale carica venne confermata in un secondo mandato dal 2009 al 2014."}
{"id": "2174497", "revid": "3732", "url": "https://it.wikipedia.org/wiki?curid=2174497", "title": "Atletica leggera ai Giochi della XVI Olimpiade - Salto in alto femminile", "text": "La competizione del salto in alto femminile di atletica leggera ai Giochi della XVI Olimpiade si \u00e8 disputata il giorno 1\u00ba dicembre 1956 al Melbourne Cricket Ground.\nGara.\nAlla fase eliminatoria sono ben 19 le atlete a raggiungere la misura su 20 partecipanti.&lt;br&gt;\nAlla finale accede anche Iolanda Bala\u0219, che in luglio ha stabilito il nuovo record mondiale saltando 1,75 metri.\nLa gara viene vinta inaspettatamente dall'americana Mildred McDaniel (personale di 1,69 nel 1955), unica a valicare l'asticella a 1,70. L'argento va alla sovietica Pisareva e il bronzo alla britannica Hopkins. La neoprimatista mondiale si \u00e8 classificata al quinto posto.\nLa statunitense ha conseguito l'oro con il record personale. Potrebbe accontentarsi, ma quando i giudici le chiedono se vuole continuare, non sa dire di no. Le viene chiesto quale misura vuole saltare. Nel frattempo, i giudici tra di loro commentano (pensando di non essere ascoltati) che non pu\u00f2 arrivare molto in alto: al massimo a 1,73. La McDaniel per\u00f2 sente la loro conversazione e chiede 1,76, nuovo record del mondo. Al secondo salto il record, oltre al titolo, \u00e8 suo. \nMildred McDaniel non \u00e8 la prima atleta di colore a vincere il titolo olimpico nel salto in alto femminile: l'evento si verific\u00f2 per la prima volta a Londra 1948 con la vittoria della connazionale Alice Coachman.\nRisultati.\nTurno eliminatorio.\nSabato 1\u00ba dicembre 1956, ore 10:00.\nFinale.\nSabato 1\u00ba dicembre 1954, ore 13:50."}
{"id": "2174498", "revid": "3732", "url": "https://it.wikipedia.org/wiki?curid=2174498", "title": "Atletica leggera ai Giochi della XVI Olimpiade - Salto in lungo femminile", "text": "La competizione del salto in lungo femminile di atletica leggera ai Giochi della XVI Olimpiade si \u00e8 disputata il giorno 27 novembre 1956 al Melbourne Cricket Ground.\nL'eccellenza mondiale.\nLa migliore delle sovietiche \u00e8 la georgiana Dvalishvili, personale di 6,25 con un 6,15 stagionale. \u00c8 insidiata dalla polacca Krzesinska, che in agosto ha saltato 6,35, nuovo record mondiale, in una riunione a Budapest che per\u00f2 non ha i requisiti per l'omologazione.\nRisultati.\nTurno eliminatorio.\nDodici atlete ottengono la misura richiesta.\nLa miglior prestazione appartiene a El\u017cbieta Krzesi\u0144ska (Pol) con 6,13 m (ventoso).\nFinale.\nLa Krzesi\u0144ska parte all'attacco con un ottimo 6,20. La sovietica Khnikina si presenta con 6,00. Al secondo turno la polacca fa ancora meglio: 6,35 ed \u00e8 nuovo record mondiale (che ovviamente sar\u00e0 omologato). Poi si mette a guardare cosa fanno le altre, rinuncia alle due prove successive. Al terzo turno l'americana White atterra a 6,06 e si issa al secondo posto. Ma la Khnikina la sopravanza di un centimetro al quinto salto: 6,07. La Krzesi\u0144ska si toglie la tuta ed effettua una prova a 6,02 (tre salti validi: tutti e tre sopra i 6 metri). L'americana ha ancora un salto a disposizione e non fallisce: 6,09 e la piazza d'onore \u00e8 sua."}
{"id": "2174500", "revid": "3732", "url": "https://it.wikipedia.org/wiki?curid=2174500", "title": "Atletica leggera ai Giochi della XVI Olimpiade - Getto del peso femminile", "text": "La competizione del getto del peso femminile di atletica leggera ai Giochi della XVI Olimpiade si \u00e8 disputata il giorno 30 novembre 1956 al Melbourne Cricket Ground.\nRisultati.\nTurno eliminatorio.\nQuindici atlete ottengono la misura richiesta.\nLa miglior prestazione appartiene a Tamara Ty\u0161kevi\u010d (URSS) con 14,43 m.\nFinale.\nLa favorita \u00e8 la sovietica Zybina. Nei tre lanci di finale migliora per tre volte il record olimpico, portandolo fino a 16,53. Ma viene superata dalla connazionale Ty\u0161kevi\u010d, che al suo ultimo lancio, la batte di 6\u00a0cm."}
{"id": "2174501", "revid": "3732", "url": "https://it.wikipedia.org/wiki?curid=2174501", "title": "Atletica leggera ai Giochi della XVI Olimpiade - Lancio del disco femminile", "text": "La competizione del lancio del disco femminile di atletica leggera ai Giochi della XVI Olimpiade si \u00e8 disputata il giorno 23 novembre 1956 al Melbourne Cricket Ground.\nRisultati.\nTurno eliminatorio.\nTredici atlete ottengono la misura richiesta.\nLa miglior prestazione appartiene ad Olga Fikotov\u00e1 (Cecoslovacchia) con 50,77\u00a0m.\nFinale.\nPer tutta la gara conduce la sovietica Beglyakova. Ma all'ultimo lancio la spunta la ventiquattrenne ceca Fikotov\u00e1 con un lancio che le vale la vittoria ed anche il record dei Giochi."}
{"id": "2174502", "revid": "3732", "url": "https://it.wikipedia.org/wiki?curid=2174502", "title": "Atletica leggera ai Giochi della XVI Olimpiade - Lancio del giavellotto femminile", "text": "La competizione del lancio del giavellotto femminile di atletica leggera ai Giochi della XVI Olimpiade si \u00e8 disputata il giorno 28 novembre 1956 al Melbourne Cricket Ground.\nRisultati.\nTurno eliminatorio.\nQuattordici atlete ottengono la misura richiesta.\nLa miglior prestazione appartiene a Karen Anderson (USA) con 49,64 m.\nFinale.\nLe favorite sono le sovietiche. Ai campionati di Tashkent in ottobre ha vinto la lettone Jaunzeme con 52,68.\nDopo il primo turno \u00e8 in testa proprio la Jaunzeme con 51,63; \u00e8 l'unica ad aver superato i 50 metri. Al secondo turno varca la fettuccia dei 50 anche la connazionale Konjajeva: 50,28. La Jaunzeme fa 50,46 al terzo turno e piazza una botta a 53,40 al quarto: nuovo record olimpico. Al quinto turno la sorprendente cilena Ahrens fa atterrare l'attrezzo a 50,38 e si issa al secondo posto. La reazione della Jaunzeme \u00e8 immediata: si migliora ulteriormente a 53,86. La Konjajeva ha ancora un tentativo a disposizione ma non va oltre 44,40.\nSi classifica solo quarta la campionessa uscente Z\u00e1topkov\u00e1 con 49,83."}
{"id": "2174503", "revid": "21341004", "url": "https://it.wikipedia.org/wiki?curid=2174503", "title": "Monastero di Simonos Petra", "text": ""}
{"id": "2174507", "revid": "767487", "url": "https://it.wikipedia.org/wiki?curid=2174507", "title": "Naval (Biliran)", "text": "Naval \u00e8 una municipalit\u00e0 di Quarta classe delle Filippine, capoluogo della Provincia di Biliran, nella Regione del Visayas Orientale.\nNaval \u00e8 formata da 26 baranggay:"}
{"id": "2174516", "revid": "117329117", "url": "https://it.wikipedia.org/wiki?curid=2174516", "title": "Officine Egidio Brugola", "text": "Le Officine Egidio Brugola (OEB) sono un'azienda italiana, fondata nel 1926 a Lissone da Egidio Brugola. Produce all'inizio bulloneria per poi specializzarsi in viti speciali (\"viti critiche\") per i motori delle auto. In questo settore \u00e8 leader mondiale.\nStoria.\nGli inizi.\nEgidio Brugola (1901-1959), famiglia piccolo borghese, autodidatta dotato di capacit\u00e0 inventiva e progettuale, a 25 anni fonda l'azienda dopo avere lavorato in una fabbrichetta meccanica. Produce all'inizio rondelle e poco dopo viti ad esagono incassato, le \"viti brugola\", gi\u00e0 esistenti negli Stati Uniti ma importate in Italia. Lui comincia a produrle in serie, riuscendo a fare identificare il nome del prodotto con quello del fabbricante al punto da essere citato anche nei dizionari di lingua italiana. Nel 1945 riesce anche a brevettare una forma di brugola con un gambo a torciglione, in grado di assicurare una particolare elasticit\u00e0 e quindi garantire in campo motoristico alte prestazioni in fatto di tenuta e serraggio.\nSeconda generazione.\nScompare nel 1959 a soli 58 anni. E poich\u00e9 il figlio Giannantonio ha solo 16 anni, \u00e8 la moglie Emmy (Emmy Spezia) a doversi occupare per un certo periodo dell'azienda. Poi nel 1964, ad appena 22 anni, \u00e8 Giannantonio Brugola (1942-2015) a prendere in mano le redini dell'azienda. Ha una grande passione per il disegno, ama definirsi non \"un tecnico\" ma un \"umanista prestato al mondo dell'industria\", parla cinque lingue, legge moltissimo ed \u00e8 anche lui dotato di inventiva. Nel 1980 non solo fa dell'azienda \"Officine Egidio Brugola\" il primo produttore in Europa di \"viti brugola\" ma comincia anche a diversificare realizzando viti speciali, le \"Fasteners\", utilizzabili in un primo tempo nel settore delle macchine utensili e poco dopo nel campo dell'industria automobilistica.\nGiannantonio introduce in azienda tre punti fermi: \"Essere diversi in un mondo di simili\", \"Difetto zero\", \"Qualit\u00e0 totale\". Riesce cos\u00ec, tra il 1986 e il 1987, a stringere accordi commerciali con la Volkswagen che riguardano la fornitura di viti per motori automobilistici. E riconvertendo l'azienda nella produzione di viti sempre pi\u00f9 super-tecnologiche, nel 1994 si specializza in prodotti destinati solo al settore auto, finendo per essere fornitore unico delle viti di fissaggio della testata cilindrica per tutto il gruppo Volkswagen. Sempre quell'anno inventa anche una vite speciale con una testa a forma poliedrica, la Polydrive, in grado di rivoluzionare il sistema di fissaggio permettendo un maggior serraggio con uno sforzo minore. Si tratta di un'invenzione che segna \"una seconda tappa fondamentale nell'apporto della famiglia Brugola allo sviluppo della bulloneria mondiale\" ma il brevetto a livello europeo sar\u00e0 riconosciuto solo nel 2003 al termine di una controversia con due aziende tedesche.\nNel 1996 anche la Ford fa ricorso alle viti speciali dell'azienda che abbandona la produzione delle brugole e si specializza ancora di pi\u00f9 dedicandosi al montaggio dei componenti vitali del motore e quindi realizzando le \"viti critiche\", quelle che fissano la testata al motore, soggetta a fortissime sollecitazioni. In ogni motore 7 tipi di viti su 70 rappresentano le parti pi\u00f9 critiche. Diventano clienti anche Renault, General Motors, Opel, Mercedes, Bmw. Nel 2006 apre un Polo logistico di propriet\u00e0 a Detroit, l'azienda arriva a produrre quasi 7 milioni di viti al giorno in 800 modelli diversi venduti a 42 aziende di motori sparse nei 5 continenti, entra in difficolt\u00e0 nel 2009 con l'arrivo della crisi economica mondiale. Inizia un periodo difficile, i ricavi calano a una sessantina di milioni di euro, entra nel capitale con una quota del 15% il Fondo Italiano di Investimento (partecipato dal Ministero dell'Economia e da alcuni importanti istituti di credito) per consolidare il progetto americano che alla fine del 2014 ha portato ad aprire con una trentina di dipendenti uno stabilimento nei pressi di Detroit, a Plymouth, in modo da essere vicini alla Ford riducendo i tempi di consegna e i costi.\nTerza generazione.\nGiannantonio scompare nel febbraio 2015, a 73 anni, pochi giorni dopo che il figlio Jody (anche se in realt\u00e0 ha lo stesso nome del nonno, Egidio), classe 1979, terza generazione della famiglia Brugola alla guida dell'azienda, gli ha portato la prima vite uscita dalla fabbrica di Detroit.\nNel maggio 2018 Jody Brugola riacquista per 11,2 milioni il 15,2% in mano al Fondo italiano di Investimento dal 2014, riportando cos\u00ec al 76% la partecipazione della famiglia nell'azienda. Sempre nel 2018 l'azienda fornisce viti, dopo Bmw e Mercedes, anche alla coreana Hyundai: l'export tocca il 100% della produzione."}
{"id": "2174517", "revid": "125719452", "url": "https://it.wikipedia.org/wiki?curid=2174517", "title": "Microbiologia alimentare", "text": "Da un lato sub-disciplina della Scienza degli alimenti, dall'altro branca della Microbiologia (scienza che studia gli esseri microscopici), a sua volta parte della Biologia (scienza che studia gli esseri viventi), la Microbiologia alimentare si occupa esclusivamente dei microrganismi che hanno a che fare, nel bene e nel male, con i prodotti alimentari.\nGeneralit\u00e0 sui microrganismi.\nPer microrganismi si intendono esseri di dimensioni dell'ordine dei micron (milionesimi di metro o millesimi di millimetro) e quindi individualmente invisibili se non ingranditi di circa 1000 volte con l'uso del microscopio ottico. Solo l'insieme di svariati milioni di individui nei brodi o terreni di coltura, danno manifestazioni evidenti ad occhio nudo (torbidit\u00e0 nei liquidi e macrocolonie nei mezzi \"solidi\").\nSono i veri padroni della Terra e alcuni studiosi ipotizzano addirittura spostamenti interplanetari. Esistono sul pianeta almeno da 3,5 miliardi di anni, in confronto con i 2,5 milioni per l'uomo, e non \u00e8 difficile pensare che continueranno ad esistere dopo l'estinzione del genere umano. Hanno in effetti risorse straordinarie, sia in termini di resistenza che di capacit\u00e0 di adattamento agli ambienti pi\u00f9 ostili. Questo deriva, tra l'altro, dai brevissimi tempi di riproduzione (sull'ordine dei venti minuti): nel tempo di una generazione per l'essere umano, un microrganismo ha circa un milione di riproduzioni successive e, proporzionalmente, altrettante possibilit\u00e0 di evolvere in forme pi\u00f9 efficienti, tant'\u00e8 vero che ce ne sono che sopportano temperature altissime o bassissime, elevate pressioni, radiazioni, agenti chimici fortemente tossici, le atmosfere pi\u00f9 ostiche, i nutrienti pi\u00f9 insoliti come plastica e idrocarburi.\nSono diffusi a miliardi di miliardi su tutto il pianeta, compresi i siti pi\u00f9 inospitali. Sono nell'acqua, nell'aria, nel suolo, sulle piante, sulla superficie ed all'interno del corpo degli animali e dell'uomo.\nRiproduzione microbica.\nSi riproducono per lo pi\u00f9 per scissione binaria, cio\u00e8 duplicandosi, secondo un andamento che, se avviene in un ambiente circoscritto, segue una curva caratterizzata da quattro fasi distinte:\nLe spore.\nA differenza dei Batteri che presentano il meccanismo riproduttivo citato sopra, i Funghi si riproducono per gemmazione alcuni, per sporulazione altri. \nLe spore microbiche, che per i Funghi attengono alla riproduzione, un po' quello che sono i semi per le piante, nell'ambito delle \"Bacillaceae\" ( \"Bacillus\" e \"Clostridium\") sono forme inattive di autoprotezione, straordinariamente resistenti a qualsiasi tipo di avversit\u00e0, che le cellule vegetative possono assumere.\nMicrorganismi ed alimenti.\nUn numero relativamente limitato di microrganismi presenta un interesse pratico nel campo alimentare, tra quelli comunemente indicati come Batteri, Lieviti e Muffe, i primi \"procarioti\" (le forme pi\u00f9 antiche, senza nucleo), i rimanenti \"eucarioti\" (con nucleo) del regno dei Funghi.\nLe caratteristiche di compatibilit\u00e0 ambientale secondo cui possono essere classificati i microrganismi nell'ottica delle problematiche alimentari, possono essere:\nMa la prima e pi\u00f9 importante suddivisione deve essere tra microrganismi \"dannosi\" e \"utili\" in relazione al consumo di alimenti.\nMicrorganismi dannosi.\nI microrganismi dannosi per chi consuma alimenti, in linea di massima si possono suddividere in:\nanche se i casi pratici spesso presentano combinazioni tra le attivit\u00e0 descritte.\nAll'origine del problema c'\u00e8 necessariamente una contaminazione microbica dell'alimento,\nAlla fine ci\u00f2 che resta deve essere messo in condizioni di sicurezza mediante adeguate tecniche di conservazione (riscaldamento, raffreddamento, disidratazione, additivazioni, ecc.), confezionamento e trasporto, affinch\u00e9 nell'alimento, che rimane potenzialmente un ottimo terreno di coltura, non sia consentito lo sviluppo della microflora residua.\nMicrobi utili.\nLimitatamente agli alimenti, alcuni microrganismi sono di grande utilit\u00e0 per trasformare convenientemente prodotti dell'agricoltura con interessanti risultati, sia sul piano della commestibilit\u00e0 che della conservabilit\u00e0. Basta pensare, tra le applicazioni pi\u00f9 antiche, alla panificazione ed alla vinificazione ad opera di saccaromiceti, e poi allo sconfinato mondo dei prodotti caseari ottenuti con lattofermenti e muffe, e ancora all'aceto, ai salumi, ai crauti, alle olive da tavola, ai capperi, ai cetriolini, alla birra, al whisky, ecc.\nInoltre un gruppo particolare di batteri lattici (\"Lactobacillus\", \"Bifidobacterium\", \"Enterococcus\" e altri), legati alla preparazione di latti acidi (yogurt e simili), si ritiene abbiano, se ingeriti vivi in numero elevato, un effetto positivo sulla salute dell'ospite in relazione al rafforzamento del suo ecosistema intestinale. Sono da considerarsi essi stessi alimenti e vengono definiti probiotici per i loro effetti benefici.\nAree principali.\nLa Microbiologia alimentare abbraccia una serie di argomenti specifici e specialistici, tra cui:\nFermentazioni alimentari ed industriali.\nNel significato pi\u00f9 ampio, anche se improprio, ci si riferisce a tutte le trasformazioni di substrati alimentari, o in genere organici per la parte industriale, ottenute volontariamente con l'ausilio di microrganismi, in ambiente adatto.\nPer le preparazioni alimentari esiste una tradizione millenaria in tutte, o quasi tutte, le civilt\u00e0, sia del passato che del presente, anche ampiamente ripresa dalla industria alimentare.\nOggetto di fermentazione sono stati i cereali (in farine ed in grani), pane, birra, i latticini yogurt, formaggi, vegetali (es. crauti), pesci, carni, ed una infinit\u00e0 di creme e paste alimentari.\nTali procedimenti hanno interesse per la trasformazione e l'arricchimento in sostanze pregiate, ma anche di disinfezione e conservazione dei cibi e delle bevande.\nLe fermentazioni industriali riguardano i procedimenti applicati all'industria, che comprende settori farmaceutici o para-farmaceutici (vitamine, antibiotici, starter, enzimi, ecc.) e alcuni aspetti dell'impiantistica civile, come la depurazione delle acque, o la produzione di biogas.\nMalattie microbiche da alimenti.\n\"Botulismo\" e \"Salmonellosi\" sono le patologie pi\u00f9 note e pericolose, ma ci sono tanti altri casi di infezioni, intossicazioni e tossinfezioni che possono colpire, in forme pi\u00f9 o meno gravi, i consumatori di alimenti contaminati da \"Staphylococcus aureus\", \"Escherichia coli\", \"Bacillus cereus\", \"Clostridium perfringens\", \"Streptococcus fecalis\", ecc.\nLe infezioni alimentari sono provocate dall'ingestione di alimenti che sono contaminati da microbi patogeni vivi. Giungendo nell'apparato digerente tali microrganismi si moltiplicano danneggiando la mucosa e dando luogo a sintomi la cui gravit\u00e0 pu\u00f2 variare. Tra l'ingestione dell'alimento e la comparsa dei sintomi possono passare da poche ore a vari giorni.\nLe infezioni alimentari pi\u00f9 frequenti possono essere provocate da:\nBotulismo.\nIl botulismo \u00e8 una malattia causata dall'ingestione di una potente tossina prodotta da \"Clostridium botulinum\". Durante il suo sviluppo all'interno dei barattoli pu\u00f2 produrre del gas che determina dei rigonfiamenti del barattolo stesso.\nLe cause della malattia sono attribuibili sia a carenze igieniche durante le fasi di lavorazione dell'alimento sia ad un trattamento termico di sterilizzazione non adeguato alla tipologia di prodotto alimentare.\nGli alimenti maggiormente coinvolti nella malattia sono:\nI sintomi della malattia si possono presentare dopo 12-36 ore dall'ingestione dell'alimento, ma a volte si presentano anche dopo 2-6 giorni, e consistono in disturbi alla vista, vertigini, mal di testa, secchezza della bocca, difficolt\u00e0 respiratoria fino alla paralisi dei muscoli respiratori e del muscolo cardiaco.\nIl Botulismo pu\u00f2 essere prevenuto adottando delle semplici regole:\nSalmonellosi.\nLe gastroenteriti dovute agli alimenti provocate da salmonelle sono tra le malattie trasmesse da alimenti pi\u00f9 frequenti. Le salmonelle sono patogene per l'uomo e per gli animali e se ne conoscono moltissime specie,ma solo poco pi\u00f9 di una decina sono responsabili di forme gastroenteriche. Questi microrganismi vivono nell'intestino dell'uomo e di altri animali come bovini, pollame, suini, animali domestici o selvatici. Si diffondono nell'ambiente attraverso le feci di malati o di portatori e nell'acqua in cui possono sopravvivere anche per mesi. La diffusione nell'ambiente \u00e8 aggravata dal fatto che anche dopo la guarigione il batterio \u00e8 presente nelle feci per periodi fino a sei mesi e dall'esistenza di portatori sani. I soggetti particolarmente esposti al rischio di infezione da Salmonella sono gli anziani, i bambini e le persone debilitate da altre malattie. La maggior parte dei casi e delle epidemie si sviluppano nei mesi estivi.\nI sintomi gastroenterici compaiono dopo 12-72 ore e persistono per alcuni giorni. L'infezione si manifesta con febbre, brividi, dolori addominali, diarrea, nausea, vomito, cefalea e sensazione di malessere. La guarigione \u00e8 spontanea in quasi tutti i casi, per soggetti deboli la malattia si potrebbe diffondere all'intero organismo e potrebbe richiedere il ricovero ospedaliero.\nLa causa principale della malattia sono gli alimenti di origine animale contaminati all'origine, tuttavia, essendo la manipolazione scorretta da parte degli operatori una delle principali fonti di contaminazione, tutti gli alimenti possono essere contaminati e provocare la malattia. Anche gli ortaggi concimati con letame o irrigati con acque contenenti liquami sono spesso all'origine di salmonellosi. Gli alimenti contaminati anche da grandi quantit\u00e0 di Salmonella non presentano alterazioni delle caratteristiche organolettiche.\nLe cause principali sono:\nGli alimenti da considerare maggiormente a rischio sono:\nLa salmonellosi pu\u00f2 essere prevenuta con queste semplici regole:\nL'argomento ovviamente sconfina nella Medicina e nella Sanit\u00e0 pubblica.\nAlterazioni microbiche di alimenti.\nIn questo campo si raccolgono i problemi legati alle trasformazioni indesiderate di prodotti alimentari ad opera di microrganismi, tipo ammuffimenti, marciumi, mucillagini, insorgenza di odori e sapori anomali, ecc. che ne compromettono le caratteristiche organolettiche e quindi la commestibilit\u00e0, creando problemi pi\u00f9 che altro commerciali e legali.\nTra le trasformazioni indesiderate di prodotti alimentari si ha la contaminazione microbica e chimica del latte e della carne.\nVa notato che l'alterazione microbica \u00e8 una delle facce della pi\u00f9 generica alterazione dei prodotti alimentari in accordo alla Prima Legge di Parisi della Degradazione Alimentare.\nContaminazione microbica del latte.\nDopo la mungitura la quantit\u00e0 e il tipo di microrganismi presenti nel latte sono variabili e rispecchiano lo stato di salute dell'animale, le tecniche di mungitura e le condizioni igienico-sanitarie delle attrezzature, dell'ambiente e del personale. La microflora del latte, raccolto e trasportato seguendo rigorosamente le regole di una corretta prassi, \u00e8 costituita principalmente da microrganismi saprofiti, non patogeni che provengono dall'animale stesso e dall'ambiente. La carica microbica \u00e8 contenuta. \nSe l'animale presenta malattie (ad esempio brucellosi, mastiti o tubercolosi) e le condizioni del personale, delle attrezzature e quelle igienico-sanitarie sono scadenti, si avr\u00e0 una carica microbica molto elevata nel latte e si potr\u00e0 avere una contaminazione a causa di patogeni in grado di provocare malattie nell'uomo (per esempio batteri dei generi \"Salmonella, Listeria, Mycobacterium\"). Il latte crudo che non viene sottoposto a trattamenti termici si altera molto velocemente a causa dell'azione dei microrganismi presenti e a causa dell'attivit\u00e0 enzimatica (irrancidimento dei grassi e degradazione delle proteine che portano alla formazione di odori e sapori sgradevoli). Il consumo di latte crudo o di prodotti a breve stagionatura derivati dal latte crudo comporta un maggior rischio di natura microbiologica ed \u00e8 una delle cause pi\u00f9 frequenti di tossinfezioni alimentari.\nContaminazione microbica delle carni.\nEssendo la carne un ottimo substrato per lo sviluppo microbico durante il processo di macellazione l'azienda deve tener conto di particolari normative.\nAlcune delle quali:\n-Evitare il contatto tra carcasse appena macellate (La cute eventualmente contaminata di un animale potrebbe contaminarne un'altra adiacente se \u00e8 a contatto con essa)\n-Seguire la \"Regola della marcia in avanti\" per evitare che la carcassa attraversi pi\u00f9 volte la stessa zona.\n-Evitare qualsiasi tipo di contatto con i visceri dell'animale che, dopo essere stati separati, devono seguire un'altra linea.\nQuesto per evitare che nella carne a fine macellazione si trovino microrganismi patogeni indesiderati quali Coliformi, Salmonella o Listeria che normalmente non sono presenti nella carne.\nI microrganismi normalmente presenti nelle carni sono di tipo alterativo e non patogeno come Pseudomonas (areuginosa esclusa),Brochothrix, batteri lattici, muffe e lieviti.\nA seconda del tipo di conservazione o confezionamento ognuna di queste specie avr\u00e0 un dominio sull'altra e alterer\u00e0 il prodotto in vari modi.\nNella refrigerazione con temperatura da 0 a 7 gradi il dominio sar\u00e0 di Pseudomonas che in pochi giorni produrr\u00e0 molti composti volatili che daranno putrefazione con odori caratteristici molto forti e sgradevoli (Vomito per esempio).\nNella refrigerazione ventilata invece il dominio sar\u00e0 di muffe e lieviti in quanto la ventilazione abbassa l'umidit\u00e0.\nNelle carni conservate in atmosfera protettiva cio\u00e8 a CO2 il dominio sar\u00e0 dei batteri lattici che producendo dalle loro fermentazioni acido lattico daranno all'apertura della confezione un caratteristico odore acidulo.\nMa se trascorre eccessivo tempo dalla macellazione al confezionamento il dominio potrebbe passare al Brochothrix che produrr\u00e0 composti volatili a caratteristici odori (odore di formaggio per esempio).\nIn base alla carica microbica di ognuno delle specie alteranti e in base al tempo trascorso potrebbero verificarsi altre alterazioni quali lo \"Slime\" che \u00e8 la formazione di una patina collosa superficiale causato da batteri lattici e Pseudomonas, l'inverdimento causato da proteine che si denaturano e rilasciano composti solforati come H2S, o l'acidificazione causata dal metabolismo dei batteri lattici.\nSicurezza degli alimenti.\n\u00c8 un'area che, oltre ad investire la cultura del consumatore e l'attivit\u00e0 delle Pubbliche Autorit\u00e0 di Controllo, \u00e8 pesantemente presente nella strategia dell'Industria alimentare, con l'introduzione di prassi quali le norme di buona fabbricazione, il sistema HACCP (Hazard Analysis and Critical Control Points), l'educazione ed il monitoraggio sanitario del personale, la sensibilizzazione dei fornitori, tutto sotto l'egida del Controllo qualit\u00e0 aziendale.\nControllo microbiologico degli alimenti.\nQui si tratta specificatamente del Laboratorio batteriologico (il \"braccio armato\" del Controllo qualit\u00e0), delle specifiche microbiologiche di materie prime, semilavorati, prodotti finiti, nonch\u00e9 di acqua, aria e superfici, dei metodi di campionamento e di analisi, dell'attivit\u00e0 di registrazione, elaborazione e gestione dei dati.\nI microrganismi monitorati dal laboratorio variano a seconda dei prodotti e delle tecnologie.\nNel caso di prodotti per i quali non \u00e8 previsto alcun trattamento \"sterilizzante\", il controllo pu\u00f2 riguardare, sia a monte che a valle del processo, il Conteggio Mesofili Totali (indicatore generale), gli Streptococchi fecali e i cosiddetti coliformi (indicatori di contaminazione fecale), Muffe e Lieviti (indicatori di cattiva conservazione), Clostridi solfito-riduttori, E.coli, Salmonella (presenze pericolose).\nSulle materie destinate alla sterilizzazione si ricercano specie sporigene, raggruppate convenzionalmente in\nmentre il prodotto finito \u00e8 sottoposto a Test di incubazione a 32\u00a0\u00b0C e 55\u00a0\u00b0C per rilevare gli effetti di spore (rispettivamente mesofile e termofile) sopravvissute al trattamento termico.\n(\u00b0) Flat Sour = spore di microrganismi in grado di acidificare (sour) il prodotto senza rigonfiare i contenitori, lasciando cio\u00e8 piatti (flat) i fondelli dei barattoli."}
{"id": "2174518", "revid": "1543377", "url": "https://it.wikipedia.org/wiki?curid=2174518", "title": "Entit\u00e0 sionista", "text": "Entit\u00e0 Sionista (; ) \u00e8 un termine usato nel mondo arabo e islamico per indicare in senso dispregiativo lo Stato di Israele. \nL'espressione \u00e8 vista come un mezzo per esprimere l'ostilit\u00e0 nei confronti di Israele, e un rifiuto di riconoscerne l'esistenza o di negare il suo diritto all'esistenza. \u00c8 stata descritta come un'espressione che riflette dell'odio razziale.\nPrima del 1967, il termine era il termine pi\u00f9 diffuso tra gli arabi per riferirsi ad Israele, ed era particolarmente popolare in trasmissioni ufficiali di Egitto, Siria e Giordania, tra il 1960 ed il 70.\nIl termine \u00e8 stato utilizzato, tra gli altri, dall'Autorit\u00e0 Nazionale Palestinese, l'Organizzazione per la Liberazione della Palestina, l'Iran, il regime di Saddam Hussein, Hamas e anche \"dagli ambasciatori di Siria e Iraq presso il Consiglio di Sicurezza delle Nazioni Unite nei mesi di febbraio e marzo 2003, che hanno preceduto l'invasione dell'Iraq.\""}
{"id": "2174519", "revid": "123567", "url": "https://it.wikipedia.org/wiki?curid=2174519", "title": "Imposta diretta", "text": ""}
{"id": "2174520", "revid": "438678", "url": "https://it.wikipedia.org/wiki?curid=2174520", "title": "Imposta indiretta", "text": ""}
{"id": "2174530", "revid": "72396", "url": "https://it.wikipedia.org/wiki?curid=2174530", "title": "Giovanni D'Onghia", "text": "Gioc\u00f2 nel ruolo di palleggiatore. Allena la VIS Severiana Montescaglioso.\nCarriera.\nGiocatore.\nLa carriera agonistica di Giovanni D'Onghia inizia a livello nazionale nella Serie B1 1988-89 con la maglia dell'Associazione Sportiva Pinuccio Capurso Volley Gioia; con la squadra pugliese ottiene la promozione ed esordisce cos\u00ec in Serie A2. Dopo un'annata in B1 con la Societ\u00e0 Sportiva Volley Motula si trasferisce alla Magna Grecia Volley di Matera, dove rimane per diverse stagioni e ottiene due promozioni, arrivando alla Serie A2 partendo dalla quarta divisione nazionale.\nAllenatore.\nA partire dal campionato 1999-00 intraprende la carriera da allenatore, iniziando come secondo di Ricardo Victor Maldonado alla Pallavolo Femminile Matera, in Serie A1; successivamente allena diverse squadre nelle categorie inferiori, sia maschili che femminili, centrando una promozione dalla Serie B1 alla Serie A2 con il Materdomini Volley di Castellana Grotte.\nL'esordio nella massima serie femminile avviene nell'annata 2007-08 con la Murgia Sport Altamura, mentre in ambito maschile arriva nella Serie A1 2008-09, quando subentra a Marco Bonitta alla guida del Prisma Volley di Taranto; terminata questa esperienza torna alla Pallavolo Femminile Matera, conducendola dalla B1 alla A2. Dopo un breve periodo come responsabile del settore giovanile della squadra materana, a met\u00e0 della Serie B2 2014-15 diventa allenatore della VIS Severiana Montescaglioso."}
{"id": "2174532", "revid": "86343", "url": "https://it.wikipedia.org/wiki?curid=2174532", "title": "Bohol", "text": ""}
{"id": "2174533", "revid": "827882", "url": "https://it.wikipedia.org/wiki?curid=2174533", "title": "Wishin' and Hopin'", "text": "Wishin' and Hopin' \u00e8 un brano musicale scritto da Hal David e Burt Bacharach, ed originariamente registrato da Dionne Warwick nel 1963. Il brano fu pubblicato come lato B del suo secondo singolo \"This Empty Place\". La canzone in seguito fu inserita nell'album di debutto della cantante \"Presenting Dionne Warwick\", nonch\u00e9 nel suo terzo lavoro \"Make Way for Dionne Warwick\" del 1964.\nIl brano tuttavia rimane maggiormente conosciuto nella versione registrata nel 1964 da Dusty Springfield che raggiunse la sesta posizione della \"Billboard Hot 100\".\nLa canzone fu in seguito registrata da numerosi altri artisti a partire dal gruppo The Merseybeats. Anche lo stesso Burt Bacharach la registr\u00f2 per il proprio album di debutto \"Burt Bacharach Hitmaker!\" del 1965.\nLa compositrice Ani DiFranco ne interpret\u00f2 una cover per la colonna sonora del film \"Il matrimonio del mio migliore amico\". La versione del brano della DiFranco \u00e8 stata inserita anche nella colonna sonora del film \"Austin Powers\" e scelta come accompagnamento musicale degli spot televisivi dei Baci Perugina.\nLa cantante australiana Stephanie McIntosh ha registrato una propria versione del brano nel suo album di debutto del 2006 \"Tightrope\"."}
{"id": "2174534", "revid": "124123", "url": "https://it.wikipedia.org/wiki?curid=2174534", "title": "Evert Kroon", "text": ""}
{"id": "2174535", "revid": "253269", "url": "https://it.wikipedia.org/wiki?curid=2174535", "title": "William Keighley", "text": "Biografia.\nDopo aver studiato recitazione alla \"Ludlum School of Dramatic Art\" tra 1911 e il 1912, e inizi\u00f2 a recitare in teatro all'et\u00e0 di 23 anni. Nel decennio 1910-1920 fu attivo nei teatri di Broadway sia come attore che come regista. All'avvento del sonoro fece il suo esordio nel cinema di Hollywood e, dopo aver firmato per la Warner Bros., inizi\u00f2 prima come aiuto regista ed esord\u00ec nel 1932 dirigendo la pellicola \"The Match King\", in collaborazione con Howard Bretherton.\nNel 1935, firm\u00f2 \"La pattuglia dei senza paura\" con James Cagney."}
{"id": "2174537", "revid": "1573940", "url": "https://it.wikipedia.org/wiki?curid=2174537", "title": "Nico Landeweerd", "text": ""}
{"id": "2174540", "revid": "124463446", "url": "https://it.wikipedia.org/wiki?curid=2174540", "title": "Equazioni dei telegrafisti", "text": "Le equazioni dei telegrafisti mettono in relazione tensione e corrente in una linea di trasmissione. Esse si ricavano dal modello delle linee di trasmissione, anch'esso elaborato da Oliver Heaviside intorno al 1880. Questo modello si applica alle linee di trasmissione alle alte frequenze, ma \u00e8 importante anche nella progettazione di linee per il trasporto di energia in alta tensione. Con questo modello e queste equazioni si riesce a dimostrare che le onde elettromagnetiche possono riflettersi sulla linea, e che vi si possono trovare forme d'onda.\nLe equazioni.\nSi schematizza una linea di trasmissione come una serie di celle elementari (come quella in figura). Ognuna di queste celle ha lunghezza infinitesima, ed \u00e8 composta da L ed R in serie, e C e G in parallelo. \nEsistono notazioni che associano a ogni componente la derivata rispetto alla lunghezza della rispettiva grandezza fisica, a sottolineare che la cella che si sta considerando \u00e8 un segmento infinitesimo della linea.\nLinea dispersiva.\nPer semplicit\u00e0 consideriamo una linea di trasmissione nel caso unidimensionale, quindi rettilinea ed infinita. Indichiamo inoltre con R, C e G rispettivamente la resistenza, la capacit\u00e0 e la conduttanza del sistema relative all'unit\u00e0 di lunghezza.\nPoniamo x la coordinata iniziale della cella infinitesima di trasmissione, e con (x + dx) la coordinata finale (in pratica x \u00e8 a monte di tutti gli elementi circuitali, x + dx a valle di tutti): quindi la cella si estende per il tratto infinitesimo dx.\nPrima della resistenza R avremo quindi una differenza di potenziale V(x, t), mentre il condensatore di capacit\u00e0 C e la conduttanza G saranno quindi ad una stessa differenza di potenziale V(x + dx), essendo in parallelo.\nScriviamo l'equazione delle maglie per il potenziale:\novvero, dividendo entrambi i membri per dx:\nPossiamo inoltre scrivere una seconda equazione per la carica contenuta nel condensatore:\ndove abbiamo indicato con formula_4 la corrente che passa nella conduttanza G, detta corrente di perdita, che in particolare vale:\nOtteniamo quindi l'equazione:\nAbbiamo cos\u00ec due equazioni differenziali accoppiate, che \u00e8 possibile disaccoppiare ottenendo la seguente, detta equazione del telegrafista:\nLa cui soluzione \u00e8 della forma:\nche possiamo derivare rispetto ad x e ad t:\nle quali, inserite nell'equazione del telegrafista, portano a:\nImponiamo ora che non ci sia dispersione, ovvero che la velocit\u00e0 di fase v sia la stessa per tutti i segnali; possiamo cos\u00ec imporre il seguente sistema, affinch\u00e9 l'uguaglianza di cui sopra sia risolta:\ne manipolando la terza si ottiene:\nda cui sostituendo la seconda equazione del sistema:\ne l'unica possibilit\u00e0 che l'eguaglianza di cui sopra sia verificata \u00e8 la seguente:\nquest'ultima viene detta condizione di Heaviside, valida per linee di trasmissione senza distorsione.\nLinea di trasmissione.\nConsideriamo invece una linea di trasmissione caratterizzata da valori di resistenza (longitudinale) e conduttanza (trasversa) molto bassi. Una linea di questo genere \u00e8 composta di due buoni conduttori ben isolati elettricamente. Possiamo quindi rappresentare la linea con una struttura ideale, senza perdite. In questo caso il comportamento della linea \u00e8 subordinato completamente agli effetti del campo magnetico (e delle sue variazioni) sull'induttanza e la capacit\u00e0 presenti.\nPer le ipotesi assunte i valori di R e G sono trascurabili, per cui:\ndove z \u00e8 la direzione di propagazione, t il tempo, L e C sono rispettivamente l'induttanza e la capacit\u00e0 per unit\u00e0 di lunghezza. \nDa esse si ricava che:"}
{"id": "2174541", "revid": "1573940", "url": "https://it.wikipedia.org/wiki?curid=2174541", "title": "Jan Evert Veer", "text": ""}
{"id": "2174542", "revid": "1573940", "url": "https://it.wikipedia.org/wiki?curid=2174542", "title": "Hans van Zeeland", "text": ""}
{"id": "2174543", "revid": "1573940", "url": "https://it.wikipedia.org/wiki?curid=2174543", "title": "Ton Buunk", "text": ""}
{"id": "2174547", "revid": "2074539", "url": "https://it.wikipedia.org/wiki?curid=2174547", "title": "Provincia del Maine", "text": "La provincia del Maine \u00e8 stata una colonia inglese fondata nel 1622.\nNel 1691 fu annessa alla provincia della Massachusetts Bay."}
{"id": "2174548", "revid": "1573940", "url": "https://it.wikipedia.org/wiki?curid=2174548", "title": "Piet de Zwarte", "text": ""}
{"id": "2174549", "revid": "125128083", "url": "https://it.wikipedia.org/wiki?curid=2174549", "title": "Marco Maria Olivetti", "text": "\u00c8 stato dal 1979 fino alla morte professore ordinario, presso l'Universit\u00e0 di Roma La Sapienza, di Filosofia della religione, e poi preside della Facolt\u00e0 di filosofia.\nFormazione e orientamento.\nFormatosi nella Facolt\u00e0 di Filosofia di Roma negli anni sessanta, confrontandosi con i temi del rapporto fede e ragione nell'ambito di un collegio di docenti orientato sul versante marxista, storicista, postidealista, trov\u00f2 in Enrico Castelli Gattinara di Zubiena il suo maestro. Con lui inizi\u00f2 una collaborazione intellettuale che lo port\u00f2 a studiare i temi della filosofia della religione, partecipando ai colloqui romani inaugurati dal filosofo piemontese, dapprima come segretario e poi, dopo la morte di Castelli come organizzatore. Dopo iniziali studi di estetica religiosa e di filosofia classica tedesca, si dedic\u00f2 alla ricerca di un approccio neotrascendentale al tema della religione, insegnando filosofia morale a Bari e poi sostitundo Castelli nella cattedra romana di filosofia della religione. Giunse negli anni ottanta, dopo l'incontro decisivo col pensiero di Emmanuel L\u00e9vinas, ad elaborare una concezione di questa disciplina come antropologia filosofica e etica in quanto \u00abfilosofia prima anzi anteriore\u00bb (\"Analogia del Soggetto\", \u00abPrefazione\u00bb, p.\u00a0VII) , su base storica, nata dalla dissoluzione in et\u00e0 tardo settecentesca, soprattutto ad opera di Immanuel Kant e di Hegel, della onto-teologia. Molta rilevanza aveva nel suo insegnamento lo studio dei classici tedeschi, in chiave storica, e da ultimo il confronto sia con la fenomenologia francese, specie con Emmanuel L\u00e9vinas e Jean-Luc Marion,sia con la filosofia analitica.\nAnalogia del soggetto.\nIn \"Analogia del soggetto\" (1992), la sua opera maggiore, l'autore elabora una teoria analogica del soggetto, riprendendo suggestioni di Edmund Husserl, Karl-Otto Apel ed Emmanuel L\u00e9vinas, confrontandosi nell'ultimo capitolo con Martin Heidegger e suggerendo una teoria dell'\"umanesimo dell'altro uomo\" (cfr. \"Considerazioni introduttive\"... cit., \"infra\", p.\u00a0231) su base staurologica ed etico-interinale (\u00abespropriarsi del caritatevole nell'interim interlocutivo\u00bb - ibidem).\nDi seguito l'autore prospetta un ripensamento del soggetto trascendentale, con un differimento dell'ergo rispetto al cogito cartesiano, partendo dal \"loquor\", ovvero \u00abdall'origine analogica di ogni logica\u00bb, in modo da scomporre la presenza trascendentale in \"sum-prae-es-abest\". Si perverrebbe cos\u00ec, in questo testo, all'abbozzo di un \u00abripensamento dell'appercezione trascendentale\u00bb (ibidem), in modo tale da reimmettere il pensiero rappresentativo nella \u00abgiusta traccia della rappresentazione\u00bb (ibidem).\nAttivit\u00e0 accademica e influenza.\nDirettore dell'Istituto degli Studi Filosofici Enrico Castelli e poi dell'\"Archivio di Filosofia\", si fece promotore di colloqui e convegni nei quali conveniva, a Roma, ogni due anni, nei primi giorni di gennaio, l'\u00e9lite della filosofia della religione europea e mondiale (Paul Ric\u0153ur, Jean-Luc Marion, Vittorio Mathieu, Sergio Quinzio, Virgilio Melchiorre, Emmanuel L\u00e9vinas, Luigi Lombardi Vallauri, Bruno Forte, Bernard Casper, Ingolf Dalferth, Jean Greisch, Philippe Capelle, Jean Fran\u00e7ois Courtine, Emmanuel Falque, Piergiorgio Grassi, Paul Gilbert S.J. St\u00e9phane Mos\u00e8s, Paul Mendes-Flor, Pietro Prini, Adriaan Peperzak, Richard Swinburne, Gabriel Vahanian, Marcel H\u00e9naff, Vincenzo Vitiello, Xavier Tilliette, Michel Henry, James Taylor, tra gli altri). Nelle sue prolusioni e nei suoi contributi introduttivi si prospettava lo sfondo su cui si sarebbero esercitati i contributi e le discussioni del Colloquio, di seguito pubblicati in numeri monografici della Rivista \"Archivio di Filosofia\". I temi trattati erano spesso centrali nell'elaborazione di una filosofia della religione come filosofia \"tout court\" e abbracciavano, negli anni ottanta e novanta del Novecento, temi centrali come \"Teodicea oggi?\", l'argomento ontologico, l'Intersoggettivit\u00e0, il Dono, la Filosofia della Rivelazione,il Sacrificio, il Terzo. La sua personalit\u00e0 riservata entro l'ambito strettamente scientifico e il rigore speculativo dei suoi scritti non ne hanno favorito una conoscenza pubblica al di l\u00e0 dei circuiti accademici, e il suo insegnamento ha lasciato una traccia significativa costituendo una vera e propria scuola di filosofia della religione.\nOpere.\nLa sua produzione scientifica vanta oltre 250 pubblicazioni di materia filosofica nonch\u00e9 giuridica.\nTra queste in particolare:\nTraduzioni e curatele:"}
{"id": "2174550", "revid": "107075696", "url": "https://it.wikipedia.org/wiki?curid=2174550", "title": "With Everything I Feel in Me", "text": "With Everything I Feel in Me \u00e8 un album della cantante soul statunitense Aretha Franklin, pubblicato nel 1974 dalla Atlantic Records."}
{"id": "2174551", "revid": "1573940", "url": "https://it.wikipedia.org/wiki?curid=2174551", "title": "Hans Smits", "text": ""}
{"id": "2174553", "revid": "1573940", "url": "https://it.wikipedia.org/wiki?curid=2174553", "title": "Rik Toonen", "text": ""}
{"id": "2174554", "revid": "1573940", "url": "https://it.wikipedia.org/wiki?curid=2174554", "title": "Gijze Stroboer", "text": ""}
{"id": "2174557", "revid": "1573940", "url": "https://it.wikipedia.org/wiki?curid=2174557", "title": "Andy Hoepelman", "text": ""}
{"id": "2174558", "revid": "767487", "url": "https://it.wikipedia.org/wiki?curid=2174558", "title": "Alex Boegschoten", "text": ""}
{"id": "2174559", "revid": "1941276", "url": "https://it.wikipedia.org/wiki?curid=2174559", "title": "Let Me in Your Life", "text": "Let Me In Your Life \u00e8 un album della cantante soul statunitense Aretha Franklin, pubblicato nel 1974."}
{"id": "2174563", "revid": "543975", "url": "https://it.wikipedia.org/wiki?curid=2174563", "title": "Episodi di Rescue Me (seconda stagione)", "text": "La seconda stagione di \"Rescue Me\", composta da 13 episodi, \u00e8 stata trasmessa sul canale statunitense FX dal 21 giugno al 13 settembre 2005. \nIn Italia \u00e8 andata in onda in chiaro su Italia 1 dal 5 gennaio al 14 gennaio 2009 in orario notturno."}
{"id": "2174565", "revid": "767487", "url": "https://it.wikipedia.org/wiki?curid=2174565", "title": "Hey Now Hey (The Other Side of the Sky)", "text": "Hey Now Hey (The Other Side of the Sky) \u00e8 un album della cantante soul statunitense Aretha Franklin, pubblicato nel 1973 dalla Atlantic Records."}
{"id": "2174567", "revid": "1442080", "url": "https://it.wikipedia.org/wiki?curid=2174567", "title": "Vittorie per squadra nelle competizioni IIHF per club", "text": "Le seguenti tabelle mostrano i vincitori delle competizioni europee per club organizzate dalla IIHF, suddivise fra maschili e femminili.\nCompetizioni maschili.\nLe competizioni europee per squadre di club organizzate dalla Federazione internazionale sono:\n La classifica, aggiornata al termine della stagione 2013-2014, \u00e8 compilata secondo i seguenti criteri:\nCompetizioni femminili.\nL'unica competizione europea per squadre di club femminili organizzata dalla Federazione internazionale \u00e8 stata l'European Women Champions Cup, la cui prima edizione risale al 2004-2005, ma che \u00e8 stata chiusa nel 2015."}
{"id": "2174568", "revid": "767487", "url": "https://it.wikipedia.org/wiki?curid=2174568", "title": "Why Not Us", "text": "Why Not Us \u00e8 un brano musicale inciso dal gruppo tedesco Monrose, pubblicato il 28 novembre 2008 come terzo singolo tratto dal loro terzo album \"I Am\".\nIl singolo ha raggiunto la posizione 27 in Germania e 53 in Austria, risultando quello di minor successo commerciale del gruppo.\nVideo musicale.\nIl video musicale \u00e8 stato diretto da Markus Gerwinat ed \u00e8 stato pubblicato il 14 novembre 2008."}
{"id": "2174569", "revid": "287204", "url": "https://it.wikipedia.org/wiki?curid=2174569", "title": "Antenna offset", "text": ""}
{"id": "2174570", "revid": "1186766", "url": "https://it.wikipedia.org/wiki?curid=2174570", "title": "Mazzarella", "text": "Mazzarella pu\u00f2 riferirsi a:"}
{"id": "2174572", "revid": "371529", "url": "https://it.wikipedia.org/wiki?curid=2174572", "title": "Young, Gifted and Black", "text": "Young, Gifted and Black \u00e8 un album della cantante soul statunitense Aretha Franklin, pubblicato nel 1972 dalla Atlantic Records."}
{"id": "2174576", "revid": "287204", "url": "https://it.wikipedia.org/wiki?curid=2174576", "title": "FP Houthalen-Genk", "text": "Il F.P. Houthalen-Genk \u00e8 stata una squadra belga di calcio a 5 con sede ad Houthalen.\nStoria.\nLa societ\u00e0 \u00e8 stata fondata nel 1976 con il nome di ZVV Park Houthalen come sezione dell'omonima squadra calcistica. Nel 1995 il club ha unito le forze con il MAVA: ci\u00f2 ha permesso ai due club di partecipare alla prima divisione. Nel 2002 ha infine assorbito il blasonato ."}
{"id": "2174579", "revid": "666668", "url": "https://it.wikipedia.org/wiki?curid=2174579", "title": "ZVK Ford Genk", "text": ""}
{"id": "2174580", "revid": "543975", "url": "https://it.wikipedia.org/wiki?curid=2174580", "title": "Episodi di Rescue Me (terza stagione)", "text": "La terza stagione di \"Rescue Me\", composta da 13 episodi, \u00e8 stata trasmessa sul canale statunitense FX dal 30 maggio al 29 agosto 2006. \nIn Italia \u00e8 andata in onda in chiaro su Italia 1 dal 15 gennaio al 2 febbraio 2009 in orario notturno. "}
{"id": "2174581", "revid": "110157", "url": "https://it.wikipedia.org/wiki?curid=2174581", "title": "Aretha's Greatest Hits", "text": "Aretha's Greatest Hits \u00e8 un album della cantante soul statunitense Aretha Franklin, pubblicato nel 1971 dalla Atlantic Records."}
{"id": "2174585", "revid": "110157", "url": "https://it.wikipedia.org/wiki?curid=2174585", "title": "Filkeh\u00e1za", "text": "Filkeh\u00e1za \u00e8 un comune dell'Ungheria di 104 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2174589", "revid": "97701", "url": "https://it.wikipedia.org/wiki?curid=2174589", "title": "Stretto della Florida", "text": ""}
{"id": "2174591", "revid": "392652", "url": "https://it.wikipedia.org/wiki?curid=2174591", "title": "Forr\u00f3 (Ungheria)", "text": "Forr\u00f3 \u00e8 un comune dell'Ungheria di 2.398 abitanti (dati 2001). \u00c8 situato nella provincia di Borsod-Aba\u00faj-Zempl\u00e9n."}
{"id": "2174599", "revid": "729019", "url": "https://it.wikipedia.org/wiki?curid=2174599", "title": "Ful\u00f3k\u00e9rcs", "text": "Ful\u00f3k\u00e9rcs \u00e8 un comune dell'Ungheria di 395 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2174600", "revid": "97701", "url": "https://it.wikipedia.org/wiki?curid=2174600", "title": "Carlos M. de Cespedes (Cuba)", "text": ""}
{"id": "2174603", "revid": "287204", "url": "https://it.wikipedia.org/wiki?curid=2174603", "title": "Croce copta", "text": "La croce copta (conosciuta anche come croce ansata, croce egizia, croce di ankh o croce di ekh) si caratterizza dalla forma a goccia rovesciata al centro dei bracci orizzontali che la fa assomigliare anche alla forma di una chiave ed infatti viene anche chiamata chiave della vita o chiave del Nilo.\nLe sue rappresentazioni pi\u00f9 antiche sono legate al culto della vita, dopo la morte ai tempi dei faraoni e viene spesso rappresentata in mano a d\u00e8i. \nIl geroglifico che rappresenta si chiama ankh, ossia \"vita\".\nNegli anni poi si \u00e8 evoluta ed \u00e8 stata usata anche con altri significati e contesti. Adesso \u00e8 largamente usata nella Chiesa copta e la sua rappresentazione si \u00e8 modificata rispetto alle origini.\nNel 1984 una croce copta fu regalata dalla Chiesa copta ortodossa e sistemata in cima all'edificio della Conferenza di tutte le chiese africane."}
{"id": "2174604", "revid": "729019", "url": "https://it.wikipedia.org/wiki?curid=2174604", "title": "Gagyap\u00e1ti", "text": "Gagyap\u00e1ti \u00e8 un comune dell'Ungheria di 15 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2174605", "revid": "729019", "url": "https://it.wikipedia.org/wiki?curid=2174605", "title": "Dornier Do 13", "text": "Il Dornier Do 13 era un bombardiere bimotore ad ala alta sviluppato dall'azienda tedesca Dornier-Werke GmbH negli anni trenta ma, a causa di problemi nello sviluppo, non venne avviato alla produzione in serie.\nDerivato dal precedente Do 11 fu un modello di transizione e verr\u00e0 ulteriormente modificato portando alla definitiva ed ultima variante ridenominata Do 23.\nStoria del progetto.\nSviluppo del precedente Do 11, differiva da questo essenzialmente per la scelta di una diversa e pi\u00f9 potente motorizzazione che gli consent\u00ec di incrementarne le prestazioni. Tuttavia, bench\u00e9 fossero state apportate solo poche modifiche, la riprogettazione caus\u00f2 gravi problemi con la conseguenza di incorrere in incidenti gi\u00e0 dai primi voli con la distruzione degli apparecchi.\nQuesto port\u00f2 alla necessit\u00e0 di un'ulteriore riprogettazione che si concretizz\u00f2 nella nuova variante ribattezzata Do 23, dotata di impennaggio bideriva, convertendo al nuovo standard tutti i Do 13 ancora in corso di completamento e gli esemplari superstiti precedentemente realizzati.\nNel frattempo la tecnologia nella progettazione e costruzione dei velivoli era progredita molto velocemente ed oramai il Do 23, che condivideva l'originale impostazione considerata oramai obsoleta risalente al capostipite della serie, il Dornier F, venne destinato a compiti di seconda linea ed assegnato, durante la seconda guerra mondiale, ai reparti Luftwaffe che operavano nei territori della neo annessa ex-Cecoslovacchia.\nTecnica.\nIl Do 13 riproponeva l'impostazione dei precedenti modelli da cui derivava. La fusoliera, di costruzione metallica in lega leggera, era di sezione rettangolare, alta e stretta, dotata di abitacolo di pilotaggio aperto e di postazioni difensive sul muso, dorsale e ventrale, le prime due anch'esse aperte, dotate di mitragliatrici. Posteriormente si rastremava terminando in un impennaggio classico di grandi dimensioni, monoderiva e dai piani orizzontali controventati. L'ala era montata alta e dotata di un sensibile angolo d'attacco, sulla quale erano installate le gondole che contenevano i motori. Il carrello d'atterraggio era un triciclo classico e, al contrario del Do 11, era fisso, dotato di grandi ruote carenate ed integrato posteriormente da un ruotino d'appoggio. La propulsione era affidata a una coppia di motori che variarono nei vari prototipi; l'ultima configurazione era dotata di due BMW VI a 12 cilindri a V di 60\u00ba, raffreddati ad acqua, capaci di 750 CV (552 kW) ciascuno, questa mantenuta anche nel successivo Do 23.\nImpiego operativo.\nA causa dei problemi in sede di sviluppo non si riscontra alcuna consegna a reparti operativi."}
{"id": "2174607", "revid": "767487", "url": "https://it.wikipedia.org/wiki?curid=2174607", "title": "Gagyb\u00e1tor", "text": "Gagyb\u00e1tor \u00e8 un comune dell'Ungheria di 296 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2174608", "revid": "1869172", "url": "https://it.wikipedia.org/wiki?curid=2174608", "title": "Aretha Live at Fillmore West", "text": "Aretha Live at Fillmore West \u00e8 un album dei cantanti Aretha Franklin e King Curtis, pubblicato nel 1971 dalla Atlantic Records."}
{"id": "2174614", "revid": "767487", "url": "https://it.wikipedia.org/wiki?curid=2174614", "title": "Gagyvend\u00e9gi", "text": "Gagyvend\u00e9gi \u00e8 un comune dell'Ungheria di 201 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2174615", "revid": "371529", "url": "https://it.wikipedia.org/wiki?curid=2174615", "title": "Spirit in the Dark", "text": "Spirit in the Dark \u00e8 un album della cantante soul statunitense Aretha Franklin, pubblicato nel 1970 dalla Atlantic Records."}
{"id": "2174620", "revid": "767487", "url": "https://it.wikipedia.org/wiki?curid=2174620", "title": "Galv\u00e1cs", "text": "Galv\u00e1cs \u00e8 un comune dell'Ungheria di 112 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2174621", "revid": "1543377", "url": "https://it.wikipedia.org/wiki?curid=2174621", "title": "Nuoto ai XII Giochi panamericani", "text": "Il nuoto ai Giochi panamericani 1995 ha visto lo svolgimento di 32 gare, 16 maschili e 16 femminili, dal 12 al 18 marzo."}
{"id": "2174623", "revid": "33689", "url": "https://it.wikipedia.org/wiki?curid=2174623", "title": "Filarco di Atene", "text": "Biografia.\nFilarco fu forse ateniese, di Naucrati, in Egitto, o di Sicione, secondo \"Suda\": in effetti, poich\u00e9 Ateneo lo chiama \"ateniese o naucratita\", la menzione di Sicione in \"Suda \"potrebbe essere stata ingenerata da un'errata interpretazione della sua contemporaneit\u00e0 ad Arato, appunto di Sicione.\n&lt;br&gt;\nRispetto all'epoca precisa in cui visse, c'\u00e8 meno incertezza: infatti, sappiamo da Polibio che Filarco offr\u00ec, rispetto ad Arato, di cui fu contemporaneo, un resoconto degli stessi eventi. Ora, Arato mor\u00ec nel 213 a.C., e il suo lavoro si era arrestato al 220 a.C., sicch\u00e9 possiamo dedurre che la data del \"floruit\" di Filarco fu all'incirca il 215 a.C.\nOpere.\n\"Suda\" attribuisce a Filarco sei opere, di cui restano titoli e frammenti.\n&lt;br&gt;Le \"Storie\" (I\u03c3\u03c4o\u03c1\u03b9\u03b1\u03b9), in 28 libri, erano di gran lunga il pi\u00f9 importante dei suoi scritti. Questo lavoro \u00e8 cos\u00ec descritto dal lessico bizantino:\nLa spedizione di Pirro nel Peloponneso si svolse nel 272 a.C., mentre la morte di Cleomene avvenne nel 220: il lavoro, quindi, abbracciava un periodo di 52 anni. Da alcuni frammenti dell'opera \u00e8 stato ipotizzato da alcuni studiosi che Filarco avesse iniziato la narrazione da un periodo precedente, forse gi\u00e0 dalla morte di Alessandro Magno: tuttavia, dal momento che digressioni sugli eventi precedenti potrebbero essere state facilmente introdotte da Filarco, non si \u00e8 concordi nel respingere la testimonianza esplicita di \"Suda\". Per quanto possiamo giudicare dai frammenti, l'opera concerneva la storia non solo della Grecia e della Macedonia, ma anche dell'Egitto, di Cirene e degli altri stati del tempo; e nel narrare la storia della Grecia, Filarco, inoltre, prestava particolare attenzione a quella di Cleomene e degli Spartani.\n&lt;br&gt;Altra opera accreditata a Filarco sarebbe stata una \"Storia di Antioco e Eumene di Pergamo\" (T\u03b1 \u03ba\u03b1\u03c4\u03b1 \u03c4o\u03bd A\u03bd\u03c4\u03b9o\u03c7o\u03bd \u03ba\u03b1\u03b9 \u03c4o\u03bd \u03a0\u03b5\u03c1\u03b3\u03b1\u03bc\u03b7\u03bdo\u03bd E\u03c5\u03bc\u03b5\u03bd\u03b7) era probabilmente una parte del lavoro precedente, dal momento che la guerra tra l'attalide Eumene I e il seleucide Antioco I non era certo di importanza sufficiente a dar luogo ad una storia a parte, mentre il conflitto tra Eumene II e Antioco III fu successivo ai tempi di Filarco\n&lt;br&gt;Alla mitografia era dedicata una \"Epitome del mito sulla apparizione di Zeus\", una sezione della \"Epitome mythike\", e che la mitografia fosse argomento ben trattato da Filarco lo dimostrano anche gli \"Agrapha\", non menzionati da \"Suda\" e noti solo da uno scolio ad Elio Aristide: era, probabilmente un lavoro sui punti pi\u00f9 astrusi della mitologia, di cui nessun resoconto scritto era mai stato dato.\n&lt;br&gt;Infine, di carattere retorico doveva essere il \"Sulle scoperte\", argomento sul quale avevano scritto gi\u00e0 Eforo e Filocoro.\nStile e influenza.\nFilarco condivideva la poetica storiografia di Duride di Samo, ricavando delle norme stilistiche dalla \"Poetica\" di Aristotele, scadendo per\u00f2 nel sensazionalismo rimproveratogli da Polibio: non disdegnava, infatti, particolari orridi e cruenti o storie d'amore e aneddotica varia. Questa carica retorica \u00e8 in qualche misura sostenuta dai frammenti del suo lavoro che sono giunti fino a noi; ma se merita tutta la riprovazione che Polibio gli ha tributato, essa potrebbe essere messa in discussione considerando l'opera filarchea come dotata di immaginazione e fantasia. Un esempio, tra gli altri, che dimostra l'inventiva oratoria dello storico, \u00e8 offerto da un frammento del XXII libro:\nSembrerebbe, in effetti, che lo stile di Filarco fosse troppo ambizioso, oratorio e forse declamatorio; ma allo stesso tempo doveva risultare vivace e attraente, narrando gli eventi della storia contemporanea in modo vivido. Era, comunque, molto negligente nella disposizione delle sue parole, come osservato da Dionigi di Alicarnasso: nonostante tali riserve, Filarco venne utilizzato come fonte da Plutarco per le \"Vite\" di Agide e di Cleomene."}
{"id": "2174624", "revid": "834", "url": "https://it.wikipedia.org/wiki?curid=2174624", "title": "Albumasar", "text": ""}
{"id": "2174625", "revid": "767487", "url": "https://it.wikipedia.org/wiki?curid=2174625", "title": "Hang\u00e1cs", "text": "Hang\u00e1cs \u00e8 un comune dell'Ungheria di 679 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2174628", "revid": "23675690", "url": "https://it.wikipedia.org/wiki?curid=2174628", "title": "Cosa (diritto)", "text": ""}
{"id": "2174629", "revid": "767487", "url": "https://it.wikipedia.org/wiki?curid=2174629", "title": "Hars\u00e1ny", "text": "Hars\u00e1ny \u00e8 un comune dell'Ungheria di 2.107 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2174631", "revid": "76963", "url": "https://it.wikipedia.org/wiki?curid=2174631", "title": "Eric Louzil", "text": " Ha diretto tredici film, quattro dei quali prodotti dalla Troma.\nCarriera.\nLouzil debutt\u00f2 nel mondo del cinema nel 1974, in veste di produttore associato del cortometraggio \"Sonic Boom\". Nel 1987 diresse il suo primo film da regista, il women in prison \"Lust for Freedom\", prodotto dalla Troma. Segu\u00ec nel 1989 un altro film prodotto dalla celebre casa di produzione, \"Fortress of Amerikkka\". \nNel 1991 e nel 1994, Louzil diresse ' e ', sequel di \"Class of Nuke 'Em High\".\nL'ultimo film diretto da Louzil risale al 1998 e s'intitola \"Fatal Pursuit\". In seguito, il regista si dedic\u00f2 alla produzione cinematografica."}
{"id": "2174635", "revid": "110157", "url": "https://it.wikipedia.org/wiki?curid=2174635", "title": "H\u00e1romhuta", "text": "H\u00e1romhuta \u00e8 un comune dell'Ungheria di 172 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2174636", "revid": "585241", "url": "https://it.wikipedia.org/wiki?curid=2174636", "title": "Christmas in My Heart (Connie Francis)", "text": "Christmas in My Heart \u00e8 un album natalizio della cantante italo-statunitense Connie Francis, uscito nel 1959 e ripubblicato in CD nel 1988, nel 1990 e nel 1997.\nL'album contiene alcuni \u201cclassici\u201d della musica natalizia, come \"Silent Night\", \"White Christmas\", \"Adeste fideles\", \"The Twelve Days of Christmas\", ecc."}
{"id": "2174637", "revid": "1305772", "url": "https://it.wikipedia.org/wiki?curid=2174637", "title": "Christmas in My Heart", "text": ""}
{"id": "2174644", "revid": "767487", "url": "https://it.wikipedia.org/wiki?curid=2174644", "title": "Hej\u0151b\u00e1ba", "text": "Hej\u0151b\u00e1ba \u00e8 un comune dell'Ungheria di 1.944 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2174648", "revid": "1543377", "url": "https://it.wikipedia.org/wiki?curid=2174648", "title": "Campionati europei giovanili di nuoto 1985", "text": "I XII Campionati europei giovanili di nuoto e tuffi si sono disputati a Ginevra dal 25 luglio al 28 luglio 1985.\nHanno partecipato alla manifestazione le federazioni iscritte alla LEN; questi i criteri di ammissione:"}
{"id": "2174649", "revid": "226458", "url": "https://it.wikipedia.org/wiki?curid=2174649", "title": "Atenolfo (condottiero XI secolo)", "text": "Biografia.\nQuando, nel 1040, Arduino \"topoterites\" di Melfi e i suoi mercenari normanni si ribellarono contro l'autorit\u00e0 bizantina, Benevento era ancora un principato longobardo indipendente del Mezzogiorno d'Italia. \nNel corso della rivolta, Arduino aveva ottenuto l'appoggio di Guaimario IV di Salerno (che intravedeva la possibilit\u00e0 di liberarsi dal giogo bizantino) e l'aiuto di Guglielmo Braccio di Ferro e dei suoi cavalieri normanni. In seguito all'uccisione di diversi magistrati e dello stesso catapano, Niceforo Dokeianos, la rivolta dilag\u00f2. \nFu inviato un nuovo catapano, Michele Dokeianos (fratello del catapano ucciso), che si precipit\u00f2, con le poche truppe a disposizione, a sedare la rivolta, ma, intercettato dai Normanni presso Venosa, fu duramente sconfitto in battaglia (17 marzo 1041). I Normanni, vittoriosi sul catapano una seconda volta nei pressi di Canne (4 maggio 1041), raccolsero un ricco bottino e spinsero molte altre popolazioni longobarde della Daunia a ribellarsi e ad accorrere a Melfi, diventata il centro della rivolta. Subito aderirono Argiro, che pass\u00f2 dalla parte degli insorti, e Atenolfo, che inizialmente assunse il comando dell'insurrezione. \nIl 3 settembre 1041, nella battaglia di Montepeloso, gli insorti sconfissero ancora i bizantini guidati dal nuovo catapano, Exaugusto Boioannes, figlio del grande Basilio Boioannes. Il catapano catturato venne condotto prigioniero a Benevento dal principe Pandolfo III di Benevento, il quale, successivamente, venuto meno l'appoggio di Guaimario IV, venne a trattative coi bizantini e nel febbraio 1042 rilasci\u00f2 il catapano dietro riscatto. \nSi ignora la data di morte di Atenolfo."}
{"id": "2174650", "revid": "433605", "url": "https://it.wikipedia.org/wiki?curid=2174650", "title": "Pietre runiche di Broby bro", "text": "A Broby bro, Uppland, Svezia, si possono visitare sei pietre runiche facenti parte del gruppo di monoliti identificati come le Pietre runiche di Jarlabanke. Questi monoliti sono siti lungo la strada, ma alcuni di essi, U 136, U 137 e U 135, sono stati spostati di qualche metro per preservarli da eventuali danneggiamenti provocati dal traffico automobilistico. I manufatti risalgono all'incirca agli anni 1020-1050. Tutte le pietre sono legate al capoclan Jarlabanke e alla matriarca Estrid.\nLa pietra runica U 137 ci informa che Estrid e \u00d6sten ebbero un figlio chiamato Gag, il quale mor\u00ec e ci informa anche che all'epoca della sua realizzazione \u00d6sten era ancora in vita. Le altre pietre (U 135 e U 136) sono uguali e ci dicono che \u00d6sten si rec\u00f2 a Gerusalemme e perse la vita nell'Impero Bizantino.\nEstrid e \u00d6sten ebbero tre figli: Ingefast, \u00d6sten e Sven; i quali realizzarono un ponte e il tumulo sepolcrale del loro padre. Queste pietre gemelle dimostrano che il figlio di nome Gag mor\u00ec quando era ancora molto piccolo e non si riscontra una sua menzione su di esse.\nU 135.\nTraduzione in Italiano.\nIngifastr e Eysteinn e Sveinn hanno eretto queste pietre in memoria di Eysteinn, loro padre, e fecero questo ponte e questo tumulo.\nU 136.\nTraduzione in Italiano.\n\u00c1str\u00ed\u00f0r ha eretto questa pietra in memoria di Eysteinn, suo marito, che attacc\u00f2 Gerusalemme e trovo la sua fine in Grecia.\nU 137.\nTraduzione in Italiano.\nEysteinn e \u00c1str\u00ed\u00f0r eressero la pietra in memoria di Kagr(?)/Gagr(?), loro figlio.\nU 139.\nTraduzione in Italiano.\n... incise le rune ... possa aiutare ... sua\nU 151.\nTraduzione in Italiano.\n\u00deorbj\u00f4rn e Ingi\u00fe\u00f3ra hanno eretto questa pietra in memoria di \u00cdgull, loro padre; e Erinv\u00e9 in memoria di suo marito e in memoria di ..."}
{"id": "2174653", "revid": "1543377", "url": "https://it.wikipedia.org/wiki?curid=2174653", "title": "Monellina", "text": "La monellina \u00e8 una proteina dolce che \u00e8 stata scoperta nel 1969 nel frutto di un arbusto dell'Africa occidentale, \"Dioscoreophyllum cumminsii\", conosciuto con il nome bacca della serendipit\u00e0; all'inizio era stata considerata un carboidrato. \u00c8 stata chiamata cos\u00ec nel 1972 dalla denominazione del \"Monell Chemical Senses Center\" di Filadelfia (Pennsylvania), USA, dove \u00e8 stata isolata e classificata.\nComposizione della proteina.\nLe proteine dolcificanti scoperte sono: Monellina (1969), Taumatina (1972), Pentadina (1989), Mabinlina (1983) e Brazzeina (1994).\nIl peso molecolare \u00e8 10.7 kDa. Ha due catene associate di polipeptidi noncovalenti: una catena A con sequenza di amminoacidi residui 44, e una catena B con 50 residui.\nMonellina catena A (44 AA): \nREIKGYEYQL YVYASDKLFR ADISEDYKTR GRKLLRFNGP VPPP\nMonellina catena B (50 AA): \nGEWEIIDIGP FTQNLGKFAV DEENKIGQYG RLTFNKVIRP CMKKTIYEEN\nSequenza di amminoacidi della proteina Monellina adattata al \"Swiss-Prot biological database of protein\".\nLa Monellina ha una struttura secondaria consistente in 5 filoni beta che formano un foglio beta antiparallelo e 17 eliche residue alpha.\nNella forma naturale, \u00e8 composta da due catene (A e B, di 44 e 50 amminoacidi), ma non \u00e8 stabile alle alte temperature o agli ambienti fortemente acidi. To enhance its stability, single-chain monellin proteins were created in which the two natural chains are joined via a Gly-Phe dipeptide linker. Questa modificazione della proteina (MNEI) \u00e8 stata studiata usando NMR e raggi X.\nL'immagine della proteina mostra la struttura ai raggi X con risoluzione 1.15 \u00e5ngstr\u00f6m. The high resolution used to obtain the structure provided a more detailed look at monellin and its properties than previously possible.\nIn aggiunta alla struttura secondaria, quattro legami ionici stabili sono disposti sulla proteina, tre sulla faccia concava e uno sulla faccia convessa. The sulfate ion on the convex face of the protein is of particular interest because it lies adjacent to a patch of positive surface potential, which may be important in electrostatic interactions with the negative T1R2-T1R3 sweet taste protein receptor.\nPropriet\u00e0 dolcificanti.\nLa monellina \u00e8 percepita di sapore dolce dall'uomo e da alcuni primati, ma non dagli altri mammiferi. \u00c8 stato riportato che \u00e8 1.500 \u2013 2.000 volte pi\u00f9 dolce di una soluzione al 7% di saccarosio, in base al peso.\n Ha un lento \"onset\" e un retrogusto prolungato. La dolcezza della monellina \u00e8 pH-dipendente; \u00e8 priva di gusto sotto pH 2 e sopra pH 9. Il calore, oltre i 50\u00b0 a un pH basso, denatura la monellina causando una riduzione della dolcezza.\nUso come dolcificante.\nLa monellina pu\u00f2 essere usata come dolcificante in alcuni cibi e bevande poich\u00e9 \u00e8 prontamente solubile in acqua per le sue propriet\u00e0 idrofile. Per\u00f2 ha delle limitazioni perch\u00e9 si denatura alle alte temperature rendendola inadatta per i cibi elaborati. Pu\u00f2 essere importante come dolcificante non carboidrato, specialmente per i soggetti diabetici che devono controllare il loro consumo di zuccheri. Per\u00f2 la monellina si estrae dal frutto con un alto costo, e la pianta \u00e8 difficile da coltivare. Quindi la produzione alternativa, come la sintesi chimica e con i microrganismi, \u00e8 allo studio. Ad esempio, \u00e8 stata prodotta con successo dal lievito di \"Candida utilis\" e sintetizzata con metodo \"solid-phase\".\nLa monellina sintetizzata dal lievito \u00e8 stata calcolata essere 4.000 volte pi\u00f9 dolce del saccarosio, comparata con una soluzione allo 0,6 %. \nQuestioni legali sono il principale ostacolo nella diffusione come dolcificante poich\u00e9 la monellina non ha status legale nell'Unione europea e negli USA. \u00c8 approvata in Giappone come additivo innocuo (JETRO)."}
{"id": "2174654", "revid": "736476", "url": "https://it.wikipedia.org/wiki?curid=2174654", "title": "Christmas in My Heart (singolo Sarah Connor)", "text": "Christmas in My Heart \u00e8 una romantica canzone pop-natalizia incisa nel 2005 dalla cantante tedesca Sarah Connor e facente parte dell'album omonimo, uscito nello stesso anno e ripubblicato nel 2006.\nLa canzone raggiunse il 4\u00ba posto nelle classifiche tedesche e svizzere e il 6\u00b0 in quelle austriache. \nAutori del brano (da non confondere con brani omonimi di altri cantanti, tra cui Ray Charles e The Jets) sono Denar, Kay e Rob Tyger.\nTesto.\nCome altre canzoni pop-natalizie (es. Step Into Christmas di Elton John, Last Christmas degli Wham, All I Want for Christmas Is You di Mariah Carey), anche il brano di Sarah Connor unisce il tema \u201cNatale\u201d al tema \u201camore\u201d. \nSi pu\u00f2 dire che, in questo caso, si tratta prevalentemente di una canzone d'amore, in quanto esprime il bisogno di avere al proprio fianco \u2013 soprattutto durante le festivit\u00e0 (ma non solo) \u2013 la persona amata: solo cos\u00ec sar\u00e0 davvero Natale (forse anche in senso metaforico) e il proprio cuore potr\u00e0 riempirsi di quella gioia tipica di un periodo di festa.\nVideo musicale.\nNel video si vede Sarah Connor sola (a farle compagnia soltanto il suo gatto bianco) all'esterno e poi all'interno di una baita di montagna, dove attende l'arrivo della persona amata. Nel frattempo, accarezza la vegetazione coperta di neve, si mette a tagliare un po' di legna, accende il fuoco, si concede un bagno caldo e aspetta, osservando alla finestra la neve che cade copiosa. \nContemporaneamente a queste immagini, si vede un'automobile percorrere delle strade di montagna innevate: si tratta evidentemente dell'automobile della persona amata, che solo al termine del video, quando ormai si \u00e8 fatto buio, giunge finalmente a destinazione."}
{"id": "2174655", "revid": "19580", "url": "https://it.wikipedia.org/wiki?curid=2174655", "title": "Prime focus", "text": ""}
{"id": "2174664", "revid": "767487", "url": "https://it.wikipedia.org/wiki?curid=2174664", "title": "Fabrizio Coppola", "text": "Biografia.\nFabrizio Coppola nasce in una famiglia di origini salernitane e il padre, professore d'orchestra alla Scala di Milano, gli trasmette la passione per la musica.\nDopo le prime esibizioni nella sua citt\u00e0, nel 2003 il primo album, \"La superficie delle cose\", in coproduzione artistica con David Lenci. Viene apprezzato dalla critica per la sua immediatezza dei suoni e per i testi impegnati e mai banali.\nL'esordio viene seguito due anni dopo da \"Una vita nuova\", con la produzione artistica di Simone Chivil\u00f2 (gi\u00e0 produttore e collaboratore di Massimo Bubola). Dall'album viene estratto il singolo \"Cerco ancora te\", il cui videoclip ottiene una discreta visibilit\u00e0 sulle reti nazionali.\nIn entrambi gli album unisce sonorit\u00e0 che guardano al rock d'oltreoceano e testi personali e ispirati, accolti da recensioni molto positive degli addetti ai lavori.\nNel 2006 ha pubblicato un EP dal vivo, dal titolo \"Live alla Casa 139\", registrato presso l'omonimo locale milanese ed offerto in free download sul suo sito.\nNel 2007 Claudio Rocchi include la canzone \"La superficie delle cose\" di Coppola nel suo album \"Pedra Mendalza\" (colonna sonora dell'omonimo film), nello stesso anno effettua il tour acustico \"Aspetto la bellezza\", con pi\u00f9 di quaranta date in tutta Italia, in cui si accompagna solo con la chitarra ed il pianoforte.\nNel 2008 la sua canzone \"La citt\u00e0 che muore\" \u00e8 stata inserita nella compilation \"\"D-day\" musica per gentili ascoltatori (ideificio/gYp/Casamedusa).\"\nSempre nel 2008 partecipa ad alcuni festival rock tra cui la prima edizione di \"Neverland\" a Calusco d'Adda, in compagnia di Amour Fou, Il Teatro degli Orrori, Morgan e Marlene Kuntz.\nIl 14 marzo del 2009 esce l'Ep \"La stupidit\u00e0\" (Atelier Sonique) prodotto con Simone Chivil\u00f2. \nContiene 4 brani inediti tra cui la titletrack. Della stessa \u00e8 stato girato un video clip, ad opera di Angelo Camba (gi\u00e0 al lavoro con Il Teatro degli Orrori, Dente, Cinemavolta), dedicato alla memoria di Abdul Salam Guibre, detto Abba, ucciso a sprangate a Milano per il furto di un pacco di biscotti.\nTra il 2010 ed il 2011 partecipa alla campagna elettorale per l'elezione del Sindaco di Milano in favore del candidato del centrosinistra Giuliano Pisapia. Ha concesso l'utilizzo del suo brano \"Respirare Lavorare\" durante la campagna elettorale.\nNel 2011 d\u00e0 vita ad un nuovo gruppo di cui \u00e8 leader e compositore dei brani: The Junkyards. L'esordio \"Last Light on Earth\" viene pubblicato l'8 aprile 2011, in questo lavoro esprime la sua passione per la musica alternative folk e country statunitense e per la prima volta compone e canta i testi in lingua inglese.\nNel settembre del 2011 pubblica un nuovo album, \"Waterloo\", per la Via Audio distr. Venus.\nNel 2013 pubblica \"Katana\", il suo primo romanzo (autopubblicazione)."}
{"id": "2174665", "revid": "373458", "url": "https://it.wikipedia.org/wiki?curid=2174665", "title": "Franco della Nuova Caledonia", "text": "Il franco \u00e8 la valuta della Nuova Caledonia e di Wallis e Futuna. \u00c8 suddiviso in 100 \"centime\". Dal 1945 fa parte del Franco CFP.\nStoria.\nFino al 1873 in Nuova Caledonia circolava il franco francese. In quell'anno vennero emesse banconote specifiche per l'utilizzo sull'isola, che circolarono insieme alle monete francesi. Nel 1945 venne introdotto il franco CFP, con monete coniate per la Nuova Caledonia dal 1949. Il franco CFP \u00e8 utilizzato anche nella Polinesia francese ed \u00e8 stato utilizzato nelle Nuove Ebridi fino al 1982. Dal 1985 vengono emesse banconote comuni per la Nuova Caledonia e la Polinesia francese, sebbene le monete rimangano distinte.\nMonete.\nNel 1949 vennero introdotte monete di alluminio da 50 centimes, 1 e 2 franchi, seguite nel 1952 da monete di alluminio da 5 franchi. La moneta da 50 centimes venne emessa solamente nel 1949. Nel 1967 furono introdotte monete in nichel da 10, 20 e 50 franchi, seguite dalle monete in nichel-bronzo da 100 franchi nel 1976.\nIl disegno generale delle monete non \u00e8 cambiato dalla loro introduzione e il rovescio \u00e8 sempre stato identico a quello delle monete del franco della Polinesia francese. Le uniche modifiche degne di nota riguardano la rimozione del testo \"Union Fran\u00e7aise\" dopo il 1952 e l'aggiunta della scritta \"I.E.O.M\" (acronimo dell'\"Institut d'\u00e9mission d'Outre-Mer\") sul rovescio nel 1972.\nAttualmente sono in circolazione sette tagli. Solamente la moneta da 50 centimes ha cessato di circolare. Le monete da 1, 2 e 5 franchi riportano tutte l'uccello nazionale, il kagu. Quella da 10 franchi \u00e8 caratterizzata da una barca delle trib\u00f9 indigene. La moneta da 20 franchi riporta le teste di tre capi di bestiame volti a sinistra. Quelle da 50 e 100 franchi portano il medesimo disegno: una capanna della popolazione indigena, con un albero di palma dietro, e tre foglie di palma circostanti.\nBanconote.\nTra il 1873 e il 1878 la Compagnia della Nuova Caledonia (\"Compagnie de la Nouvelle Cal\u00e9donie\") introdusse banconote da 5 e 20 franchi. Queste vennero seguite nel 1875 da banconote della Banca della Nuova Caledonia (\"Banque de la Nouvelle Cal\u00e9donie\") in tagli da 5, 20, 100 e 500 franchi. Negli anni 90 la Banca dell'Indocina (\"Banque de l'Indochine\") inizi\u00f2 ad emettere banconote nella citt\u00e0 di Numea in tagli da 5, 20, 100 e 500 franchi.\nTra il 1914 e il 1923 vennero usati i francobolli postali come valuta. Le prime emissioni erano costituite da pezzi di cartone ai quali venivano attaccati i francobolli in tagli da 25 e 50 centimes, 1 e 2 franchi, con il taglio da 50 centimes realizzato sia con un singolo francobollo da 50 centimes, sia utilizzandone uno da 15 e uno da 35 centimes. La seconda emissione del 1922 consisteva in francobolli da 25 e 50 centimes incapsulati nell'alluminio.\nTra il 1918 e il 1919 il Tesoro di Numea introdusse banconote da 50 centimes, 1 e 2 franchi. Nel 1942 emise banconote da 50 centimes, 1 e 2 franchi in nome del movimento Francia libera, con l'aggiunta di banconote da 5 e 20 franchi nel 1943.\nNel 1969 l'\"Institut d'Emission d'Outre-Mer\" di Numea assunse il controllo dell'emissione di carta moneta, introducendo banconote da 100, 500, 1\u00a0000 e 5\u00a0000 franchi. Le banconote da 100 e 1\u00a0000 franchi hanno due versioni. Nella prima emissione mancava la qualifica dello Stato \"R\u00e9publique fran\u00e7aise\". Le banconote da 500 e 5\u00a0000 franchi hanno avuto tale qualifica fin dalla loro introduzione. La banconota da 100 franchi fu sostituita da monete nel 1976.\nNel 1985 vennero introdotte banconote da 10\u00a0000 franchi comuni a tutti i territori francesi del Pacifico. A queste seguirono, tra il 1992 e il 1996, banconote da 500, 1\u00a0000 e 5\u00a0000 franchi per tutti i territori francesi del Pacifico. Il disegno generale non \u00e8 cambiato dal 1969."}
{"id": "2174668", "revid": "106796955", "url": "https://it.wikipedia.org/wiki?curid=2174668", "title": "Foracio", "text": "Il Foracio \u00e8 un gioco di carte italiano, tipicamente veneto (chiamato anche \" Foraccio\" o \"Scarabocio\"). Simile allo scopone, si pratica con un mazzo di 52 carte trevisane divise in quattro \"semi\": coppe, denari, bastoni, spade. Le carte per ciascun seme sono: asso, 2, 3, 4, 5, 6, 7, 8, 9, 10, fante, cavallo, re. Ad esse sono attribuiti valori dall'uno al tredici, nell'ordine elencato.\nRegole.\nPreparazione.\nSi gioca in 4 giocatori divisi in 2 coppie. I giocatori si dispongono attorno al tavolo di gioco in modo da frapporre fra un compagno e l'altro un avversario.\nDistribuzione delle carte.\nIl mazzo spetta a chi solleva la carta con il valore pi\u00f9 alto. Il mazziere mischia, fa \"tagliare\" all'avversario seduto alla sua sinistra ed effettua la distribuzione delle carte in senso antiorario. Ad ognuno vengono distribuite 13 carte coperte, il sistema di distribuzione delle carte prevede due possibilit\u00e0: \nGioco.\nIl giocatore a destra del mazziere (primo di mano) gioca per primo. La giocata consiste nel calare una propria carta scoperta sul tavolo. Il giocatore alla sua destra gioca per secondo e cos\u00ec via gli altri seguono in senso antiorario fino ad esaurimento delle carte. Terminate le 13 carte si conclude la mano o lo scarto, quindi si annota il punteggio parziale e si riprende con lo scarto successivo.\nSe la carta giocata \u00e8 di valore uguale a quello di una carta, o alla somma dei valori di pi\u00f9 carte che si trovano sul tavolo, il giocatore prende la carta da lui giocata e quella o quelle di valore corrispondente, e le pone coperte in un mazzetto di fronte a s\u00e9, altrimenti depone la carta sul tavolo.\nSe vi sono diverse combinazioni di carte che il giocatore pu\u00f2 prendere giocando una stessa carta, il giocatore pu\u00f2 scegliere tra queste.\nCon una \"figura\" (re, cavallo, fante) si pu\u00f2 raccogliere solo un'altra figura. Con le altre carte si possono raccogliere le carte dello stesso valore oppure fare le combinazioni (es. con un 10 si possono raccogliere 5+5 o 3+3+4).\nGli assi sono \"pigliatutto\", cio\u00e8 il giocatore che cala un asso di qualsiasi seme raccoglie tutte le carte presenti sul tavolo. Questa presa non vale come scopa. Se non ci sono carte sul tavolo, il giocatore raccoglie solo il proprio asso. Pertanto non ci possono essere mai assi sul tavolo.\nAl termine della mano, tutte le carte eventualmente rimaste sul tavolo vengono prese dal giocatore che ha preso per ultimo.\nSe durante il gioco viene commesso un errore di distrazione questo viene definito \"Giogiata\". \nScopa.\nSe un giocatore prende tutte le carte che si trovano sul tavolo, realizza una \"scopa\": Per ricordare il valore della scopa effettuata, il giocatore ripone la carta calata nel mazzetto delle sue prese scoperta e perpendicolare rispetto alle altre.\nPunteggio.\nAl termine di ogni mano viene calcolato il punteggio ottenuto cumulativamente da ciascuna coppia di giocatori nel seguente modo:\nI punti ottenuti in ogni mano vengono sommati a quelli ottenuti nelle mani precedenti; la partita \u00e8 vinta dalla coppia di giocatori che per primo raggiunge o supera 71 punti.\nStrategia.\nFra le varie regole di carattere strategico:\nVarianti.\nLo \"Zobelon\" varia per le seguenti caratteristiche:\nOrigini.\nIl gioco del Foracio nasce nel 1500 in Veneto.\nIl nome trae origine probabilmente dalla azione peculiare di giocare l'asso pigliatutto: \"il foraciare\" appunto, cio\u00e8 prendere tutte le carte presenti nel tavolo."}
{"id": "2174671", "revid": "104458", "url": "https://it.wikipedia.org/wiki?curid=2174671", "title": "Kenneth Sivertsen", "text": "Biografia.\nStagioni 1991-1999.\nSivertsen, originario di Ankenesstrand di Narvik, debutt\u00f2 in campo internazionale ai Mondiali juniores di Geilo/Hemsedal 1991 e inizi\u00f2 la sua carriera in Coppa del Mondo il 13 gennaio 1995 nella discesa libera di Kitzb\u00fchel, nella quale si piazz\u00f2 41\u00ba. Tre giorni dopo sulla stessa pista raccolse in supergigante i suoi primi punti nel circuito con il 23\u00ba posto.\nEsord\u00ec ai Campionati mondiali in occasione della rassegna iridata della Sierra Nevada 1996, nella quale si classific\u00f2 25\u00ba nella discesa libera; ai successivi Mondiali di Sestriere 1997 e Vail/Beaver Creek 1999 gareggi\u00f2 sia nella discesa libera sia nel supergigante, classificandosi 32\u00ba e 30\u00ba in Italia e 12\u00ba e 11\u00ba - suoi migliori risultati iridati in carriera - negli Stati Uniti.\nStagioni 2000-2004.\nI migliori risultati in Coppa del Mondo li ottenne nella stagione 2000-2001: quell'anno infatti colse gli unici due podi della carriera, entrambi terzi posti: il primo il 3 dicembre nel supergigante di Vail/Beaver Creek, il secondo l'8 marzo nella discesa libera di \u00c5re. I Mondiali di quell'anno, disputati a Sankt Anton am Arlberg, furono la sua ultima presenza iridata: fu 20\u00ba nel supergigante e non complet\u00f2 discesa libera e slalom gigante.\nLo sciatore norvegese rappresent\u00f2 il suo Paese ai XIX Giochi olimpici invernali di , sua unica presenza olimpica, arrivando 25\u00ba nella discesa libera, 19\u00ba nel supergigante e 20\u00ba nello slalom gigante. Si ritir\u00f2 nel 2004; la sua ultima gara in carriera fu la discesa libera di Coppa del Mondo disputata a Chamonix il 10 gennaio di quell'anno, chiusa da Sivertsen al 43\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante"}
{"id": "2174672", "revid": "729019", "url": "https://it.wikipedia.org/wiki?curid=2174672", "title": "Metropolitana di Amsterdam", "text": "La metropolitana di Amsterdam (in olandese \"Amsterdamse metro\") \u00e8 un sistema di trasporto pubblico composto da cinque linee di metropolitana. Il sistema \u00e8 a servizio della citt\u00e0 di Amsterdam, nei Paesi Bassi.\nLa rete \u00e8 di propriet\u00e0 della citt\u00e0 di Amsterdam ed \u00e8 operata dalla GVB, la societ\u00e0 che gestisce anche i tram, i traghetti e gli autobus urbani nella citt\u00e0.\nPer i viaggi \u00e8 utilizzabile una smart card contactless, la \"OV-chipkaart\", utilizzabile oltre che sulla metropolitana di Amsterdam, su tutti i trasporti pubblici terrestri di linea dei Paesi Bassi.\nLinee.\nIl sistema \u00e8 composto da cinque linee.\nLa metropolitana usa lo scartamento normale ed \u00e8 alimentata a CC da una terza rotaia."}
{"id": "2174673", "revid": "287204", "url": "https://it.wikipedia.org/wiki?curid=2174673", "title": "Antenna toroidale", "text": ""}
{"id": "2174679", "revid": "1516566", "url": "https://it.wikipedia.org/wiki?curid=2174679", "title": "Padiglione Germania", "text": "Il padiglione della Germania \u00e8 la sede espositiva della partecipazione nazionale tedesca all'interno della Biennale d'arte e della Biennale di architettura a Venezia.\nStoria del padiglione.\nLa Germania partecipa all'Esposizione internazionale d'arte di Venezia fin dalla sua prima edizione nel 1895, quando la mostra riuniva appena 14 paesi in un unico padiglione espositivo costruito ai Giardini Pubblici di Castello.\nNel 1903 cominci\u00f2 la costruzione dei primi padiglioni nazionali, ovvero delle strutture affidate alla rappresentanza ufficiale della nazione che porta il suo nome, e quello tedesco, denominato \"Bavarese\" fino al 1912, vede la luce nel 1905 ad opera dell'architetto italiano Daniele Donghi.\nA partire dal 1912, per volont\u00e0 del Secondo Reich, l'edificio viene denominato \"padiglione della Germania\".\nNel 1938 la struttura del padiglione tedesco subisce alcune modifiche ad opera dell'architetto Ernst Haiger. Operando in particolare sulla facciata, Haiger sostituisce le colonne ioniche originarie con pilastri rettangolari sui quali poggia un solido architrave, secondo lo stile della nuova architettura nazista.\nDopo la seconda guerra mondiale, con la conseguente divisione della Germania, il padiglione tedesco \u00e8 posto sotto la direzione della Repubblica Federale Tedesca, che fino al 1964 propone principalmente delle mostre d'arte riguardanti la prima met\u00e0 del XX secolo, ovvero esibizioni di quelle forme d'espressione giudicate \"degenerate\" dal regime nazista.\nA partire dal 1964, dopo una ristrutturazione degli spazi interni del padiglione, la commissione guidata da Eduard Trier, decide di rivolgere l'attenzione all'arte contemporanea tedesca, ai singoli artisti e ad opere create appositamente per la Biennale.\nDal 1982 al 1990 anche la Repubblica Democratica Tedesca ha l'opportunit\u00e0 di esporre i propri artisti rappresentanti negli spazi dell'ex padiglione delle arti decorative.\nCon la riunificazione tedesca, il padiglione rimane di propriet\u00e0 della Repubblica Federale di Germania, la quale continua a gestirlo tutt'oggi attraverso l'ufficio federale degli esteri della Repubblica Federale di Germania, in collaborazione con l'Istituto degli esteri relazioni culturali.\nCriteri di Selezione.\nIl Padiglione della Germania \u00e8 tradizionalmente commissionato e co-finanziato dal Ministero degli esteri tedesco, che da sempre contribuisce a sviluppare uno scambio culturale con tutto il mondo.\nSu suggerimento di un comitato consultivo, formato da esperti e da alcuni direttori di musei d'arte tedesca, viene nominato un curatore (fino al 2000 era chiamato \"commissario\"), che \u00e8 responsabile per la selezione degli artisti e l'organizzazione della partecipazione tedesca a ciascuna edizione dell'Esposizione internazionale d'arte."}
{"id": "2174685", "revid": "1305772", "url": "https://it.wikipedia.org/wiki?curid=2174685", "title": "Alburquerque", "text": ""}
{"id": "2174689", "revid": "729019", "url": "https://it.wikipedia.org/wiki?curid=2174689", "title": "Coprostasi", "text": "La coprostasi \u00e8 un transito fecale lento (sino all'accumulazione fecale priva di movimento) all'interno dell'intestino che a sua volta condiziona, aumentandolo, l'assorbimento/sottrazione dell'acqua dalle feci, rendendo queste ultime in media pi\u00f9 secche.\nLa coprostasi in media contribuisce ai sintomi della stipsi, in particolare \u00e8 frequente nella stipsi cronica ma \nSegni, sintomi, rischi.\nIn caso di coprostasi connessa a stipsi e specie stipsi cronica l'atto della defecazione o evacuazione \u00e8 accompagnato a dolori che potranno essere anche intensi o molto intensi e pu\u00f2 portare in casi gravi (\"compattazione delle feci\") all'ileo patologico.\nQuasi solo nei casi di stipsi cronica "}
{"id": "2174691", "revid": "1543377", "url": "https://it.wikipedia.org/wiki?curid=2174691", "title": "Francesco De Luca (1800-1854)", "text": "Biografia.\nAdolescenza e formazione.\nIl padre, Pietro, era pretore della citt\u00e0 mentre la madre, Tommasa Franza, era oriunda di Lipari. Dopo aver frequentato il seminario diocesano di Santa Lucia del Mela, prosegu\u00ec gli studi a Palermo, ove consegu\u00ec la laurea in giurisprudenza. Con lui studiarono i fratelli Sebastiano (poi avvocato), Giuseppe (arciprete e professore in teologia), Antonino, che fu sindaco di Barcellona Pozzo di Gotto dal 1848 al 1852.\nLaureatosi in giurisprudenza, inizi\u00f2 ad esercitare la professione di avvocato in Messina, dove si avvicin\u00f2 alle idee liberali.\nAttivit\u00e0 politica.\nFra il 1843 ed il 1844 venne eletto deputato al Parlamento siciliano nella circoscrizione di Girgenti (l'odierna Agrigento). Nella citt\u00e0 di Palermo fece parte del circolo liberale attivo intorno al barone Antonino Fazio, che fu tra i pi\u00f9 ardenti patrioti risorgimentali siciliani. Facevano parte di quel circolo Fortunato Iannelli Alosi, i due Amari, il Perez, il Castiglia, il Paternostro, il La Farina, il Natoli, il Bertolami, i due Carnazza, il Raeli e Filippo Cordova.\nFine intellettuale di idee liberali fu uno dei protagonisti dei moti rivoluzionari del 1848 e fu chiamato a ricoprire la carica di Ministro del Culto e della Giustizia del governo presieduto da Ruggero Settimo, il quale giunse a dire di lui: \u00abSe oggi non verr\u00e0 don Francesco De Luca non vi sar\u00e0 Parlamento\u00bb.\nAl governo della Sicilia.\nEgli si dedic\u00f2 al commento del diritto romano e del codice Napoleonico e fu autore di numerose leggi che governarono la Sicilia nel 1848-49 con grande equilibrio ed equit\u00e0, e perci\u00f2 venne lodato da Lord Palmerston nel Parlamento britannico. Nel 1850 fu eletto presidente del comitato rivoluzionario di Messina.\nEsilio, ritorno e morte.\nEsiliato dal bando Filangeri si rifugi\u00f2 in Aspromonte. Graziato, ritorn\u00f2 a Messina ove mor\u00ec l'11 settembre 1854 in quanto volle rimanere al suo posto, prestando la sua opera al Civico Ospedale, di cui era presidente, durante la terribile epidemia di colera che colp\u00ec Messina in quell'anno.\nGiudizi e memoria.\nLuigi Tomeucci, nel libro su \"Messina nel Risorgimento\", gli dedica un'ampia pagina, mettendo in evidenza il suo \u00abelevato senso di dignit\u00e0\u00bb e di \u00abincredibile modestia\u00bb, tali da \u00abumiliare la baldanza dei pochi suoi nemici e recar pena ai messinesi che lo tenevano in gran pregio\u00bb.\nBarcellona Pozzo di Gotto, sua citt\u00e0 natale, ne onor\u00f2 la memoria intitolandogli una piazza in Pozzo di Gotto, la Biblioteca Comunale e il palazzo del Tribunale."}
{"id": "2174706", "revid": "767487", "url": "https://it.wikipedia.org/wiki?curid=2174706", "title": "Alburquerque (Bohol)", "text": "Alburquerque \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale.\nAlburquerque \u00e8 formata da 11 baranggay:"}
{"id": "2174719", "revid": "729019", "url": "https://it.wikipedia.org/wiki?curid=2174719", "title": "Real World Records", "text": "La Real World Records \u00e8 un'etichetta discografica fondata nel 1989 da Peter Gabriel e destinata a promuovere la musica etnica o world music.\nFra i principali artisti pubblicati dalla Real World records sono compresi:Dengue Fever, Big Blue Ball, Nusrat Fateh Ali Khan, Doudou N'diaye Rose, The Blind Boys of Alabama, Afro Celt Sound System, Sheila Chandra, Geoffrey Oryema, Papa Wemba."}
{"id": "2174723", "revid": "2113815", "url": "https://it.wikipedia.org/wiki?curid=2174723", "title": "Notorious (album Duran Duran)", "text": "Notorious \u00e8 il quarto album in studio dei Duran Duran, pubblicato il 17 novembre 1986. Fu uno dei loro maggiori successi commerciali, anche se segn\u00f2 l'inizio del loro primo periodo di decadenza. L'album venne prodotto da Nile Rodgers e fu il primo del gruppo come trio.\nIl disco.\nGenesi e composizione.\nL'album vide luce in un periodo difficile per il gruppo. Dopo un anno sabbatico, durante il quale i membri si impegnarono in progetti paralleli come The Power Station e Arcadia, i Duran Duran si ritrovarono in studio senza il batterista Roger Taylor, esausto dell'ambiente musicale, mentre il chitarrista Andy Taylor spingeva per avere un sound pi\u00f9 duro e meno commerciale.\nDopo una serie di sessioni, anche Andy Taylor decise di lasciare il gruppo, venendo sostituito da Warren Cuccurullo dei Missing Persons, che tuttavia rester\u00e0 membro non ufficiale fino al 1989.\nI tre membri rimasti, Simon Le Bon, John Taylor e Nick Rhodes, continuarono a lavorare al nuovo album utilizzando per la chitarra materiale di Andy Taylor, Warren Cuccurullo e del produttore Nile Rodgers (gi\u00e0 chitarrista negli Chic). Alla batteria venne invece chiamato Steve Ferrone per sostituire Roger Taylor.\nTitolo e copertina.\nLa band defin\u00ec \"Notorious\" come un album ispirato ad Alfred Hitchcock in quanto contiene alcuni brani intitolati come i classici film del genio del thriller:\nPer la quarta di copertina e il video del singolo \"Notorious \"venne scelta Christy Turlington, giovane modella, al tempo diciassettenne, di origine statunitense e amica di Yasmin Le Bon, moglie del cantante Simon.\nTour.\nIl tour mondiale di Notorious del 1987 fu chiamato Strange Behaviour Tour, fu un grande successo e port\u00f2 i Duran a suonare per la prima volta in Italia (paese in cui erano gi\u00e0 stati in passato, ma solo per apparizioni televisive ed interviste) per 7 tappe consecutive. In America i concerti furono 30, dal Madison Square Garden di New York, al forum di Los Angeles.\nFormazione.\ncon:\nTour promozionale.\nPer promuovere l'album, il gruppo intraprese lo Strange Behaviour Tour durante il 1987 e il 1988. Per quanto riguarda l'Italia, il tour fece tappa nelle seguenti date:"}
{"id": "2174724", "revid": "729019", "url": "https://it.wikipedia.org/wiki?curid=2174724", "title": "Alicia (Bohol)", "text": "Alicia \u00e8 una municipalit\u00e0 di Quarta classe delle Filippine, situata nella Provincia di Bohol, nella Regione del Visayas Centrale.\nAlicia \u00e8 formata da 15 baranggay:"}
{"id": "2174725", "revid": "767487", "url": "https://it.wikipedia.org/wiki?curid=2174725", "title": "Nusrat Fateh Ali Khan", "text": "Tra gli altri titoli onorifici attribuiti, Nusrat \u00e8 stato chiamato \"Shahenshah-e-Qawwali\", che significa \"L'imperatore del qawwali\". Oltre che interprete di musica tradizionale qawwali \u00e8 conosciuto in occidente per avere realizzato dischi per le etichette discografiche Real World Records di Peter Gabriel e Six Degrees Records con il musicista e produttore italiano Gaudi.\nBiografia.\nGiovent\u00f9 e inizio carriera.\nFu il quinto figlio, ma primo maschio, di Ustad Fateh Ali Khan, un musicologo, cantante, strumentista e \"Qawwal\". La famiglia, che comprendeva le sue quattro sorelle maggiori e il fratello minore Farrukh Fateh Ali Khan si era stabilita nel centro di Faisalabad. Nel 1979 Khan spos\u00f2 la prima cugina Naheed (figlia del fratello del padre, Salamat Ali Khan); la coppia ebbe una figlia, Nida.\nKhan inizi\u00f2 ad imparare a suonare il tabla guidato dal padre, prima di passare all'apprendimento degli stili di canto \"Raag Vidya\" e \"Bol Bandish\". Pass\u00f2 quindi allo studio del canto impostato secondo le strutture classiche del khayal. Gli studi di Khan sotto la guida del padre terminarono improvvisamente con la morte di quest'ultimo, sopraggiunta nel 1964; il suo posto venne preso dagli zii Ustad Mubarak Ali Khan e Ustad Salamat Ali Khan, che completarono la sua preparazione.\nSi esib\u00ec per la prima volta proprio ad una cerimonia funebre in onore del padre, chiamata chehlum, che si svolse quaranta giorni dopo la sua morte.\nNel 1971, dopo la morte di Ustad Mubarak Ali Khan, Nusrat divent\u00f2 ufficialmente il leader del complesso musicale Qawwali di famiglia, che prese il nome di \"Nusrat Fateh Ali Khan, Mujahid Mubarak Ali Khan &amp; orchestra\".\nLa sua prima esibizione pubblica come leader del complesso Qawwali fu in uno studio di registrazione radiofonico, in occasione del festival musicale annualmente organizzato da Radio Pakistan noto con il nome di \"Jashn-e-Baharan\". Khan cantava soprattutto in urdu e in punjabi, occasionalmente in persiano, brajbhasha e hindi.\nIl suo primo grande successo in Pakistan fu la canzone \"Haq Ali Ali\", che interpret\u00f2 con stile e strumentazione tradizionali. Nel brano l'artista si serviva, ma con misura, delle sue tipiche improvvisazioni vocali sargam.\nBen presto Khan venne messo sotto contratto dalla \"Oriental Star Agencies\" (OSA) di Birmingham per l'etichetta Star Cassette. La OSA organizz\u00f2 regolarmente dei tour di Khan nel Regno Unito dagli anni ottanta in poi, pubblicando le sue registrazioni su cassette, CD, VHS e DVD.\nSeconda parte della carriera.\nNel 1985 Khan collabor\u00f2 con Peter Gabriel alla realizzazione di , colonna sonora de \"L'ultima tentazione di Cristo\" di Martin Scorsese, quindi lavor\u00f2 con il musicista canadese Michael Brook per gli album \"Mustt Mustt\" (1990), Il suo singolo Mustt Mustt \u00e8 stato remixato dal gruppo trip hop dei Massive Attack, e \"Night Song\" (1996) e nel 1995 con il leader dei Pearl Jam Eddie Vedder in due brani della colonna sonora di \"Dead Man Walking - Condannato a morte\" di Tim Robbins. Partecip\u00f2 anche alla realizzazione della colonna sonora di \"Natural Born Killers\" di Oliver Stone.\nL'etichetta discografica di Peter Gabriel Real World Records pubblic\u00f2 cinque album del canto tradizionale Qawwali di Khan, oltre ad alcuni suoi lavori pi\u00f9 sperimentali, tra cui gli album \"Mustt Mustt\" e \"Star Rise\". Collabor\u00f2 nuovamente con Brooke per scrivere la musica della canzone \"Sweet Pain\", inserita nella colonna sonora del film \"Ogni maledetta domenica\".\nNel 1997 il suo album \"Intoxicated Spirit\" ha ricevuto la candidatura al Premio Grammy come miglior album di musica folk. Nel 2007 \u00e8 stato pubblicato l'album \u201cDub Qawwali\u201d per l'etichetta discografica statunitense Six Degrees Records, una fusione fra Qawwali e sonorita' reggae / dub, realizzato con il musicista e produttore italiano Gaudi. Questo album ha ricevuto una nomination ai World Music Awards nel 2008.\nKhan prese parte a numerosi film pakistani o ne interpret\u00f2 brani della colonna sonora, Poco prima della morte registr\u00f2 due canzoni per due produzioni di Bollywood, \"Aur Pyaar Ho Gaya\" e \"Kachche Dhaage\". Collabor\u00f2 anche alla realizzazione del brano \"Gurus of Peace\", contenuto nell'album \"'Vande Mataram\" di A.R. Rahman e pubblicato per celebrare il cinquantesimo anniversario dell'indipendenza dell'India.\nKhan cant\u00f2 nell'album \"The Prayer Cycle\" del compositore Jonathan Elias ma mor\u00ec prima che il lavoro fosse portato a termine; le sue parti vennero completate dalla cantante Alanis Morissette.Cant\u00f2 inoltre nel brano Signal to Noise di Peter Gabriel contenuto nell'album Up uscito nel 2002. Il brano fu registrato nel 1997 ma anche in questo caso egli mor\u00ec prima di ultimare le registrazioni. Per completare il brano Peter Gabriel inser\u00ec poi alcune parti campionate delle registrazioni effettuate da Nusrat sia in studio che live.\nLa morte.\nL'11 agosto 1997 Khan, gravemente malato a fegato e reni, fu costretto a fermarsi a Londra mentre era diretto a Los Angeles per essere sottoposto ad un trapianto di rene. Mor\u00ec per un improvviso arresto cardiaco il 16 agosto successivo al Cromwell Hospital. Aveva 48 anni. Il suo corpo venne riportato a Faisalabad in Pakistan dove ebbe pubblici funerali."}
{"id": "2174729", "revid": "136053", "url": "https://it.wikipedia.org/wiki?curid=2174729", "title": "Adenlofo II d'Aquino", "text": ""}
{"id": "2174737", "revid": "486946", "url": "https://it.wikipedia.org/wiki?curid=2174737", "title": "Eer", "text": ""}
{"id": "2174744", "revid": "767487", "url": "https://it.wikipedia.org/wiki?curid=2174744", "title": "Miroslav Gajd\u016fsek", "text": ""}
{"id": "2174747", "revid": "287204", "url": "https://it.wikipedia.org/wiki?curid=2174747", "title": "Miroslav Gajdusek", "text": ""}
{"id": "2174749", "revid": "729019", "url": "https://it.wikipedia.org/wiki?curid=2174749", "title": "Heinkel He 45", "text": "L'Heinkel He 45 era un monomotore biplano da addestramento civile prodotto dall'azienda tedesca Ernst Heinkel Flugzeugwerke dalla fine degli anni trenta.\nSviluppato in parallelo con l'He 46 e progettato per essere convertito facilmente in aereo militare, venne utilizzato, nelle sue prime versioni disarmate, della Deutsche Verkehrsfliegerschule (DVS), organizzazione paramilitare creata clandestinamente per formare i piloti della futura Luftwaffe.\nStoria del progetto.\nNei primi anni trenta il Reichsluftfahrtministerium (RLM), neofondato ministero dell'Aria del governo nazista, progettava di costituire velocemente la nuova aeronautica militare, la Luftwaffe, dotandola di un gran numero di velivoli tra cui aerei da addestramento per i nuovi piloti. L'ingegnere tedesco Ernst Heinkel, titolare e progettista dell'omonima azienda, progett\u00f2 molti dei velivoli atti a soddisfare quelle esigenze tra cui l'He 45, il quale aveva il ruolo , mascherato da addestratore, di bombardiere leggero.\nL'He 45 venne progettato nel 1931 in parallelo con l'He 46, entrambi caratterizzati dalla stessa configurazione biplano-sesquiplana a costruzione mista, dotata di struttura metallica in tubi d'acciaio saldati e parti in legno ricoperte in tela.\nOltre alla Heinkel, che ne realizz\u00f2 69 esemplari, la produzione venne inoltre assegnata a diverse altre aziende tedesche. La Bayerische Flugzeugwerke AG (FW) ne costru\u00ec 156, la Gothaer Waggonfabrik (Gotha) 68 e la Focke-Wulf AG 219, per una produzione totale di 512 velivoli.\nImpiego operativo.\nFin dal 1931, l'He 45, nelle sue prime versioni disarmate, venne utilizzato nelle Deutsche Verkehrsfliegerschule (DVS), organizzazione civile dai segreti scopi paramilitari, creata clandestinamente per formare i piloti della futura Luftwaffe nell'allora Repubblica di Weimar. Dall'ascesa al potere, nel 1933, del regime nazista, la riorganizzazione bellica tedesca si fece progressivamente pi\u00f9 aggressiva.\nDal 1936 trov\u00f2 un impiego bellico nella Legione Condor, una unit\u00e0 aerea appartenente alla Germania nazista formata da volontari ed impiegata durante la Guerra civile spagnola in supporto alle forze nazionaliste di Francisco Franco. Inizialmente vennero utilizzati 6 esemplari come aereo da ricognizione ma successivamente vennero integrati da almeno 40 He 45 C che operarono in azioni di bombardamento. Gli esemplari sopravvissuti vennero integrato dalla neonata forza aerea franchista, l'Ej\u00e9rcito del Aire.\nDall'inizio del settembre 1939, gli He 45 in forza alla Luftwaffe vennero riassegnati, trasferendoli dai reparti di prima linea alle scuole di volo della Luftwaffe ed impiegati come addestratori. Solo pochi esemplari parteciparono attivamente alle operazioni belliche durante la seconda guerra mondiale, utilizzati dall'autunno del 1942 alla primavera del 1943 nella \"St\u00f6rkampfstaffeln\" come bombardieri notturni in azioni di disturbo sul fronte orientale."}
{"id": "2174763", "revid": "339392", "url": "https://it.wikipedia.org/wiki?curid=2174763", "title": "Giostra a Seggiolini", "text": ""}
{"id": "2174764", "revid": "2229755", "url": "https://it.wikipedia.org/wiki?curid=2174764", "title": "Flavio Manzoni", "text": "Ricopre il ruolo di \"Senior President\" del \"Design Ferrari\" dal gennaio 2010, che ha guidato nella realizzazione di tanti modelli Ferrari tra i quali la Ferrari F12berlinetta, in collaborazione con Pininfarina; dalla sua matita nasce anche la prima ibrida del cavallino quale LaFerrari e nel 2014 viene premiato con il Compasso d'oro per il progetto F12berlinetta (insieme alla Pininfarina e al Centro stile Ferrari).\nHa realizzato (insieme ad Alberto Dilillo) il concept Lancia Fulvia Coup\u00e9 presentato al salone dell'automobile di Francoforte nel 2003, per le vetture Lancia Ypsilon e Lancia Musa vincitrici dell\"'\u201cEuropean Automotive Design Award\u201d\", ed \u00e8 stato il direttore creativo del gruppo Volkswagen per gli anni 2000 e 2009.\nBiografia.\nInizia da studente universitario ad occuparsi di automotive design, collaborando con la rivista \"Auto\" realizzando bozzetti di fantasia di vetture prossime al debutto. Dopo la laurea in architettura, con specializzazione in disegno industriale, nel 1993 entra nel Centro Stile Lancia e tre anni pi\u00f9 tardi diventa responsabile del design degli interni. Si occupa degli interni del concept Lancia Dialogos e degli interni di Maserati 3200 GT. Tre anni pi\u00f9 tardi, nel 1999, si trasferisce a Barcellona alla SEAT, come responsabile del design degli interni realizzando gli interni della SEAT Altea e la SEAT Le\u00f3n), e lavorando sulle concept car \"Salsa emoci\u00f3n\" e \"Tango\". \nTorna alla Lancia nel 2001 in qualit\u00e0 di direttore del Centro Stile occupandosi di concept ed esercizi di stile della Stilnovo e della Lancia Fulvia coup\u00e9. Si occupa poi del progetto della Lancia Ypsilon e Lancia Musa.Nel 2004 diventa direttore del centro stile FIAT, Lancia e Fiat LCV occupandosi dello sviluppo della produzione della Fiat Grande Punto e partecipando alla realizzazione di altre vetture della casa: la nuova 500, Fiorino e la Qubo.\nNel 2006, insieme ad altri autori, scrive il libro \"\u201cL'automobile italiana\u201d\" edito da Giunti, lo stesso anno passa al gruppo Volkswagen entrando in Audi, diventando nel febbraio del 2007 direttore artistico del polo \"nord\" del gruppo Volkswagen, dove inizia a lavorare su una nuova immagine stilistica dei marchi Volkswagen, Skoda, Bentley e Bugatti. Disegna il concept \"Up!\", seguito dal modello Scirocco e il restyling della Volkswagen Golf, denominata \"Golf VI\" presentando la versione \"Golf Plus\" al Motorshow di Bologna 2008. Sempre nel 2007 diventa membro della giuria dell'iF-Award Product Design. \nDal 12 gennaio 2010 \u00e8 passato in Ferrari come direttore del design, sostituendo Donato Coco e realizzando per la prima volta nella storia del marchio un Centro Stile interno, completo e autonomo. La prima vettura di serie per cui ha curato lo sviluppo \u00e8 stata la Ferrari FF. Ha presentato al salone di Parigi 2010 la roadster Ferrari SA Aperta. Nel 2012 ha presentato al salone di Ginevra la Ferrari F12berlinetta erede della Ferrari 599 GTB Fiorano e prima Ferrari sviluppata dal Centro Stile Ferrari in collaborazione con Pininfarina. Con la F12berlinetta vince i premi Auto Bild Design Award 2012, come automobile pi\u00f9 bella d'Europa, e il Volante d'oro. Nel 2013 realizza l'erede della Ferrari Enzo: LaFerrari. Ha curato l'alleggerimento e la ri-progettazione aerodinamica della Ferrari 458 Speciale.\nNel 2011 Flavio Manzoni \u00e8 inserito nella Hall of Fame della progettazione dell'automobile presso il Museo Nazionale dell'Automobile di Torino, Italia.\nNel maggio 2014 riceve a nome Ferrari il premio Compasso d'Oro, che premia il connubio tra tecnologia e design della Ferrari F12 Berlinetta.\nA dicembre 2014 sul circuito di Yas Marina ad Abu Dhabi (EAU) viene presentata la FXX K (con la quale la Ferrari vince il secondo Compasso d'Oro), la pi\u00f9 potente Ferrari di sempre, basata sull'architettura della prima ibrida di Maranello LaFerrari, che \u00e8 un veicolo inedito, anche nel design curato da Manzoni.\nA dicembre 2016 viene presentata a Tokyo la Ferrari J50. Ideata dai designer del centro stile Ferrari, \u00e8 una sportiva prodotta in edizione limitata per celebrare i cinquant'anni di presenza Ferrari in Giappone.\nTra gli ci sono la F12 TdF (Tour de France), la versione pi\u00f9 estrema della F12berlinetta, la Ferrari GTC4Lusso, sofisticata quattro posti coup\u00e9 690 HP, la sportscar 488GTB e la versione scoperta 488 Spider e la California T, con . \nA marzo 2017, al Salone di Ginevra, \u00e8 presentata la Ferrari 812 Superfast, ideata dal Centro Stile Ferrari guidato da Flavio Manzoni. A Settembre, al salone di Francoforte, viene presentata la nuova Ferrari Portofino. Cura il progetto del \"Nuovo Centro Stile Ferrari\" all'interno dello stabilimento produttivo di Ferrari a Maranello (Modena). Il nuovo edificio, inaugurato il 18 settembre 2018, si sviluppa su quattro livelli con luci naturali e open spaces e l'ultimo piano contiene una sala per la presentazione dei progetti. Il Centro Stile ospita anche il reparto Tailor Made dell'azienda.\nAll'interno della collaborazione tra Ferrari e Hublot, storica maison di orologeria di lusso, nel 2019 firma il design dell'orologio Hublot Classic Fusion Ferrari GT, ispirato all'universo \"Gran Turismo\" Ferrari.\nL'Universit\u00e0 di Sassari gli conferisce la laurea honoris causae in Lettere Filologia Moderna e Industria Culturale il 28 giugno 2019 e Manzoni propone una Lectio Doctoralis dal titolo \"Ferrari Design Il metalinguaggio della forma\"\nRiconoscimenti.\nPer quanto concerne i modelli di automobili il team del Ferrari Design diretto da Flavio Manzoni ha ricevuto numerosi premi e riconoscimenti internazionali:\nNel 2011 Flavio Manzoni \u00e8 stato inserito nella Hall of Fame del car design al Museo Nazionale dell'Automobile di Torino, Italia.\nNel 2012, vince il Premio Auto Bild Design per la Ferrari F12 Berlinetta votata come la vettura pi\u00f9 bella d\u2019Europa.\nNel 2013, ottiene il Design Award Autoscout24 con il modello LaFerrari e il Mamuthone ad Honorem, onorificenza ottenuta per essersi distinto anche al di fuori dei confini della Sardegna.\nNel 2014, riceve il premio Compasso d'oro, il pi\u00f9 antico e riconosciuto premio nel campo del design industriale per il design della Ferrari F12 Berlinetta, l'Auto Design Award con LaFerrari e il Born Ultimate Design Award per Ferrari Cars.\nNel 2015, sotto la direzione del Centro Stile Ferrari, sono state premiate LaFerrari e la Ferrari California T con il Red Dot Award, il prestigioso concorso internazionale di design, e la Ferrari FXX-K ha ottenuto il riconoscimento pi\u00f9 importante: un Red Dot Best of the Best nella categoria auto sportive.\nNel 2016, il premio Compasso d'Oro viene assegnato alla Ferrari FXX K con la quale ottiene anche l'iF Gold Award. Nello stesso anno, vince l'iF Design Award e il Red Dot \"Best of the Best\" con la Ferrari 488 GTB, l'Autonis Design Award con la Ferrari 488 Spider e il Good Design Award Chicago Athenaeum anche con la Ferrari F12tdf.\nNel 2017, la Ferrari GTC4Lusso ottiene il riconoscimento La pi\u00f9 bella Supercar dell'anno assegnato dalla giuria dell'International Automobile Festival a Parigi, oltre al Good Design Award Chicago Athenaeum e al Premio iF Gold Design. Nello stesso anno, la Ferrari J50 vince il Red Dot Best of The Best, mentre LaFerrari Aperta, la 458MM Speciale e la super-premiata GTC4Lusso vincono il Red Dot.\nNel 2018, vince il Red Dot Best of the Best e l'Auto Europa 2019 Uiga con la Ferrari Portofino. Nel maggio dello stesso anno Manzoni riceve il Design Award for Concept Cars &amp; Prototypes Concorso d\u2019Eleganza Villa d\u2019Este con la Ferrari.\nNel 2019, riceve il premio Most Beautiful Supercar of the Year con la Ferrari Monza SP2, mentre la Ferrari Monza SP1 vince il Gold Award all\u2019iF Design Awards 2019, il Red Dot Best of The Best e il Good Design Award Chicago Athenaeum. Nel Maggio dello stesso anno, Flacio Manzoni e il suo e il suo Ferrari Team Design vincono l\u2019American Prize for Design destinato a onorare l'eccellenza e l'innovazione del design e assegnato dal Chicago Red Dot Design Team of the Year 2019.\nNel 2020, ottiene il premio Most Beautiful Supercar of the Year e il Car Design Award 2020 con la Ferrari Roma, l'iF Design Award con la Ferrari SF90 Stradale, la Ferrari F8 Tributo e la Ferrari P80/C, il Red Dot Best of The Best con la Ferrari SF90 Stradale, il Red Dot Design Awards con la Ferrari Roma e la Ferrari F8 Tributo. A settembre del 2020, la Ferrari Monza SP1 ottiene il ventiseiesimo Premio Compasso d\u2019Oro con la Ferrari Monza SP1e il Car Design Award 2020 sempre con la gi\u00e0 premiata Ferrari Roma.\nNel 2022 La Ferrari Daytona SP3 ha ottenuto il \u201cGrand Prize: most beautiful supercar 2022\u201d al festival internazionale dell\u2019auto di Parigi e al fianco di questo importante riconoscimento Flavio Manzoni viene insignito del Grand Prize of Design per la qualit\u00e0, creativit\u00e0 ed eccellenza del suo lavoro."}
{"id": "2174771", "revid": "223320", "url": "https://it.wikipedia.org/wiki?curid=2174771", "title": "Guess", "text": ""}
{"id": "2174776", "revid": "287204", "url": "https://it.wikipedia.org/wiki?curid=2174776", "title": "Claiborne &amp; Polk", "text": "La Claiborne &amp; Polk era una linea ferroviaria locale degli Stati Uniti d'America\nche venne costruita nel 1941 per l'esercitazione dei ferrovieri militarizzati nell'esercito americano.\nUniva i terminali di Camp Claiborne e Fort Polk.\nLa lunghezza era di circa 70 km e la costruzione avvenne per esercitazione delle truppe iniziando nell'autunno 1941 e terminando nel luglio 1942.\nVenne costruita con materiali usati e scarsa accuratezza, i ponti erano di legno costruiti sul posto con il legname appena tagliato, in caso di forti piogge era necessaria l'interruzione della linea.\nSu questa linea fecero esercitazione gran parte dei reparti del Military Railway Service dell'esercito americano.\nLa linea venne smantellata nel 1945, il materiale venne accantonato in magazzini dell'esercito e non ne rimane pressoch\u00e9 nulla.\nDai soldati venne soprannominata \"Crime and Punishment\"."}
{"id": "2174782", "revid": "84604", "url": "https://it.wikipedia.org/wiki?curid=2174782", "title": "Elva kvinnor i ett hus", "text": "Elva kvinnor i ett hus (\"Undici donne in una casa\") \u00e8 un album della cantante svedese Agnetha F\u00e4ltskog, pubblicato il 1\u00ba dicembre 1975. \u00c8 l'ultimo album da solista in lingua svedese della cantante degli ABBA.\nInizialmente programmato per il 1973, a causa della gravidanza della F\u00e4ltskog e, successivamente, dell'intensificarsi degli impegni della cantante degli ABBA dovuti all'inaspettato successo degli album del gruppo (\"Waterloo\" e \"ABBA\"), la pubblicazione di questo disco venne rimandata a fine 1975. Il disco venne registrato nello stesso periodo in cui l'altra cantante degli ABBA, Anni-Frid Lyngstad, preparava il suo disco da solista, intitolato \"Frida ensam\". Nell'arco dei quattro anni trascorsi dall'ultimo LP (\"N\u00e4r en vacker tanke blir en s\u00e5ng\") Agnetha F\u00e4ltskog ha comunque registrato un album dal vivo della versione svedese del musical \"Jesus Christ Superstar\" di Andrew Lloyd Webber e Tim Rice, e pubblicato una versione studio dello stesso, intitolata \"Agnetha F\u00e4ltskog De F\u00f6rsta \u00c5ren\".\nI testi delle canzoni, tutti in lingua svedese, sono dello scrittore e giornalista Bosse Carlgren, mentre la musica \u00e8 stata composta dalla stessa Agnetha F\u00e4ltskog. L'unica eccezione \u00e8 la versione svedese della canzone degli ABBA \"S.O.S.\", scritta da Benny Andersson, da Stig Anderson e dall'allora marito di Agnetha, Bj\u00f6rn Ulvaeus. La casa discografica Cupol, inoltre, insistette affinch\u00e9 venisse inclusa una versione svedese di una canzone degli ABBA per incrementare le vendite.\nRegistrazione dell'album.\nSecondo il progetto iniziale (molto diverso da ci\u00f2 che effettivamente fu realizzato), l'album avrebbe dovuto intitolarsi \"Tolv kvinnor i ett hus\" (Dodici donne in una casa), con dodici canzoni dedicate ad altrettanti personaggi, tutti femminili, ciascuno con differenti stili di vita e aventi in comune il solo fatto di abitare nella stessa casa. All'album era associato un ambizioso progetto grafico a cura di Bosse Carlgren con numerose fotografie della stessa F\u00e4ltskog relative alle dodici donne appena menzionate, ma quando gli impegni della cantante arrivarono a sovrapporsi fino al punto da mettere in discussione la stessa uscita dell'album, la casa discografica decise un taglio del budget che provoc\u00f2 l'annullamento del progetto grafico. Fu infine deciso di pubblicare l'album con dieci delle dodici canzoni inizialmente previste, alle quali, per evidenti ragioni commerciali, fu aggiunta (bench\u00e9 non inclusa nel progetto originale) come traccia iniziale la versione svedese di \"S.O.S.\", brano portato al successo dagli ABBA pochi mesi prima.\nLe melodie di questo album sono generalmente considerate pi\u00f9 complesse e pi\u00f9 influenzate dal rock e dal pop contemporaneo rispetto a quelle degli album precedenti, dove invece era presente una influenza del genere schlager, mentre i commoventi, ironici e umoristici testi composti da Bosse Carlgren costituivano delle piccole storie a s\u00e9 stanti, talvolta dal contenuto leggermente spinto. Il brano \"Och han v\u00e4ntar p\u00e5 mig\" descrive ad esempio la vicenda di una donna adulta corteggiata da un ragazzo molto pi\u00f9 giovane, mentre la canzone \"Doktorn!\", che parla di qualcuno che vuole smettere di fumare, include un verso che tradotto recita \"ho provato con le caramelle, ma sono diventato grasso come un maiale\". In ogni caso l'ultima traccia dell'album, \"Visa i \u00e5ttonde m\u00e5naden\" (Canzone nell'ottavo mese) fu scritta da Agnetha F\u00e4ltskog da un punto di vista personale, in quanto composta durante la gravidanza della cantante, in attesa della figlia Linda, agli inizi del 1973.\nLe prestazioni vocali di Agnetha F\u00e4ltskog in questo album sono considerate tecnicamente superiori a quelle dei precedenti album da solista, principalmente come risultato di un allenamento vocale intrapreso quando gli ABBA cominciavano a muovere i primi passi come gruppo. I critici musicali, inoltre, hanno notato che, dal punto di vista della produzione, il valore dell'album \u00e8 notevolmente maggiore rispetto a quello dei dischi precedenti.\nPromozione e successo in classifica.\nAgnetha F\u00e4ltskog promosse l'album con una performance dal vivo dei brani \"Dom har gl\u00f6mt\" e \"Tack f\u00f6r en underbar, vanlig dag\" nella trasmissione della tv svedese \"Sommarn\u00f6jet\". Sebbene gli ABBA fossero gi\u00e0 considerati in Svezia un gruppo importante a quel tempo, e bench\u00e9 l'album fosse stato un successo commerciale oltre che per la critica, non riusc\u00ec a raggiungere le prime dieci posizioni nella classifica svedese degli album pi\u00f9 venduti, fermandosi all'undicesima posizione, nonostante l'inclusione della versione in lingua svedese del brano \"S.O.S.\". \"Elva kvinnor i ett hus\" rimase comunque in classifica per ben 53 settimane, e tre degli undici brani inseriti nel disco entrarono nella classifica radiofonica Svensktoppen, e \"S.O.S.\" divenne un altro primo posto in questa classifica per Agnetha F\u00e4ltskog. La versione svedese di \"S.O.S.\", inoltre, raggiunse anche il 4\u00ba posto nella classifica dei singoli del gennaio 1976.\nVersioni in inglese.\nCome scritto precedentemente, il brano \"S.O.S.\" fu inizialmente registrato dagli ABBA in inglese. Lo stesso vale per la canzone \"Mina \u00f6gon\", inclusa nell'album Ring Ring del 1973, il primo del quartetto \"Bj\u00f6rn &amp; Benny, Agnetha &amp; Frida\" (ancora il nome ABBA non era stato scelto), con il titolo \"Disillusion\", con i testi di Bj\u00f6rn Ulvaeus, divenendo di fatto l'unico brano degli Abba composto da Agnetha F\u00e4ltskog. Si tratta inoltre di uno dei due unici brani non composti dal trio Andersson/Anderson/Ulvaeus (l'altro \u00e8 un medley di canzoni folk americane, scelto come lato B del singolo del 1978 \"Summer Night City\").\nDopo la vittoria all'Eurovision Song Contest 1974 con il brano \"Waterloo\", Agnetha F\u00e4ltskog fu contattata dalla casa discografica britannica Embassy, che voleva lanciarla sul mercato del Regno Unito come cantante solista. Fu cos\u00ec che la cantante degli ABBA registr\u00f2 una versione in inglese del brano \"Gulleplutt\", dal titolo \"Golliwog\", pubblicato come singolo nell'estate del 1974, ed avente come lato B \"Here for your love\", versione in inglese del brano di Agnetha del 1972 \"Tio mil kvar till Korpilombolo\" (A dieci miglia da Korpilombolo). \"Gulleplutt\" fu cos\u00ec la prima pubblicazione in inglese e nel Regno Unito, circa diciotto mesi prima del suo inserimento nell'album \"Elva kvinnor i ett hus\" per il mercato svedese. \"Golliwog\" pass\u00f2 inosservata nel Regno Unito, la collaborazione con la Embassy non dur\u00f2 ulteriormente, perci\u00f2 il singolo \u00e8 diventato un pezzo ricercato dai collezionisti, e queste due rarit\u00e0 in inglese furono nuovamente pubblicate per la prima volta su CD nel 2004, nel bonus disc della raccolta \"Agnetha F\u00e4ltskog De F\u00f6rsta \u00c5ren\".\nLista tracce.\nSalvo altrimenti specificato, le musiche sono di Agnetha F\u00e4ltskog, i testi di Bosse Carlgren."}
{"id": "2174788", "revid": "37401", "url": "https://it.wikipedia.org/wiki?curid=2174788", "title": "4 elementi", "text": ""}
{"id": "2174794", "revid": "21344417", "url": "https://it.wikipedia.org/wiki?curid=2174794", "title": "I fantastici viaggi di Simbad", "text": ""}
{"id": "2174796", "revid": "125714236", "url": "https://it.wikipedia.org/wiki?curid=2174796", "title": "I fantastici viaggi di Sinbad", "text": "I fantastici viaggi di Sinbad (\"The Fantastic Voyages of Sinbad the Sailor\") \u00e8 una serie televisiva animata statunitense del 1996, scritta da Doug Molitor e basata sulle storie del marinaio Sinbad de \"Le mille e una notte\".\nLa serie \u00e8 stata trasmessa per la prima volta negli Stati Uniti su Cartoon Network dal 2 febbraio 1998, per un totale di 26 episodi ripartiti su una stagione. In Italia la serie \u00e8 stata trasmessa su Rete 4, all'interno di Game Boat, dal 1998.\nTrama.\nUn giovane marinaio di nome Sinbad decide di viaggiare verso lidi lontani in compagnia di Hakeem e del suo gatto Kulak."}
{"id": "2174798", "revid": "1906976", "url": "https://it.wikipedia.org/wiki?curid=2174798", "title": "Donnalucata", "text": "Donnalucata, abitanti, \u00e8 una frazione marinara del comune di Scicli da cui dista circa 8\u00a0km, nel libero consorzio comunale di Ragusa.\nNel 1091, il conte Ruggero d'Altavilla sconfisse i saraceni, secondo una leggenda religiosa, grazie all'intervento della Madonna detta poi \"delle Milizie\", e in tale luogo fu costruito un santuario.Attorno al santuario e ad una torre costiera si sviluppa nei secoli il borgo.La costa \u00e8 caratterizzata da ampie spiagge di fine sabbia dorata, che in estate diventano meta di folle di vacanzieri.Le attivit\u00e0 principali sono la pesca ed il turismo, oltre all'agricoltura in serra con la produzione di primizie orticole e fiori.\nOrigini del nome.\nL'origine del nome Donnalucata deriva dalla sua antica sorgente. Un viaggiatore e noto cartografo arabo, Muhammad al-Idrisi, invi\u00f2 infatti al Sultano Saladino una relazione in cui diceva di aver trovato una fonte che sgorgava cinque volte al giorno, ad ore ben precise e corrispondenti alle ore delle preghiere musulmane. Disse di aver trovato \"\u02bfayn al-awq\u0101t\", ovvero 'la fonte delle ore', che latinizzato divenne Donnalucata. Il nome della fonte pass\u00f2 poi ad indicare il luogo.&lt;br&gt;Si \u00e8 ritenuto in passato di poter individuare detta fonte (che non pi\u00f9 protetta dall'azione del mare avrebbe perso le sue caratteristiche) nelle \"Ugghie\" (sorgenti d'acqua dolce) sul lido di Micenci.&lt;br&gt;Per quanto poi riguarda il presunto \u201cmiracolo\u201d, \u00e8 plausibile che la fonte in questione sgorgasse tutto il giorno, ma che fosse visibile solo durante la bassa marea, al tramonto, e coincidente con l'ora della preghiera.\nStoria.\nIl territorio dove oggi sorge Donnalucata ha visto la presenza umana, fin da tempi antichissimi. Vi sono infatti notizie, non confermate, della presenza di una fonte sacra a Cerere in et\u00e0 greca, sulla marina, in un punto gi\u00e0 noto ai fenici che vi tenevano un mercato di schiavi.&lt;br&gt;La presenza di un forte culto nei confronti della dea Cerere non \u00e8 fenomeno isolato negli iblei se si pensa che anche la vicina Kamarina teneva feste in suo onore e l'aveva raffigurata anche sulle proprie monete.&lt;br&gt;Anche a Donnalucata si tenevano grandiose feste \"cereali\", che avevano lo scopo di ringraziare la dea per il raccolto; si tenevano nel mese di agosto e a tutt'oggi vi \u00e8 una festa che sembra esserne erede, ma che \u00e8 dedicata alla Madonna Assunta, alla quale peraltro era stata dedicata la chiesa appena eretta.\nVerso la fine dell'undicesimo secolo, Donnalucata, cos\u00ec come tutto il resto del territorio sciclitano, era contesa tra Normanni e Saraceni.&lt;br&gt;Nel 1091 ci fu, secondo la tradizione, parzialmente confermata dai Codici Sciclitani, un epico scontro in cui i Normanni (cristiani), sebbene di molto inferiori nel numero, guidati dal conte Ruggero d'Altavilla, ebbero la meglio sulle truppe dell'Emiro Bell Khan. A questo proposito la tradizione sacra tramanda la vicenda di un intervento della Madonna su un cavallo bianco (Madonna dei Milici o delle Milizie).&lt;br&gt;Il nome \u00abMilici\u00bb, \u00e8 tuttavia opportuno precisare, va messo in relazione non al termine \u00abMilizie\u00bb, ma ad un tempio dedicato a Dioniso Bacco \u00abMilicio\u00bb presente in epoca greca in loco. Nel luogo della battaglia fu costruito un santuario, dedicato alla Vergine Guerriera, e contenente tra l'altro l'impronta impressa sulla pietra del suo stesso piede. Il Santuario, distrutto da un terremoto nel 1693, fu ricostruito nel 1721. Il terremoto del 1693 fu disastroso per tutti gli iblei; durante tale periodo la zona era stata ceduta dal nobile Fabiano Arizzi a Giuseppe Miccich\u00e8 che a sua volta l'aveva ceduta alla famiglia Mirabella; quest'ultima aveva venduto la zona ai gesuiti.&lt;br&gt;In tale periodo, il nome di Donnalucata, derivato dalla fonte, era stato assunto non solo dalla zona, ma anche da una torre (probabile riferimento alla \u201ctorre saracena\u201d), di propriet\u00e0 del barone Miccich\u00e8, che aveva funzione di protezione della borgata. La stessa sorgeva su una torre precedente che risaliva al XIV secolo ed era stata costruita, assieme a molte altre nella zona, su disposizione del Vicer\u00e9.&lt;br&gt;Il \u2018600 fu anche il secolo che vide la presenza a Donnalucata del grande pensatore e scrittore fra' Mariano Perello.&lt;br&gt;In seguito alla cacciata dei gesuiti, il borgo pass\u00f2 ai Penna, che vi avviarono la costruzione della villa a monte della citt\u00e0 e dell'attuale palazzo Mormino Penna.\nLa moderna Donnalucata.\nDonnalucata affina la sua vocazione marinara durante il Risorgimento, quando \u00e8 il porto privilegiato per i contatti con gli esuli politici che si trovano a Malta. Grazie anche a questo si ottiene nel 1840 la costruzione della strada Scicli-Donnalucata.&lt;br&gt;A questi anni risale il primo documento pervenuto e attestante notizie su Donnalucata. Si tratta della planimetria del 1848 di propriet\u00e0 della famiglia Pinzero Leotta; da essa appare come all'epoca nel paese vi fossero 2 categorie di abitazioni: le ricche e grandi ville patrizie di propriet\u00e0 delle famiglie nobiliari sciclitane e le piccole e basse casette dei marinai del posto, tutte addossate le une alle altre.&lt;br&gt;L'assetto urbanistico di allora era notevolmente diverso da quello odierno, tuttavia gi\u00e0 nell'Ottocento il centro della borgata appariva essere il crocevia tra la via Casmene e la via Busacca (oggi via Pirandello).&lt;br&gt;Nel 1878 vengono iniziati i lavori di costruzione della chiesa di S. Caterina da Siena (terminati nel 1883), gran merito per ci\u00f2 va senz'altro a Monsignor Giovanni Blandino che fu Vescovo di Noto dal 1832 al 1913. Questi conosceva la allora piccola borgata di marinai perch\u00e9 vi si recava d'estate ospite della famiglia Penna.&lt;br&gt;Il primo comitato cittadino per la costruzione di una chiesa si costituisce il 22 giugno 1873, presieduto dal preposto D. Pietro Paolo Spadaro. Ma vi sono due persone che in tempi diversi svolgeranno un ruolo determinante: si tratta del farmacista Guglielmo Pinzero e del canonico Guglielmo Conti; il primo, che fu anche consigliere comunale in Scicli e che serv\u00ec la chiesa come confrate, fu attivissimo durante la sua costruzione proprio per il suo fervore cattolico; il secondo ebbe, se possibile, un ruolo ancora pi\u00f9 importante, in quanto oltre a sovrintendere alla costruzione della chiesa, che fu invero abbastanza laboriosa, si occup\u00f2 anche di tener informata la Curia netina dei progressi.&lt;br&gt;La costruzione fu ultimata il 12 luglio 1885 e fu il Conti che ne diede notizia a Mons. Blandino. La chiesa neoeretta venne dedicata alla Madonna Assunta e fu considerata dipendente dalla chiesa Madre di Scicli.&lt;br&gt;In quello stesso periodo il centro cittadino contava circa 600 abitanti, ma la borgata aveva anche iniziato ad essere punto di riferimento per chi viveva nelle campagne circostanti infatti venne anche istituita una scuola per i bambini del luogo.&lt;br&gt;Una ditta tedesca costruisce, nei primi del Novecento, all'entrata del paese il cosiddetto \"garage\" (noto per lo stile liberty) che serviva come rimessa per i carichi di pece, estratta nelle cave tra Scicli e Modica, in attesa di essere imbarcati per la Germania. Tanto le cave quanto la rimessa furono poi confiscate dal governo italiano come preda di guerra successivamente alla conclusione della prima guerra mondiale.&lt;br&gt;Nel 1927 si costituisce il Consorzio di irrigazione dell'Agro di Donnalucata per un miglior sfruttamento delle ingenti risorse idriche, ad esso segu\u00ec la costituzione di un Consorzio di Bonifica per le molte zone paludose nella valle dell'Irminio.&lt;br&gt;Si inizia a praticare diffusamente la serricoltura, che consente la coltivazione intensiva delle primizie e dei fiori.&lt;br&gt;Nel secondo dopoguerra, il boom economico genera un aumento della popolazione e quindi investimenti nel campo dell'edilizia."}
{"id": "2174810", "revid": "767487", "url": "https://it.wikipedia.org/wiki?curid=2174810", "title": "Igrici", "text": "Igrici \u00e8 un comune dell'Ungheria di 1.278 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2174814", "revid": "767487", "url": "https://it.wikipedia.org/wiki?curid=2174814", "title": "Imola (Ungheria)", "text": "Imola \u00e8 un comune dell'Ungheria di 115 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2174815", "revid": "123132416", "url": "https://it.wikipedia.org/wiki?curid=2174815", "title": "Tregenda", "text": "La tregenda \u00e8, secondo la tradizione nordica, una riunione notturna di una moltitudine di diavoli, di anime e spiriti dannati e di streghe, organizzata per finalit\u00e0 malefiche.\nL'uso della parola nella lingua italiana moderna \u00e8 ormai raro e per lo pi\u00f9 cristallizzata in espressioni quali \"atmosfera da tregenda\", \"notte da tregenda\", \"ambiente da tregenda\", per indicare notti sconvolte da tuoni e fulmini, o da eventi tragici e spaventosi. Ancora pi\u00f9 raro l'uso come sinonimo di moltitudine caotica di persone. Tuttavia, il suo utilizzo ha recentemente beneficiato di un rinnovato interesse (a partire da Settembre 2021), ripresa in numerosi articoli su quotidiani a diffusione nazionale (casi analoghi sono rappresentati dall'utilizzo dei termini 'iconico', 'resilienza', 'fluido': ovvero espressioni che negli anni precedenti erano praticamente assenti ma che, per scelte editoriali, in epoche recenti sono state diffusamente riprese ed oggi frequentemente utilizzate).\nEtimologia.\nPer alcuni significherebbe, letteralmente, \"\"trecento\", trovandovi continuazione del latino \"trecenta\", plurale neutro di \"trecenti\"\", ovvero, appunto, \"trecento\" che, nella lingua latina, ebbe significato di numero indefinito e grande, poi, con significato traslato, stette a significare \"fuochi fatui\", indicando le molte fiammelle che si possono osservare di notte nei cimiteri. Sempre traendo dal significato di \"quantit\u00e0 di persone\", il termine tregenda sta oggi a significare, similmente a sabba, un'adunata di streghe, diavoli e fattucchiere con radici da ricercare probabilmente in leggende demoniache di origine nordica; per estensione il significato viene allargato per definire pandemonio, confusione.\nSecondo altri, la parola \"tregenda\" \u00e8 un adattamento del cognome di Bettina Treghendij, celeberrima fattucchiera bulgara. Vissuta a Bobov Dol nel Seicento, fu autrice di autorevoli sabba. Alla sua figura si ispirano le fattezze della strega rappresentata in basso a destra nell'olio su tela \"Il grande caprone\" di Francisco Goya.\nNella cultura di massa.\nNei calendari delle streghe, le date del 21 dicembre, e 24 giugno (ovvero nei pressi delle notti di solstizio e di equinozio), vengono definite come prima, seconda e terza notte di tregenda.\nGiacomo Puccini, nella sua opera d'esordio \"Le Villi\", fa entrare in scena le streghe che danno il nome all'intera opera con un intermezzo sinfonico denominato appunto \"La Tregenda\"."}
{"id": "2174821", "revid": "767487", "url": "https://it.wikipedia.org/wiki?curid=2174821", "title": "Irota", "text": "Irota \u00e8 un comune dell'Ungheria di 108 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2174826", "revid": "709565", "url": "https://it.wikipedia.org/wiki?curid=2174826", "title": "L'Isola del Tesoro (serie animata 1996)", "text": "L'Isola del Tesoro (\"The Legends of Treasure Island\") \u00e8 una serie televisiva a cartoni animati britannica prodotta nel 1996 da Dino Athannassiou e Film Fair composta da 26 episodi trasmessa in Italia unicamente su Rete 4, all'interno del programma-contenitore per ragazzi \"Game Boat\", nel 1997.\nTrama.\nLa storia \u00e8 una libera interpretazione rispetto a quella originale di Robert Louis Stevenson con l'aggiunta di elementi fantastici.\nSigla.\nLa sigla \"L'Isola del Tesoro\" \u00e8 scritta da Alessandra Valeri Manera e Franco Fasano e cantata da Cristina D'Avena."}
{"id": "2174829", "revid": "767487", "url": "https://it.wikipedia.org/wiki?curid=2174829", "title": "J\u00f3svaf\u0151", "text": "J\u00f3svaf\u0151 \u00e8 un comune dell'Ungheria di 320 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2174830", "revid": "287204", "url": "https://it.wikipedia.org/wiki?curid=2174830", "title": "Virginia Reiter", "text": "Biografia.\nAttrice da sempre dotata di una voce melodiosa e di grande espressivit\u00e0, capace di entrare in comunicazione con il pubblico anche grazie alla sua affascinante femminilit\u00e0, Virginia Reiter \u00e8 una figura di primo piano nel teatro italiano tra Ottocento e Novecento.\nEsord\u00ec nel mondo teatrale nel 1883 nella compagnia del capocomico Giovanni Emanuel, diventandone prima attrice nel 1887. Tra il 1887 e il 1892 recit\u00f2 anche all'estero in Europa e America.\nLavor\u00f2 nella stagione 1894-1895 con la Talli-Reinach in alcuni testi brillanti e dal 1895 al 1899 con la Leigheb-And\u00f2 e con questa compagnia fu, nel 1896, apprezzata nel dramma, prima interprete della \"Lupa\" di Giovanni Verga. Form\u00f2 poi, tra l 1900 e il 1902, la Reiter-Pasta con Francesco Pasta con la quale mise in scena il suo maggior cavallo di battaglia: \"Madame Sans-G\u00eane\" di Victorien Sardou e \u00c9mile Moreau, da lei replicato 280 volte tanto da venire assimilata a Caterina, la schietta e simpatica protagonista della commedia.\nFu quindi socia di Luigi Carini con il quale rimase sino al 1915, anno in cui si ritir\u00f2 dalle scene. Il 19 febbraio 1915, al Teatro Dal Verme di Milano, i pi\u00f9 importanti attori italiani dell'epoca portarono in scena \"Goldoni e le sue sedici commedie nuove\" di Paolo Ferrari in onore di Virginia Reiter e di Ermete Novelli che si ritiravano dalle scene. La Reiter aveva la parte di Placida, moglie di Medebac.\nGrazie all'estrema versatilit\u00e0 ottenne grandi gratificazioni in ogni genere.\nDopo il suo ritiro, pressata da continue richieste, Reiter decise di tornare sulle scene tra il 1920 e il 1921 per una sola ultima tourn\u00e9e, che fu chiamata \"dei 100 giorni\": 100 recite in tutta Italia, partendo da Roma (Teatro Argentina) per toccare Napoli, Pisa, Livorno, Genova, Pavia, Piacenza, Como, Milano, Alessandria, Torino, Firenze, Brescia, Mantova, Padova, Rovigo, Ferrara, Ravenna, Forl\u00ec, Ancona, Trieste, Venezia, Parma, per concludersi a Bologna. Con lei era una schiera di attori di primo piano quali Paola Pezzaglia, Maria Marussig, Manlio Bertoletti. La tourn\u00e9e assunse le proporzioni di un grande evento, e rimase negli annali del teatro, registrando un trionfo a ogni tappa. La grande attrice dette cos\u00ec, come meglio non avrebbe potuto, il suo addio alle scene. \u00c8 sepolta nel cimitero San Cataldo di Modena."}
{"id": "2174833", "revid": "110157", "url": "https://it.wikipedia.org/wiki?curid=2174833", "title": "Karcsa", "text": "Karcsa \u00e8 un comune dell'Ungheria di 2.004 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2174835", "revid": "729019", "url": "https://it.wikipedia.org/wiki?curid=2174835", "title": "Quintin Geldenhuys", "text": "Nel dicembre 2009 \u00e8 stato invitato dai Barbarians per il tradizionale incontro di fine \"tour\" contro la , vinto dalla formazione britannica a inviti per 25-18.\nL'anno successivo viene riconfermato nella selezione londinese per la sfida con i campioni del mondo. Segna la meta che permette ai Barbarians di vincere l'incontro.\nProveniente dal Viadana, entr\u00f2 a far parte della neonata \"franchise\" di Celtic League (oggi Pro12) degli Aironi, emanazione della squadra del Mantovano; allo scioglimento della squadra nel 2012 e il subentro nella rinnovata Pro12 delle Zebre, Geldenhuys \u00e8 passato in quest'ultima squadra dalla stagione 2012-13.\nIl C.T. della Nazionale italiana Jacques Brunel ha nominato Geldenhuys capitano in occasione del \"tour\" della squadra nel Pacifico a giugno 2014, stante l'indisponibilit\u00e0 del capitano titolare, Sergio Parisse.\nIl 28 novembre 2016, dopo aver disputato il test match contro due giorni prima, annuncia il ritiro dalla nazionale per dedicarsi al club delle Zebre.\nA marzo 2017 si \u00e8 ritirato definitivamente per seguire l'azienda agricola di famiglia in Sudafrica."}
{"id": "2174844", "revid": "404137", "url": "https://it.wikipedia.org/wiki?curid=2174844", "title": "Ponte alle forche", "text": ""}
{"id": "2174855", "revid": "1543377", "url": "https://it.wikipedia.org/wiki?curid=2174855", "title": "Battaglia di Lagunillas", "text": "La battaglia di Lagunillas fu un conflitto della guerra di Arauco svoltosi l'8 novembre 1557 tra l'esercito di Garc\u00eda Hurtado de Mendoza e l'esercito Mapuche, nei pressi di un lago situato una lega a sud del fiume B\u00edo B\u00edo.\nStoria.\nPrevedendo l'invasione di Mendoza del loro territorio, i Mapuche organizzarono la difesa raggruppando le forze a disposizione in tre luoghi. Il primo era un pucar\u00e1 costruito sulla cima di Andalic\u00e1n, cinque leghe a sud di Concepcion, che permetteva il controllo del territorio fino alla costa di Arauco. Il resto degli uomini fu stanziato tra Millarapue e Tucapel.\nL'esercito ben equipaggiato di Mendoza lasci\u00f2 Concepcion il 29 ottobre per iniziare la propria campagna contro i Mapuche, e marci\u00f2 verso sud fino a raggiungere la foce del Bio-Bio. Qui si accamparono inviando un piccolo contingente a risalire il fiume per cinque leghe, con il compito di tagliare la legna e costruire zattere per attraversare il corso d'acqua. Questo movimento aveva il compito di distrarre i Mapuche mentre effettuavano la traversata usando le navi della loro flotta, e speciali zattere costruite per trasportare le centinaia di cavalli. Il trucco ebbe successo, e l'esercito pot\u00e9 attraversare il fiume presso la foce senza l'opposizione degli indigeni.\nDopo la traversata, l'esercito prosegu\u00ec a sud per un'altra lega, fino a raggiungere alcuni piccoli laghi alle pendici delle montagne boscose dell'Regione dell'Araucan\u00eda, la catena montuosa di Nahuelbuta. Qui si accamparono mentre un piccolo distaccamento guidato dal capitano Reinoso si muoveva a sud per effettuare una ricognizione del tratto di terreno che avrebbero percorso l'indomani. Quando gli uomini di Reinoso giunsero in vista delle forze Mapuche di Andalic\u00e1n, furono attaccati. Reinoso inizi\u00f2 una ritirata davanti all'avanzare del nemico, nel tentativo di guadagnare tempo mentre inviava un messaggero da Mendoza per avvisarlo del pericolo. Nel frattempo un paio di soldati spagnoli lasciarono il campo senza permesso per raccogliere dei frutti nel bosco vicino, e scoprirono un gran numero di Mapuche pronti per un'imboscata. Uno dei due fu ucciso, mentre l'altro riusc\u00ec a fuggire avvisando i compagni della prossimit\u00e0 del nemico.\nDopo aver ricevuto i messaggeri di Reinoso il governatore gli mand\u00f2 come rinforzo cinquanta cavalieri e venti archibugieri guidati da Rodrigo de Quiroga. Grazie a questo contingente Reinoso e Quiroga bloccarono l'avanzata Mapuche nelle paludi. Avvisato della presenza dei Mapuche pronti all'imboscata, Mendoza organizz\u00f2 velocemente il proprio esercito per attaccarli ed allontanarli. Ben presto Reinoso e Quiroga tornarono riunendosi all'esercito, con i Mapuche di Andalic\u00e1n alle costole, ed una battaglia che stava per iniziare nei pressi del campo.\nNonostante fossero in netta minoranza, archibugieri ed artiglieria spagnola bloccarono gli attacchi Mapuche, e la cavalleria li obblig\u00f2 a tornare alle paludi dove sarebbero stati protetti dai cavalli. I fanti spagnoli li seguirono e, dopo un'ostinata resistenza, i Mapuche fuggirono sulle colline boscose oltre le paludi. Gli spagnoli li inseguirono con cautela, temendo imboscate, e fecero ritorno nel tardo pomeriggio con i prigionieri. Due soli spagnoli furono uccisi, ma molti erano gravemente feriti, mentre 300 Mapuche erano caduti in combattimento, e 150 erano stati catturati, compreso Galvarino.\nProcessati per insurrezione, i prigionieri furono condannati all'amputazione della mano destra e del naso, mentre ad altri tra cui Galvarino furono tagliate entrambe le mani. Galvarino ed il resto dei prigionieri furono rilasciati come lezione per il resto della trib\u00f9. Mendoza mand\u00f2 Galvarino ad informare il toqui Caupolic\u00e1n del numero e del tipo di persone che sarebbero entrate sul loro territorio, in modo da intimorirlo e convincerlo ad arrendersi senza altri scontri armati.\nIl giorno seguente Mendoza avanz\u00f2 catturando il pucara abbandonato di Andalic\u00e1n. L'indomani l'esercito prosegu\u00ec conquistando le colline di Marihue\u00f1u, scarsamente difese, creando un corridoio grazie al quale altri spagnoli sarebbero entrati nella provincia di Arauco.\nBibliografia.\nDi queste fonti Pedro Mari\u00f1o de Lobera ed Alonso de G\u00f3ngora Marmolejo si dice che siano stati in battaglia, mentre Jer\u00f3nimo de Vivar risiedeva a Santiago, ed i suoi scritti sono basati sui racconti fatti da altri."}
{"id": "2174857", "revid": "198682", "url": "https://it.wikipedia.org/wiki?curid=2174857", "title": "Arno Stern", "text": "Biografia.\nArno Stern frequent\u00f2 per tre anni una scuola a Kassel in Germania prima di emigrare in Francia con i propri genitori dopo la presa del potere da parte di Hitler. Dopo lo scoppio della Seconda Guerra Mondiale la famiglia fuggi in Svizzera. Insieme a circa 300 altri profughi Arno Stern pass\u00f2 i propri anni giovanili fino alla fine della guerra in un capannone mal ristrutturato. Durante questo periodo dell'internato i profughi vennero assistiti da enti assistenziali, che mettevano a loro disposizione libri, tra l'altro di storia dell'arte. Anche in questi anni Arno Stern sfrutt\u00f2 il suo tempo limitato per disegnare. Alla fine della guerra, dopo anni di internato e apolidismo, Arno Stern ritorn\u00f2 con la propria famiglia in Francia e ottenne la cittadinanza francese.\nNel 1946 gli fu affidato il ruolo di educatore presso un istituto per orfani di guerra. In quell'occasione, ebbe l'intuizione di proporre la pittura ai piccoli ospiti dell'istituto e questa esperienza riscosse molto successo. Nel 1949 a Parigi, nel quartiere Saint Germain-des-Pr\u00e9s, cre\u00f2 un Atelier che defin\u00ec Closlieu per continuare l'attivit\u00e0 intrapresa precedentemente con gli orfani ed estenderla. Da attente osservazioni, condotte all'interno del Closlieu, Stern diede rilievo alla traccia come beneficio per chi la compie e mise da parte l'importanza del messaggio e del destinatario dell'opera. Attraverso la traccia avviene una manifestazione che Stern definisce Formulazione.\nNel 1986 fonda l'IRSE Institut de Recerche en S\u00e9miologie de l'Expression.\nDagli anni sessanta si dedica al compito di divulgare la propria pratica e le proprie scoperte con incontri e conferenze continue; inoltre, si occupa di avviare al suo mestiere i \"practiciens\" tramite appositi percorsi di formazione.\nCloslieu.\nIl Closlieu \u00e8 un Atelier creato dall'educatore tedesco Arno Stern. \n\u00c8 un luogo allestito appositamente per permettere di dipingere senza pressioni e influenze. I Praticien, coloro che dipingono all\u2019interno del Closlieu, condividono la stanza senza competizione o spettatori. All'interno di questo contesto un Servente, che conosce il gioco del dipingere e ha seguito un corso di formazione, si mette a loro disposizione.\nNel Closlieu non si creano opere indirizzate ad un destinatario o contenenti un messaggio, ma avviene una manifestazione attraverso il dipingere, che Stern definisce Formulazione."}
{"id": "2174860", "revid": "228587", "url": "https://it.wikipedia.org/wiki?curid=2174860", "title": "Boyscout Alto Adige", "text": ""}
{"id": "2174862", "revid": "729019", "url": "https://it.wikipedia.org/wiki?curid=2174862", "title": "Simone Favaro", "text": "Biografia.\nResidente a Zero Branco, inizi\u00f2 a giocare a rugby all'et\u00e0 di nove anni su consiglio di un amico di famiglia. Crebbe nel in cui comp\u00ec tutte le trafile delle giovanili; nel 2005-06 vinse il campionato italiano Under-19, fu selezionato per l'Accademia FIR di Tirrenia e rappresent\u00f2 l'Italia, gi\u00e0 a livello giovanile, nella Nazionale Under-21 e nella Nazionale a 7.\nAl nel 2008 si impose come titolare fisso, disputando 18 incontri di Super 10; a fine stagione esord\u00ec in Nazionale maggiore, a Melbourne contro l'; in precedenza con la nazionale a 7 aveva preso parte alla Coppa del Mondo di categoria a Dubai.\nNella stagione 2009-10 fu al in cui disput\u00f2 15 incontri di campionato; per la stagione 2010-11 venne ingaggiato dagli , \"franchise\" italiana in Celtic League.\nDopo due anni passati con gli Aironi, Favaro continu\u00f2 a giocare in Celtic League, divenuta nel frattempo il nuovo campionato Pro12, indossando la maglia del Benetton Treviso.\nDal 2015 milit\u00f2 nella \"franchise\" scozzese dei Glasgow Warriors, campioni uscenti del Pro12 2014-15, con un contratto biennale. Al termine della prima stagione, i tifosi dei Warriors lo scelsero come miglior giocatore dell'annata.\nInizialmente escluso dalla lista dei convocati alla per via di problemi a una spalla, fu convocato proprio prima dell'inizio della competizione per far fronte all'assenza di un collega infortunato, ma successivamente si \u00e8 dichiarato indisponibile per il Sei Nazioni 2016, preferendo dedicarsi all'attivit\u00e0 di club. Tuttavia, a novembre fu selezionato per il trittico autunnale di \"test match\", e contro venne nominato capitano.\nNel marzo del 2017 i Warriors gli comunicarono che non gli sarebbe stato rinnovato il contratto; in seguito Favaro riveler\u00e0 che era stato contattato da importanti club internazionali ma che aveva declinato le offerte perch\u00e9 intendeva rimanere con la franchigia di Glasgow, la cui tardiva decisione di non rinnovare il contratto gli imped\u00ec di accasarsi ad un club di alto livello. Deluso per la situazione creatasi, in estate accett\u00f2 la proposta delle che gli offrono di partecipare al campionato di Eccellenza e un impiego come poliziotto. Nel periodo successivo non venne pi\u00f9 convocato in Nazionale, anche se nel novembre 2017 fu l'unico italiano a ricevere la convocazione da parte dei Barbarians.\nAl termine della stagione 2018-19, annunci\u00f2 il ritiro dall'attivit\u00e0 sportiva."}
{"id": "2174877", "revid": "1573940", "url": "https://it.wikipedia.org/wiki?curid=2174877", "title": "Anatolij Akimov", "text": "Era il fratello maggiore del pallanuotista Vladimir Akimov."}
{"id": "2174878", "revid": "1573940", "url": "https://it.wikipedia.org/wiki?curid=2174878", "title": "Vadim Vladimirovi\u010d Gul'jaev", "text": ""}
{"id": "2174880", "revid": "1784492", "url": "https://it.wikipedia.org/wiki?curid=2174880", "title": "Aleksandr Dolgu\u0161in", "text": ""}
{"id": "2174882", "revid": "729019", "url": "https://it.wikipedia.org/wiki?curid=2174882", "title": "Giulio Rubini (rugbista)", "text": "Biografia.\nProveniente dal Frascati, fratello minore dell'ex rugbista e cuoco Gabriele (meglio noto con lo pseudonimo di \"Chef Rubio\"), esord\u00ec in campionato con la compagine laziale, in serie A, nel 2004 ed entr\u00f2 quasi subito nell'orbita internazionale, risultando convocato con la Nazionale Under-18.\nNel 2006 fu ingaggiato dal Parma, con cui rimase quattro stagioni: in tale periodo ebbe l'occasione di incamerare i primi titoli del suo \"palmar\u00e8s\" con due Coppe Italia e una Supercoppa. Presente nell'orbita della Nazionale maggiore di Nick Mallett fin dal 2008, esord\u00ec nel corso del Sei Nazioni 2009 a Edimburgo contro la .\nDichiarato \u00abatleta di interesse nazionale\u00bb dalla Federazione Italiana Rugby, fu ingaggiato, per la stagione 2010-11, dagli , \"franchise\" italiana in Celtic League. Dal 2012 al 2014 fu stabilmente convocato in Nazionale 7s per disputare il torneo europeo Sevens Grand Prix Series.\nNell'estate 2011 non fu riconfermato nella \"rosa\" della franchigia lombardo-emiliana e si accas\u00f2 ai per disputare l'Eccellenza. Dalla stagione successiva gioc\u00f2 nella fino all'estate 2015, quando si ritir\u00f2 dal rugby giocato per intraprendere la carriera professionale di fisioterapista e \"personal trainer\".\nDal 2017 fa parte dello staff di preparazione atletica della Nazionale di rugby a 7 maschile dell'Italia."}
{"id": "2174885", "revid": "1573940", "url": "https://it.wikipedia.org/wiki?curid=2174885", "title": "Aleksandr Dreval", "text": ""}
{"id": "2174887", "revid": "6923", "url": "https://it.wikipedia.org/wiki?curid=2174887", "title": "Altrincham", "text": "Altrincham \u00e8 una localit\u00e0 di Trafford, Greater Manchester, in Inghilterra. Si trova a sud del fiume Mersey, a circa 8 miglia () a sud-ovest del centro di Manchester, a 3 miglia () a sud-ovest di Sale, e a 10 miglia () a est di Warrington. Secondo il censimento inglese effettuato nel 2001 la citt\u00e0 aveva una popolazione di persone, mentre quello effettuato nel 2011, ovvero il pi\u00f9 recente, mostra un aumento consistente, arrivando a unit\u00e0.\nStoricamente parte della contea di Cheshire, Altrincham divenne nel 1290 una Citt\u00e0 di mercato, ovvero avrebbe potuto ottenere il diritto a tenere un mercato. Era un periodo dove l'economia era basata principalmente sull'agricoltura, piuttosto che sul commercio. Ci fu in seguito un ulteriore sviluppo socio-economico con l'estensione del canale di Bridgewater ad Altrincham e l'arrivo della ferrovia nel 1849, che stimol\u00f2 l'attivit\u00e0 industriale della citt\u00e0. Dalla crescita successiva di Altrincham furono assorbiti diversi villaggi periferici. \u00c8 inoltre la sede della societ\u00e0 calcistica Altrincham Football Club e di tre club di hockey sul ghiaccio, ovvero i Manchester Storm, gli Altrincham Aces, e i Trafford Tornados.\nAltrincham oggi \u00e8 una ricca citt\u00e0 di pendolari, in parte grazie ai suoi mezzi di trasporto. La citt\u00e0 ha una forte presenza della classe media; vi \u00e8 stato un costante aumento di questa classe sociale ad Altrincham a partire dal XIX secolo.\nStoria.\nLa prova dell'esistenza di attivit\u00e0 umana preistorica consiste nelle due punte di freccia neolitiche trovate ad Altrincham, e, pi\u00f9 lontano, una concentrazione di manufatti. Inoltre sembrano esserci segni di una strada romana; essa mostra la presenza di varie riparazioni, il che significherebbe infatti che tale strada sia stata costruita e di conseguenza utilizzata per un periodo di tempo considerevole.\nIl nome della citt\u00e0, Altrincham, precedentemente veniva scritto come \"Aldringeham\". Il suo significato probabilmente \u00e8 \"fattoria del popolo di Aldhere\". Recentemente, a partire dal XIX secolo, viene scritto sia Altrincham che Altringham.\nPrima che i Normanni invadessero l'Inghilterra, le Corti che circondavano Altrincham erano di propriet\u00e0 dei Thegn; dopo l'invasione sono diventate di propriet\u00e0 di Hamon de Massey, sebbene Altrincham non fosse menzionata nel Domesday Book. Il primo riferimento documentato della citt\u00e0 risale al 1290, quando le fu concesso il suo statuto come borgo libero da Baron Hamon de Massey V. La concessione permise la creazione di un mercato settimanale, ed \u00e8 possibile che de Massey abbia deciso di generare reddito per la citt\u00e0 attraverso il commercio e i pedaggi. Questo pu\u00f2 suggerire che Altrincham fosse gi\u00e0 prevista in passato di diventare una Citt\u00e0 di mercato, una cosa insolita durante il Medioevo, quando la maggior parte delle comunit\u00e0 erano agricole.\nAltrincham Fair divenne St James's Fair o Samjam nel 1319, e continu\u00f2 fino al 1895. La prima residenza di cui abbiamo certezza \u00e8 \"la Collinetta\", su Stamford Street, vicino al centro della citt\u00e0 medievale. Secondo scavi effettuati nel 1983 dalla South Trafford Archaeological Group, l'edificio risale al XIII o XIV secolo, e forse conteneva un forno di essiccazione. Durante la Guerra civile inglese, gli uomini di Altrincham combatterono per il parlamentare Sir George Booth, stando quindi tra le file dei Roundhead. Erano di conseguenza avversi ai Cavalier. Durante la guerra gli eserciti si accamparono in diverse occasione nelle vicine colline chiamate Downs Bowdon.\nNel 1754, \u00e8 stato creato un tratto di strada a sud di Altrincham, lungo il percorso da Manchester a Chester. In seguito furono create delle ulteriori sezioni: nel 1765 una strada che collegava Timperley a Sale, e nel 1821 un tratto che univa Altrincham a Stockport. La manutenzione delle strade pass\u00f2 alle autorit\u00e0 locali nel 1888. Il collegamento del Canale di Bridgewater con Altrincham nel 1765 ha stimolato lo sviluppo dell'orticoltura, e per molti anni Altrincham \u00e8 stata notata soprattutto per le sue verdure. Nel 1767 vennero costruiti dei magazzini lungo il canale a Broadheath: si tratta del primo passo nello sviluppo di essa come area industriale e l'inizio dell'industrializzazione di Altrincham. Il canale \u00e8 stato collegato nel 1776 al fiume Mersey.\nNel 1845 il Parlamento del Regno Unito approva la legge per la costruzione del Manchester South Junction e Altrincham Railway (MSJAR), una ferrovia suburbana. \nLa prima partenza di un treno ad Altrincham risale al 20 luglio 1849, quando port\u00f2 65 passeggeri. Il MSJAR aveva due stazioni nella citt\u00e0: ad, Altrincham, pi\u00f9 precisamente a Stockport Road, e a Bowdon, pi\u00f9 precisamente sull'incrocio tra Lloyd Street e Railway Street. Entrambe le stazioni sono state sostituite nel 1881 da una nuova stazione ferroviaria, la Altrincham and Bowdon railway station, su Stamford New Road. La stazione London and North Western Railway, sulla fascia nord della citt\u00e0, \u00e8 stata aperta nel 1854, mentre un ulteriore collegamento \u00e8 stato creato il 12 maggio 1862 dalla Cheshire Midland Railway (in seguito Cheshire Lines Committee), che trasportavano da Altrincham a Knutsford.\nCon i suoi nuovi collegamenti ferroviari, Altrincham e le aree circostanti divennero luoghi ricercati e convenienti per le classi medie e i pendolari, che si insediarono presto nella citt\u00e0.\nSi trasferirono nella citt\u00e0 anche professionisti e industriali. Tanti di loro non andavano in treno, ma viaggiavano giornalmente in pullman. Tra il 1851 e il 1881 la popolazione aument\u00f2 da abitanti a . La zona industriale di Broadheath, che copre circa 250 acri (), \u00e8 stata fondata nel 1885 da Harry Grey, VIII conte di Stamford, per attirare le imprese. Nel 1900 Broadheath aveva le sue banchine, magazzini e stazioni di produzione di energia elettrica. La vicinanza del sito alla ferrovia, \u00e8 diventata interessante per le aziende che costruiscono macchine utensili, macchine fotografiche e rettificatrici. La presenza di aziende come Tilghmans Sand Blast e Linotype and Machinery Company rendono Broadheath un'area industriale di carattere nazionale. Nel 1914 a Broadheath c'erano 14 aziende, che impiegavano migliaia di lavoratori. Una di queste era la Budenberg Gauge Company. \nTra il 1891 e il 1901 la popolazione di Altrincham \u00e8 aumentata del 35%, da abitanti a .\nA causa della Seconda guerra mondiale ci sono stati diversi cambiamenti ad Altrincham. Anche se la citt\u00e0 \u00e8 stata testimone di alcune incursioni da parte dei Luftwaffe (l'aviazione militare tedesca) sulla zona di Manchester, \u00e8 emersa dalla guerra relativamente indenne, e come per il resto della Gran Bretagna, ha sperimentato un boom economico. Questo si \u00e8 manifestato per la costruzione di nuove abitazioni e la ricostruzione del centro della citt\u00e0 nel 1960. Tuttavia, durante l'occupazione nel 1970 a Broadheath, \u00e8 diminuita di quasi il 40%.\nAmministrazione.\nAltrincham divenne un comune libero, una borgata di autogoverno, quando le fu concesso uno statuto nel giugno 1290 da Hamon de Massey V. La concessione permise la creazione della \"corporazione dei mercanti\", gestita dalla borghesia della citt\u00e0 per le persone che riscuotevano le tasse e che passavano attraverso il quartiere. \nIl borgo era governato da una Court leet, ovvero una corte storica composta esclusivamente dai baroni. Erano presenti principalmente in Inghilterra, Galles, e Irlanda. Il primo sindaco eletto risale al 1452. Tra le funzioni della corte c'erano il mantenimento della quiete pubblica e la regolamentazione dei mercati e delle fiere.\nIl quartiere non era uno di quelli riformati dal Municipal Corporations Act del 1835, e ha continuato ad esistere sotto il controllo del signore del castello e della Court leet fino alla sua definitiva soppressione nel 1886.\nLa legge sulla salute pubblica del 1848 condusse alla creazione nel 1851 del consiglio locale di Altrincham della sanit\u00e0 per affrontare le condizioni igieniche causate dalla crescente popolazione della citt\u00e0.\nIl consiglio locale \u00e8 stata ricostituito come un consiglio di distretto urbano nella contea amministrativa di Cheshire sotto l'obbligo della Local Government Act del 1894. La Altrincham Urban District \u00e8 stata ampliata nel 1920, quando le sono state aggiunte parti di Carrington e Dunham Massey, entrambe parrocchie civili. Un'ulteriore espansione ebbe luogo nel 1936: la parrochhia civile Timperley \u00e8 stata abolita e la maggior parte della sua area venne incorporata dalla Altrincham UD. Allo stesso tempo, c'\u00e8 stato uno scambio minore di territorio con il distretto urbano di Hale; da annotare anche una piccola aggiunta di porzione di terra da parte della Bowdon Urban District. Inoltre \u00e8 stata aggiunta un'ulteriore porzione sostanziale della parrocchia civile Dunham Massey. Nel 1937 al distretto urbano venne concessa una carta di incorporazione, e divenne una citt\u00e0 comunale. Al nuovo quartiere venne concesso un suo nuovo personale stemma, caratterizzato dai riferimenti araldici ai Masseys e ai Conti di Stamford. Con il passaggio del Local Government Act del 1972, le contee amministrative e le circoscrizioni comunali sono state abolite, e Altrincham diviene a far parte della citt\u00e0 metropolitana di Trafford, a Greater Manchester, il 1\u00ba aprile 1974.\nIl Consiglio di Trafford \u00e8 responsabile della gestione dei servizi locali, come l'istruzione, l'urbanistica, la raccolta dei rifiuti, le case popolari, e i servizi sociali. L'area \u00e8 divisa in sette circoscrizioni elettorali: Altrincham, Bowdon, Broadheath, Hale Barns, Hale Central, Timperley, e Village. Questi reparti dispongono di 21 dei 63 seggi del Consiglio di Trafford; dalle elezioni locali del 2014 quindici di questi posti sono andati al partito conservatore, tre al partito laburista, e tre ai liberaldemocratici. Altrincham precedentemente era nella circoscrizione parlamentare omonima, creata nel 1885. Questa \u00e8 durata fino al 1945, quando fu sostituita dalla Altrincham and Sale. In seguito, nel 1997, essa viene a sua volta incorporata dalla recente Altrincham and Sale West. Sin dalla sua costituzione, la Altrincham and Sale West \u00e8 stata rappresentata nella Camera dei Comuni da parte del deputato conservatore Graham Brady. Questo \u00e8 uno dei soli due seggi conservatori di Greater Manchester.\nGeografia fisica.\nAltrincham si trova sul bordo sud-occidentale dell'area urbana di Manchester, immediatamente a sud del comune di Sale, e a 8 miglia () a sud-ovest dal centro di Manchester. \u00c8 situata nella fascia nord-ovest della pianura del Cheshire, appena a sud del fiume Mersey. Il Canale di Bridgewater passa attraverso Broadheath, un sobborgo della citt\u00e0. L'acqua potabile di Altrincham \u00e8 fornita dalla United Utilities. La roccia locale \u00e8 costituita principalmente da Keuper Waterstone, un tipo di arenaria, e l'acqua recuperata da queste rocce \u00e8 molto dura e spesso salina, rendendola imbevibile. Il clima della citt\u00e0 \u00e8 generalmente temperato, con pochi sbalzi di temperatura. La temperatura media della citt\u00e0 \u00e8 leggermente superiore a quella del Regno Unito, mentre le precipitazioni annue e il numero medio di ore di sole sono leggermente al di sotto della media del Regno Unito.\nInsieme a Sale, Stretford e Urmston, Altrincham \u00e8 una delle quattro principali aree urbane di Trafford. L'area di Altrincham, come definito dal Consiglio di Trafford, comprende la parte meridionale di Trafford. L'area occupata dal sobborgo di Broadheath fino al 1970 era un centro industriale, mentre ora \u00e8 sede della grande distribuzione commerciale. La parte pi\u00f9 densamente popolata della citt\u00e0 \u00e8 quella intorno al centro della citt\u00e0, mentre quelle meno densamente abitate e con pi\u00f9 spazi verdi sono i villaggi, come Bowdom e Hale. L'area di Oldfield Brow si trova nella periferia della citt\u00e0, lungo il canale di Bridgewater e vicino a Dunham Massey.\nSociet\u00e0.\nEvoluzione demografica.\nSecondo il censimento effettuato nel 2001 nel Regno Unito, la citt\u00e0 di Altrincham ha una popolazione totale di persone. Delle sue famiglie, il 38,7% sono coppie sposate che vivono insieme. Il 30,4% \u00e8 composto da una sola persona, l'8,2 % sono coppie conviventi, mentre il 9,0% sono genitori singoli.\nLa densit\u00e0 di popolazione della citt\u00e0 \u00e8 di abitanti per miglio quadrato (/km\u00b2), dove ogni 100 donne ci sono 94,8 maschi. Tra le persone che hanno tra i 16 e i 74 anni, il 21,7 % non ha alcun titolo di studio (simile al 21,3 % di Trafford ma minore del 28,9 % dell'Inghilterra). Altrincham ha una bassa percentuale di persone non-bianche, ovvero il 4,6 %. Gli asiatici sono la pi\u00f9 grande minoranza etnica della zona: comprende infatti l'1,3 % della popolazione.\nNel 1931 il 14,6 % della popolazione di Altrincham apparteneva alla classe media, leggermente superiore rispetto al dato dell'Inghilterra e del Galles, che era del 14 %. Nel 1971 alla classe media apparteneva il 28,8 % della citt\u00e0, con una netta differenza rispetto al 24,0 % nazionale. La classe operaia invece era calata, dal 30,3 % nel 1931 (36,0 % in Galles e Inghilterra) al 18,6 % (26,0 &amp; a livello nazionale).\nCambiamento demografico.\nSecondo le dichiarazioni dei redditi del 1664, Altrincham aveva una popolazione di circa 636 persone, diventando cos\u00ec il pi\u00f9 grande degli insediamenti locali; nel 1801 la popolazione aument\u00f2 in modo spropositato, sfiorando le 1700 unit\u00e0. Nella prima met\u00e0 del XIX secolo, il numero degli abitanti aument\u00f2 del 165 %, superiore l'89 % dell'Inghilterra e il 98 % di Trafford.\nLa crescita demografica della zona \u00e8 stata il risultato della rivoluzione industriale, e anche se Altrincham \u00e8 stato uno dei comuni cresciuti pi\u00f9 in fretta del distretto metropolitano di Trafford, non era niente in confronto ai settori industriali di Ashton-under-Lyne, Hyde, e Manchester.\nNella seconda met\u00e0 del XIX secolo, la popolazione di Altrincham crebbe del 275 %, superiore al 235 % di Trafford del 69 % dell'Inghilterra. La tabella di seguito riportata la variazione demografica dal 1801, inclusa la variazione della percentuale rispetto al censimento precedente.\nReligione.\nDurante il periodi medievale e post-medievale Altrincham faceva parte della parrocchia di Bowdon. La bassa densit\u00e0 di popolazione ha fatto s\u00ec che la citt\u00e0 non avesse una chiesa fino a quando gli anglicani costruirono una cappella nel 1799. Nella citt\u00e0 erano presenti anche degli anti-conformisti: i metodisti costruirono una cappella nel 1790, mentre i battisti ne costruirono un'altra nel 1870. Con l'arrivo di immigrati irlandesi nel 1830 e 1840 si diffuse il cattolicesimo in tutta la zona: nel 1860 fu infatti costruita la prima chiesa cattolica.\nDiverse chiese ad Altrincham sono ritenute architettonicamente importanti, abbastanza da essere elencate nella lista Monumento classificato. Tra le chiese elencate ci sono: la Christ Church, Church of St Alban, Church of St George, Church of St John the Evangelist, e la Trinity United Reformed Church.\nSecondo il Censimento del Regno Unito del 2001 il 78,8 % dei residenti di Altrincham dice di essere cristiano, l'1,1% appartiene alla religione ebraica, l'1,1 % \u00e8 musulmano, lo 0,4 % induista, lo 0,2 % buddista, e lo 0,1 % Sikh. Di conseguenza, secondo il censimento, il 12,1 % degli abitanti dice di non essere di nessuna religione, lo 0,2 % di professare una religione alternativa, mentre il 6,1 % non ha detto a quale religione appartenesse. Altrincham si trova nella Diocesi cattolica di Shrewsbury e nella Church of England Diocese of Chester. La sinagoga pi\u00f9 vicina si trova a Hale.\nEconomia.\nStoricamente, Altrincham era una citt\u00e0 di mercato, e le due principali aree di lavoro erano l'agricoltura e il commercio mercantile. Anche se la citt\u00e0 attravers\u00f2 un periodo di nel XV secolo, riusc\u00ec a riprendersi, e le fiere annuali si svolsero fino alla met\u00e0 del XIX secolo, mentre i mercati vengono organizzati tuttora. Durante la rivoluzione industriale, Altrincham divenne una citt\u00e0 industriale, in particolare il sobborgo di Broadheath, che \u00e8 stato appunto sviluppato in un'area con molte industrie. Nel 1801, come parte della sua industria tessile, c'erano quattro cotonifici ad Altrincham, anche se chiusero tutti prima del censimento del 1851. Il declino del settore tessile nella citt\u00e0 rispecchi\u00f2 il declino dell'industria del distretto metropolitano di Trafford; questo \u00e8 stato causato da una mancanza di investimenti, provocando un'ulteriore sviluppo delle aree industriali pi\u00f9 affermate, come Manchester, Ashton-under-Lyne, e Oldham.\nDurante la fine del XIX secolo e l'inizio del XX, le industrie pi\u00f9 importanti si spostarono nel sobborgo di Broadheath, aumento l'occupazione locale. L'area venne costantemente abbandonata dalla met\u00e0 del XX secolo, causando un tracollo dell'occupazione: da a in un periodo di 10 anni circa (1960-1970). Nonostante la presenza in citt\u00e0 di rivenditori come Tesco, Sainsbury's, e Marks &amp; Spencer, \u00e8 stato creato un nuovo superstore ASDA a Broadheath,\nLa storica Citt\u00e0 di mercato si svilupp\u00f2 come zona residenziale nel XIX secolo, anche se conserva il suo patrimonio di vendita al dettaglio nell'Old Market Place (una zona di conservazione). Molti distretti di vendita al dettaglio della citt\u00e0 sono stati recentemente costretti a chiudere a causa della concorrenza del vicino Trafford Centre (un enorme centro-commerciale).\nNel 2006 la Trafford Metropolitan Borough Council ha svelato i piani per una riqualificazione di 1,5 milioni di \u00a3 per il centro della citt\u00e0. La ristrutturazione creer\u00e0 piedi quadrati ( di nuovi spazi commerciali e piedi quadrati () di spazio rinnovato, fornendo piedi quadrati () in totale.\nNel 2013 \u00e8 iniziata la costruzione di Altair. Il progetto comprende un hotel, uffici, negozi, e posti per mangiare, oltre alla creazione di posti di lavoro permanenti. Ulteriori \u00a3 20 milioni sono destinati per la ristrutturazione della vicina stazione ferroviaria Altrincham Interchange. Un'indagine del 2010 ha rilevato che, pur essendo in una delle zone pi\u00f9 ricche del paese, quasi un terzo dei negozi ad Altrincham erano vuoti; il Consiglio di Trafford attribu\u00ec l'elevato numero (78) agli effetti della recessione, e prevede di ristrutturare Stamford House, che ha lasciato la maggior parte dei suoi negozi inutilizzati.\nSecondo il censimento del Regno Unito del 2001, il settore di occupazione dei residenti di Altrincham era: 18,4 % nei servizi immobiliari e commerciali; 16,0 % nel dettaglio e nell'ingrosso; 12,1 % nella produzione; 10,7 % nella salute e nel lavoro sociale; 8,3 % nell'educazione; 8,3 % nel trasporto e nelle comunicazioni; 5,8 % nella finanza; 5,7 % nella costruzione; 4,2 % nei servizi di alberghi e ristoranti; 4,2 % nell'amministrazione pubblica e nella difesa; 0,8 % nell'agricoltura; 0,8 % nell'energia nella fornitura di acqua; 0,2 % nell'estrazione mineraria; 4,6 % nel lavoro autonomo. Questi dati sono sostanzialmente in linee con quelli nazionale, ad eccezione della presenza relativamente alta della percentuale di lavoratori nei servizi immobiliari e commerciali della citt\u00e0.\nIl censimento ha registrato anche l'attivit\u00e0 economica dei residenti con un'et\u00e0 compresa tra i 16 e i 74 anni: il 5,3 % di loro si occupa della casa o della famiglia; il 4,3 % \u00e8 permanente malato o disabile; il 3,2 % degli studenti sono senza lavoro; il 2,2 % degli studenti fa un lavoro contemporaneamente allo studio; il 2,4 % sono economicamente inattivi per altri motivi. Il tasso di disoccupazione ad Altrincham del 2,2 % \u00e8 molto pi\u00f9 basso rispetto al 3,3 % nazionale.\nCultura.\nEventi e luoghi.\nAltrincham ha due teatri, l'Altrincham Garrick Playhouse e il Club Theatre. L'Altrincham Garrick Group \u00e8 stato fondato nel 1913. \nIl Garrick fu il primo palcoscenico a mettere in scena Psycho, nel 1982. Nel 1998 ha ricevuto un finanziamento di dalla National Lottery, come parte di per riqualificare il teatro. La ristrutturazione di esso \u00e8 stata completata nel 1999. Il Club Theatre apr\u00ec nel 1896 come St Margaret's Church Institute Amateur Dramatics Society. Esso fornisce un luogo per le produzioni Trafford Youth Theatre ogni anno, e partecipa al Hale One Act Festival, un evento annuale di una settimana iniziato nel 1972. Il club ha ricevuto diversi riconoscimenti sia dalla Greater Manchester Drama Federation che dalla Cheshire Theatre Guild.\nSport.\nL'Altrincham Football Club, soprannominato \"The Robins\", \u00e8 stato fondato nel 1903. Gioca le partite casalinghe al Moss Lane e attualmente milita in Conference Premier, la quinta divisione del campionato di calcio inglese. Ha militato 23 stagioni nel massimo livello dilettantistico: dal 1979 al 1997, nel 1999-2000 e dal 2004 in poi.\nAltrincham \u00e8 una delle poche citt\u00e0 nell'Inghilterra nord-occidentale ad avere una pista di pattinaggio; inoltre ha avuto una squadra di hockey sul ghiaccio dal 1961, quando nel sobborgo di Broadheath \u00e8 stata creata la Altrincham Ice Rink (appunto una pista di pattinaggio).\nGli Altrincham Aces (in seguito ribattezzati Trafford Metros) giocarono dal 1961 fino al 2003, quando la Altrincham Ice Rink chiuse i battenti. La citt\u00e0 trascorse tre anni senza una squadra di pattinaggio o di hockey su ghiaccio, fino a quando fu costruita una nuova pista da pattinaggio, la Altrincham Ice Dome. Essa ha una capienza di spettatori.\nIstruzione.\nL'aumento della popolazione di Altrincham spinse la fondazione di pi\u00f9 scuole nel corso del XIX secolo, e dal 1856 la citt\u00e0 aveva 9 scuole, 1 collegio, e 23 insegnanti. L'introduzione dell'istruzione obbligatoria durante la seconda met\u00e0 del XIX secolo aument\u00f2 la domanda delle scuole, e nel 1886 Altrincham aveva 12 scuole di chiesa e 8 scuole private. Altrincham ricevette diversi sfollati durante la Seconda Guerra Mondiale, e fu in questo periodo che \u00e8 stato fondato il St Ambrose College.\nAltrincham ora ha diciotto scuole elementari, una scuola speciale e otto scuole secondarie, di cui cinque scuole di grammatica. Trafford mantiene un sistema di istruzione selettivo valutato con l'esame Eleven plus. Molte delle scuole secondarie di Altrincham hanno lo status di specialista: l'Altrincham College of Arts (arte); l'Altrincham Grammar School for Boys (lingue); l'Altrincham Grammar School for Girls (lingue); l'Blessed Thomas Holford Catholic College (matematica e informatica); il Loreto Grammar School (scienze e matematica); l'St. Ambrose College (matematica e informatica). Altrincham College of Arts,\nInfrastrutture e trasporti.\nLa costruzione del \"Manchester, South Junction and Altrincham Railway\" ha avuto inizio nel 1845. La linea \u00e8 stata aperta nel mese di ottobre 1849 con i servizi forniti dalla Stazione di Manchester Piccadilly Nel 1931 divenne una delle prime linee ferroviarie elettriche della Gran Bretagna. Allo stesso tempo \u00e8 stata aperta una nuova stazione ad Altrincham sulla stessa linea, a Navigation Road, servendo diversi complessi residenziali nella zona. Nel 1937 i treni che collegavano Manchester e Altrincham erano 130. La linea \u00e8 stata rinnovata nei primi anni 1990. Un'altra stazione ferroviaria ha servito la parte settentrionale di Altrincham tra il 1853 e il 1962."}
{"id": "2174888", "revid": "1573940", "url": "https://it.wikipedia.org/wiki?curid=2174888", "title": "Vladimir \u017dmudskij", "text": ""}
{"id": "2174893", "revid": "1951004", "url": "https://it.wikipedia.org/wiki?curid=2174893", "title": "Leonid Osipov", "text": ""}
{"id": "2174894", "revid": "46291", "url": "https://it.wikipedia.org/wiki?curid=2174894", "title": "Lemna trisulca", "text": "Lemna trisulca \u00e8 una pianta acquatica della famiglia delle Aracee.\nDistribuzione e habitat.\nLa specie ha una distribuzione cosmopolita.\nVive in acque dolci, specialmente nelle risorgive e nelle pozzanghere di acqua stagnante."}
{"id": "2174895", "revid": "1953061", "url": "https://it.wikipedia.org/wiki?curid=2174895", "title": "Ashton-in-Makerfield", "text": "Ashton-in-Makerfield \u00e8 una localit\u00e0 di 28.505 abitanti della contea della Greater Manchester, in Inghilterra, gi\u00e0 comune fino al 1974."}
{"id": "2174897", "revid": "767487", "url": "https://it.wikipedia.org/wiki?curid=2174897", "title": "Nikolaj Andreevi\u010d Mel'nikov", "text": ""}
{"id": "2174901", "revid": "124123", "url": "https://it.wikipedia.org/wiki?curid=2174901", "title": "Aleksandr \u0160idlovskij", "text": ""}
{"id": "2174902", "revid": "72396", "url": "https://it.wikipedia.org/wiki?curid=2174902", "title": "Fabio Sargentini", "text": "\u00c8 conosciuto come gallerista d'avanguardia e direttore della storica Galleria L'Attico di Roma. Nella sua carriera di gallerista ha lanciato molti artisti tra cui Pino Pascali, Jannis Kounellis, Luigi Ontani, Piero Pizzi Cannella, Nunzio, Sergio Ragalzi, Giancarlo Limoni, Claudio Palmieri, Enrico Luzzi, Marco Tirelli, Claudio de Paolis e si \u00e8 adoperato per superare lo steccato tra le arti: dalla sua galleria sono infatti passati non solo la pittura e la scultura contemporanea, ma il teatro, la musica e la danza. Fabio Sargentini ha sempre accompagnato la sua attivit\u00e0 di gallerista d'avanguardia a quella teatrale e letteraria. Ha promosso diversi festival di danza e musica e dal 1979 ha messo in scena diverse opere teatrali. Sul versante letterario ha inoltre pubblicato diversi volumi.\nBiografia.\nL'infanzia e la prima galleria.\nFabio Sargentini nasce a Roma il 26 agosto del 1939. Nel novembre 1957, al fianco del padre Bruno, fonda a Roma la Galleria l'Attico, che inaugurata con una mostra collettiva il 25 novembre. Nella prima sede in Piazza di Spagna, esposero principalmente artisti ormai affermati come Vasco Bendini, Jean Fautrier, Lucio Fontana, Giuseppe Capogrossi, Roberto Matta, Ren\u00e9 Magritte, Victor Brauner. Nel 1966 l'Attico ospita le personali di Pino Pascali e Umberto Bignardi. Nel 1967, le mostre di Pino Pascali e Jannis Kounellis gettarono le basi di quello che diventer\u00e0 pi\u00f9 tardi L'Arte Povera\nNel 1967 si tiene la Collettiva all'Attico \"Fuoco, Immagine, Acqua, Terra\", Roma. Testi di Alberto Boatto e Maurizio Calvesi. Espongono Bignardi, Ceroli, Gilardi, Kounellis, Pascali, Pistoletto.\nIn questa mostra Kounellis present\u00f2 \"Margherita di fuoco\", fiore in metallo. Dal suo cuore usciva una fiamma aguzza alimentata da un cannello a gas che faceva da gambo. \nIl catalogo comprende due opere di Pascali: \"1 metro cubo di terra, 2 metri cubi di terra\" e \"9 metri quadri di pozzanghere\". \u00c8 proprio con riferimento all'uso dei mitici elementi naturali base delle alchimie classiche e rinascimentali che Calvesi sottolinea \"il clima di eccitata tensione che accompagn\u00f2 questa memorabile mostra, l'euforica sensazione di una svolta antropologica e radicale nel modo di fare arte\". \nBignardi proponeva \"Rotor vision\", doppio cilindro con apparato elettrico ruotante che consentiva di alternare lungo la sua circonferenza luminosa il film \"Motion vision\"e diapositive: volendo, il quinto elemento di aristotelica memoria, la luce.\nGli anni '70.\nNel 1968, la precoce morte di Pino Pascali per un incidente automobilistico, gett\u00f2 Sargentini, suo amico fraterno, in un profondo stato di sconforto, fino alla chiusura della galleria di Piazza di Spagna, per riaprirla il 14 gennaio 1969 in una sede nuova in Via Beccarla. Nei mesi precedenti infatti, l'incontro con la performer italoamericana Simone Forti ed i suoi racconti dell'esperienza newyorkese, in cui \"musicisti, danzatori, scultori, pittori collaboravano fra loro (...) cercavano spazi diversi nell'ottica della commistione delle arti, una chiesa sconsacrata, il greto di un fiume, il roof di un grattacielo...\", aprirono a Sergentini nuove potenzialit\u00e0, portandolo ben presto a viaggiare fra Roma e New York, nel tentativo di formare un ponte fra la capitale e la grande mela. Vengono cos\u00ec presentati nel 1969, presso L'Attico di Via Beccarla, i due compositori del minimalismo americano Terry Riley e La Monte Young. Negli anni successivi, Sergentini collabor\u00f2 con Simone Carella del Beat '72 alla creazione di festival di musica e di danza, portando in questi luoghi Philip Glass, Steve Reich, Charlemagne Palestine, Joan La Barbara e di nuovo La Monte Young, che presenta in anteprima assoluta \"The Well Tuned Piano\", le danzatrici e performer Trisha Brown, Simone Forti e le proiezioni dei videoartisti Gerry Schum e Marisa Merz.\nL'esordio artistico romano fondamentale di Gino De Dominicis, che avviene con il Gruppo Laboratorio 70 di Via Brunetti, ampiamente documentato nel cortometraggio \"Esperienze\" del 1968-69, dove il Gruppo Laboratorio 70 di Via Brunetti fa un importante performance in Piazza del Popolo a Roma, che vede De Dominicis su un trattore, Marcello Grottesi con una corazza e pattini a rotelle, e Paolo Matteucci su un Velocipide a vapore. In un seguito Sargentini chiese al Gruppo di Via Brunetti di entrare nella sua Galleria, ma soltanto De Dominicis accett\u00f2, ed espose la sua prima personale il 5 novembre del 1970 presso L'Attico.\nLe sue \"pi\u00e8ce\" teatrali \"Peter Pan\" e \"Ballerina\" segnano, nel 1979, l'avvento in Italia del teatro concettuale.\nGli anni 2000.\nSargentini nel 2003 \u00e8 tornato alla regia teatrale insieme a Elsa Agalbato con \"Il sogno di Orfeo.\" Nel 2007, insieme, allestiscono un piccolo teatro all'interno della galleria di via del Paradiso nel quale ogni anno mettono in scena spettacoli teatrali sperimentali.\nNegli ultimi anni la sua attenzione si rivolge ai giovani pittori e scultori: Matteo Montani, Luca Padroni, Giuseppe Capitano e Paolo Picozza, Luigi Puxeddu.\nMostre.\nTra le mostre all'Attico ha curato:\nMusica e Danza.\nCome ideatore e organizzatore di festival di danza e musica ha curato: \"Danza Volo Musica Dinamite\", 1969; \"Festival di musica e danza\", 1972; \"Tantra Yoga Raga\", 1973; \"Festival of East-West Music\" - \"Concerti di musica orientale e occidentale\", 1974; \"India America\", 1977; \"Relax\" 1977; \"4 Pianoforti\", 1999, \"Sitar Guitar\" 2000.\nOpere letterarie.\n\"L'amico della luna\" (De Luca Editore) 1984; \"Deserto di rose (\"Edizioni L'Attico) 1986; \"Foglie volate (\"Edizioni De Luca) 1987; \"Diario per modo di dire (\"Scheiwiller) 1995; \"Il balcone di Trilussa (\"Roma) 1999; \"Il pescatore di perle (\"Edizioni della Cometa) 2002; \"Diarietto teatrale (\"Edizioni della Cometa)2005; \"Il mio doppio fuma l'oppio\" (Edizioni L'Obliquo) 2008; \"Perle coltivate\" (Edizioni L'Obliquo) 2011; \"Quirite malinconico\" (Edizioni L'Obliquo) 2015. Le sue poesie sono apparse sulla rivista Nuovi Argomenti.\nTeatro.\n\"Peter Pan\" e \"Ballerina\" 1979 (Teatro Beat 72). Dal 2003 con sua moglie Elsa Agalbato, attrice e regista, firma le regie di: \"Il sogno di Orfeo\" 2003, (Sala 1); \"Lui? e Ragazzaccio!\" 2004 (Teatro Due); \"Bois ton sang, Beaumanoire\" 2005 (Teatro Due); \"Happy Journey\" 2005 (Ass.Culturale Senzatitolo); \"Viva Villa! L\"ettura integrale dell'Odissea tradotta da Emilio Villa 2005 (Emons Audiolibri) \"Doppio Shakespeare. Otto personaggi per sedici interpreti\" 2007; \"Obliquo Pirandello\" 2010; \"Edipo, la Sfinge, lo Spettro\" 2011; \"L' Eneide.\" Lettura integrale 2011 (Emons audiolibri); \"Amlieto\" 2012; \"Spalle al pubblic\"o 2013; \"Munch &amp; Schiele\" 2014; \"Vola via con me, Desdemona!\" 2015; \"Ti\" \"regalo un anello\" 2016."}
{"id": "2174905", "revid": "767487", "url": "https://it.wikipedia.org/wiki?curid=2174905", "title": "Ashton-under-Lyne", "text": "Ashton-under-Lyne \u00e8 un centro abitato di abitanti della contea della Greater Manchester, in Inghilterra, sede del municipio di Tameside."}
{"id": "2174909", "revid": "438678", "url": "https://it.wikipedia.org/wiki?curid=2174909", "title": "Area metropolitana di Venezia", "text": "L'area metropolitana di Venezia si identifica in una conurbazione dovuta alla continuit\u00e0 urbana ed all'interazione sociale ed economica di alcuni comuni della Provincia di Venezia ed il capoluogo stesso, delimitata secondo la legge regionale 12 agosto 1993, n. 36. Tuttavia nessun ente pubblico-istituzionale ha rappresentato l'area metropolitana cos\u00ec definita; questa stessa area metropolitana \u00e8 in dibattito di concretizzarsi nell'istituzione di una citt\u00e0 metropolitana, il cui territorio amministrativo coinciderebbe con quello della Provincia di Venezia.\nIn totale l'area metropolitana di Venezia si estende su una superficie di 582,05\u00a0km\u00b2 e conta una popolazione di 359.952 abitanti, di cui circa il 76% detenuto dal comune di Venezia. L'area ha una densit\u00e0 di popolazione pari a 618 ab/km\u00b2.\nComposizione.\nIn base alla Legge regionale del Veneto 12 agosto 1993, n. 36 (BUR n. 68/1993), l'area metropolitana di Venezia comprendeva l'omonima citt\u00e0 e 4 comuni, come mostra la tabella seguente.\nDibattito sull'istituzionalizzazione.\nI comuni di Vigonovo, Scorz\u00e8, Fossalta di Piave, Meolo e Cinto Caomaggiore si sono espressi per il \"no\" all'adesione alla citt\u00e0 metropolitana: Vigonovo ha scelto la Provincia di Padova, mentre Scorz\u00e8 ha optato per la Provincia di Treviso. Altri comuni della Provincia si sono espressi negativamente rispetto al nuovo ente. Tuttavia non avendo indicato la provincia di destinazione, oppure avendone indicata una fuori Regione (opzione non consentita dalla legge) sono entrati a far parte della Citt\u00e0 Metropolitana a partire dal 1\u00ba gennaio 2014.\nIl comune di Padova aveva gi\u00e0 espresso in precedenza, tramite l'allora sindaco Flavio Zanonato, il desiderio di far parte integrante della citt\u00e0 metropolitana di Venezia, scelta che era parsa improponibile perch\u00e9 avrebbe coinvolto anche la intera vasta provincia relativa e si era optato invece da parte del governo nazionale guidato da Mario Monti per l'accorpamento della provincia di Treviso con quella di Padova, norma poi naufragata nelle aule parlamentari a seguito della crisi di governo a fine 2012. Tuttavia il 15 giugno 2013, a seguito dell'elezione del nuovo sindaco di Treviso Giovanni Manildo l'8 giugno 2013, di orientamento politico avverso al precedente sindaco di Treviso Giancarlo Gentilini, ma in piena consonanza politica con i sindaci di Padova e Venezia, anche il sindaco di Treviso ha proposto che sia Padova che Treviso entrino a far parte della citt\u00e0 metropolitana di Venezia, proposito comune che i tre sindaci hanno pubblicamente proclamato in un incontro comune avvenuto a Treviso."}
{"id": "2174914", "revid": "324026", "url": "https://it.wikipedia.org/wiki?curid=2174914", "title": "Trocca", "text": "La trocca o t\u00f2ppita \u00e8 un antico strumento musicale calabrese legato alla tradizione cattolica e usato durante la Pasqua.\nForma.\nLa trocca o t\u00f2ppita \u00e8 costruita su una tavola dello spessore di circa un centimetro per cm 20 di larghezza e cm 30 di altezza, intagliata in mezzo e nel centro dell\u2018intaglio \u00e8 fissato un rocchetto sul quale gira la parte del legno intagliata. Il nome dello strumento sarebbe una voce onomatopeica che si riferisce al suono (\"troc troc troc...\") che viene riprodotto muovendo la trocca con la mano. \nPi\u00f9 semplicemente pu\u00f2 essere costruita montando una maniglia a forma di \u03a9 su una tavola tipo tagliere col manico. Girando velocemente la tavola con la mano, la maniglia ruota e sbattendo su di essa, produce il classico suono.\nStoria e uso.\nUsata nei piccoli paesi della Calabria ionica nel periodo pasquale. Durante la settimana santa (la Passione di Ges\u00f9) a partire dal gioved\u00ec santo, giorno in cui il suono delle campane viene proibito, esso veniva sostituito dal suono della trocca, ed i sacrestani giravano per il paese suonando questo strumento per annunciare le funzioni religiose. Si accompagnavano anche le processioni pasquali. Tutto questo durava fino al sabato notte e all'alba della domenica, con la resurrezione di Ges\u00f9 venivono suonate di nuovo le campane a festa.\n\u00c8 tuttora costruita e usata dai giovani di Simeri Crichi e Sellia, tuttavia solo per scopo ludico e non pi\u00f9 religioso, mentre il suo uso \u00e8 scomparso negli anni cinquanta da Bianco in provincia di Reggio Calabria.\nInfluenze.\nUn antico proverbio calabrese recita: \"Trasi ca trocca e n'esci ca campana\", cio\u00e8 \"entra al suono della trocca ed esce con il suono delle campane\".\nDal modo di suonare lo strumento e dal suo significato di \"assenza di campane, mancanza\", deriva il gesto di girare la mano con i soli indice e pollice aperti. Tale gesto, in molti dialetti (Simeri Crichi e Sellia), viene accompagnato dall'esclamazione \"T\u00f2ppiti !\" per significare la mancanza di qualcosa. Es. \"Domana ni manciamu t\u00f2ppiti !\" col gesto descritto (Domani non abbiamo niente da mangiare !)."}
{"id": "2174917", "revid": "228587", "url": "https://it.wikipedia.org/wiki?curid=2174917", "title": "Fascetta", "text": ""}
{"id": "2174920", "revid": "287204", "url": "https://it.wikipedia.org/wiki?curid=2174920", "title": "Lotus Eleven", "text": "La Lotus Eleven \u00e8 un'automobile da corsa costruita dalla casa automobilistica Lotus dal 1956 al 1958. Le ultime versioni del 1958 sono spesso denominate Lotus 13 sebbene il nome non fosse ufficiale e registrato dalla casa costruttrice. L'Eleven fu prodotta in tutte le sue versioni originali dalla Lotus in circa 270 esemplari.\nStoria.\nLa Eleven \u00e8 stata ideata da Colin Chapman, mentre la forma filante deriva da uno studio dell'ingegnere Frank Costin. La sua versione standard, soprannominata \"Le Mans\", era dotata di un motore Coventry Climax 1100\u00a0cm\u00b3 montato davanti a un telaio tubolare e aveva sospensioni posteriori De Dion e freni a disco da 240\u00a0mm. Era una vettura estremamente leggera con un peso a pieno carico di circa 450 chilogrammi. Furono prodotte anche versioni con cilindrate 1100 e 1172\u00a0cm\u00b3 dello stesso motore Climax dotate per\u00f2 di freni a tamburo. Altre versioni della \"Le Mans\" vennero poi modificate per soddisfare i requisiti della classe GT, con l'aggiunta, ad esempio, delle portiere ad ali di gabbiano su di una carrozzeria totalmente chiusa.\nNonostante l'ampia gamma di motori installati, l'auto era stata costruita principalmente per competere nella classe 1100\u00a0cm\u00b3 dove effettivamente si rivel\u00f2 fra le pi\u00f9 competitive degli anni cinquanta. Alcune altre Eleven furono in seguito dotate del 1500\u00a0cm\u00b3 Coventry Climax per competere nella classe della medesima cilindrata. L'Eleven \u00e8 una delle auto Lotus pi\u00f9 vincenti: ha battuto diversi record, il pi\u00f9 importante dei quali appartiene a Stirling Moss per un giro a Monza alla velocit\u00e0 media di 229\u00a0km/h. Inoltre ha riportato vittorie di classe a Le Mans e a Sebring.\nNel 1957 l'Eleven venne sottoposta ad un sostanziale cambiamento di design, con nuove sospensioni anteriori e una trasmissione migliorata. Ufficialmente denominata \"Eleven Serie 2\", questo modello successivo \u00e8 anche conosciuto come \"Lotus 13\", anche se non si tratta di un nome ufficiale (forse dovuto al fatto che venne lanciata in produzione fra la Lotus Twelve (modello 12) e la Lotus Elite (modello 14). Il numero 13 non \u00e8 mai stato usato ufficialmente dalla Lotus.\nLa Westfield XI replica.\nDal 1982 la \"Westfield Sportscars\" ha iniziato la produzione di una fedele replica della famosa \u201cEleven Le Mans\u201d con una carrozzeria in fibra di vetro, disponibile anche in scatola di montaggio (kitcar). I modelli gi\u00e0 montati erano dotati del propulsore 1275\u00a0cm\u00b3 BMC A (lo stesso montato sulla MG Midget e sulla Austin-Healey Sprite) oppure del Kent della Ford. Le auto in scatola di montaggio, invece, erano sprovviste di motore e chi le acquistava doveva provvedere spesso a installare il motore Coventry Climax o motori Alfa Romeo.\nLa produzione della Westfield XI originale \u00e8 cessata nel 1986, sebbene le kitcars non vendute si potessero acquistare fino al 1988. Nel 2004 la casa inglese ha ripreso la produzione, offrendo sempre la motorizzazione BMC A."}
{"id": "2174922", "revid": "729019", "url": "https://it.wikipedia.org/wiki?curid=2174922", "title": "Gilberto Pavan", "text": "Biografia.\nCresciuto nel vivaio del , nel 2005 fu trasferito al , insieme al fratello gemello Riccardo. Dopo il debutto nella massima serie, avvenuto nella stagione 2006-07, rimase per quattro campionati con la societ\u00e0 emiliana, vincendo due Coppe Italia, nel 2007-08 e nel 2008-09, e una Supercoppa.\nNon ancora esordiente in nazionale, fu convocato dal ct Nick Mallett per il \"tour\" di met\u00e0 anno 2009 in Australasia, ma dovette rinunciare a causa della rottura dei legamenti di un ginocchio.\nNel 2010-11 pass\u00f2 alla neonata \"franchise\" degli , al loro debutto nella Celtic League, con i quali rimase fino allo scioglimento del club, avvenuto alla fine della stagione 2011-12. Durante la sua permanenza nella franchigia scrisse, insieme al fratello Riccardo, un pezzo di storia del rugby: furono la prima coppia di gemelli a giocare per la stessa squadra nella storia della Celtic League e del Pro12.\nDalla stagione successiva indoss\u00f2 la maglia del , con la quale vinse i Trofei Eccellenza 2012-13, 2015-16 e 2016-17. Il 4 marzo del 2017, nella partita vinta contro per 40-17, festeggi\u00f2 le 100 presenze con la maglia del Viadana tra campionato, Trofeo Eccellenza ed European Challenge Cup."}
{"id": "2174925", "revid": "1953061", "url": "https://it.wikipedia.org/wiki?curid=2174925", "title": "Atherton (Grande Manchester)", "text": "Atherton \u00e8 una localit\u00e0 di 19.859 abitanti della contea della Grande Manchester, in Inghilterra, gi\u00e0 comune fino al 1974."}
{"id": "2174927", "revid": "1953061", "url": "https://it.wikipedia.org/wiki?curid=2174927", "title": "Audenshaw", "text": "Audenshaw \u00e8 un paese di 12.790 abitanti della contea della Greater Manchester, in Inghilterra, gi\u00e0 comune fino al 1974."}
{"id": "2174939", "revid": "1953061", "url": "https://it.wikipedia.org/wiki?curid=2174939", "title": "Blackrod", "text": "Blackrod \u00e8 un paese di 5.300 abitanti della contea della Grande Manchester, in Inghilterra."}
{"id": "2174949", "revid": "848247", "url": "https://it.wikipedia.org/wiki?curid=2174949", "title": "Bury (Grande Manchester)", "text": "Bury \u00e8 un centro urbano di 60.718 abitanti sede di un borgo metropolitano della contea della Grande Manchester, in Inghilterra.\nSport.\nCalcio.\nLa principale squadra di calcio locale \u00e8 il Bury Football Club. Fu fondato nel 1885 e gioca i suoi incontri interni allo stadio Gigg Lane. \nInoltre, Bury ha dato i natali ai fratelli Gary e Phil Neville, ex calciatori del Manchester United e dell\u2019.\nCiclismo.\nA Bury sono nati anche i fratelli gemelli Adam e Simon Yates, entrambi ciclisti professionisti."}
{"id": "2174950", "revid": "1953061", "url": "https://it.wikipedia.org/wiki?curid=2174950", "title": "Cadishead", "text": "Cadishead \u00e8 un villaggio periferico di campagna della citt\u00e0 di Salford nella contea della Grande Manchester, in Inghilterra."}
{"id": "2174951", "revid": "110157", "url": "https://it.wikipedia.org/wiki?curid=2174951", "title": "GNOME MPlayer", "text": "Gnome MPlayer \u00e8 un lettore multimediale libero per GNOME che usa MPlayer come backend per la riproduzione di file multimediali offrendo molte altre funzionalit\u00e0 aggiuntive.\nFunzionalit\u00e0:\nGnome MPlayer \u00e8 pubblicato con una licenza GNU GPL."}
{"id": "2174954", "revid": "1048993", "url": "https://it.wikipedia.org/wiki?curid=2174954", "title": "Primavera in anticipo (It Is My Song)", "text": "Primavera in anticipo (It Is My Song) \u00e8 un brano musicale della cantante italiana Laura Pausini eseguito in duetto con il cantante inglese James Blunt. \u00c8 il 2\u00b0 singolo estratto il 2 gennaio 2009 dall'album \"Primavera in anticipo\" del 2008.\nDescrizione.\nLa musica \u00e8 composta da Daniel Vuletic; il testo \u00e8 scritto da Laura Pausini, Cheope e James Blunt; l'adattamento spagnolo \u00e8 di Ignacio Ballesteros.\nLa canzone viene tradotta in lingua spagnola con il titolo \"Primavera anticipada (It Is My Song)\", inserita nell'album \"Primavera anticipada\" ed estratta come 2\u00b0 singolo in Spagna e in America Latina.\nViene realizzata anche la versione solista di \"Primavera in anticipo\" e \"Primavera anticipada\".\nI 2 brani vengono trasmessi in radio; vengono realizzati i due videoclip.\nNell'album \"Primavera in anticipo Platinum Edition\" \u00e8 presente il \"Making of the video\".\nPromozione.\nIl 28 febbraio 2014 Laura Pausini esegue il brano \"Primavera anticipada (It Is My Song)\" in versione live in duetto con la cantante messicana Ximena Sari\u00f1ana all'\"Arena Ciudad de M\u00e9xico\" di Citt\u00e0 del Messico, tappa del \"The Greatest Hits World Tour 2013-2015\", mentre il 18 maggio 2014 esegue \"Primavera in anticipo (It Is My Song)/Primavera anticipada (It Is My Song)\" in versione live in duetto con il cantante italiano Marco Mengoni al \"Teatro antico\" di Taormina (trasmesso in tv su Rai 1 il 20 maggio con il titolo \"Stasera Laura: ho creduto in un sogno\"), tappa del \"The Greatest Hits World Tour 2013-2015\".\nVideo musicale.\nIl video musicale (in lingua italiana e in lingua spagnola) \u00e8 stato diretto dal regista Gaetano Morbioli e girato a Ibiza in estate 2008, in pellicola 35\u00a0mm.\nPubblicazioni.\n\"Primavera in anticipo\" solista viene inserita in versione \"Live\" negli album \"Laura Live World Tour 09\" (audio e video), \"Laura Live Gira Mundial 09\" (video) del 2009, \"Inedito - Special Edition\" del 2012 (video) e \"Fatti sentire ancora\"/\"Hazte sentir m\u00e1s\" del 2018 (Medley Pop video).\n\"Primavera in anticipo (It Is My Song)\" duetto viene inserita nell'edizione speciale dell'album di James Blunt \"All the Lost Souls CD+DVD Deluxe Edition\"; in una versione rimasterizzata nell'album di Laura Pausini \"20 - The Greatest Hits\" del 2013; nelle compilation \"\u00d63 Greatest Hits Vol. 46\", \"KuschelRock 23\" e \"Bravo - The Hits 2009\" del 2009 e \"Radio Italia Top Collection Hits\" del 2011.\n\"Primavera anticipada\" solista viene inserita in versione \"Live\" negli album \"Laura Live Gira Mundial 09\" del 2009 (audio) e \"In\u00e9dito - Special Edition\" del 2012 (video). \"Primavera anticipada (It Is My Song)\" duetto viene inserita in una versione rimasterizzata nell'album \"20 - Grandes Exitos\" del 2013.\nColonna sonora.\nNel 2009 \"Primavera antucipada (It Is My Song)\" in duetto con James Blunt viene utilizzato come colonna sonora della terza stagione della serie televisiva spagnola \"Fisica o chimica\".\nDuetti live.\nIl 21 giugno 2009 Laura Pausini esegue il brano \"Primavera in anticipo\" in versione live in duetto con Giorgia allo \"Stadio Giuseppe Meazza\" di San Siro durante il concerto benefico \"Amiche per l'Abruzzo\" (inserito poi nel DVD dell'evento).\nCover.\nNel 2010 il cantante Albano Carrisi realizza una cover di \"Primavera in anticipo (It Is My Song)\" in duetto con la cantante austriaca Katrin Lampe inserendola nell'album \"The Great Italian Songbook\" per il mercato tedesco e austriaco."}
{"id": "2174956", "revid": "1953061", "url": "https://it.wikipedia.org/wiki?curid=2174956", "title": "Chadderton", "text": "Chadderton \u00e8 una localit\u00e0 di 33.001 abitanti della contea della Greater Manchester, in Inghilterra, gi\u00e0 comune fino al 1974."}
{"id": "2174958", "revid": "73843", "url": "https://it.wikipedia.org/wiki?curid=2174958", "title": "Fascetta (meccanica)", "text": "La fascetta, anche detta fascetta di serraggio o fascetta stringicavo, \u00e8 un sistema per fissare o per vincolare cavi, tubi o altri oggetti fra loro o a superfici vicine.\nStoria.\nLa fascetta fu inventata dalla Thomas &amp; Betts, azienda di componentistica elettrica, nel 1958 sotto il marchio Ty-Rap. Inizialmente furono progettate per il cablaggio di velivoli. Il disegno originale utilizzava un dente in metallo, ancora oggi esistente in determinati tipi. Thomas &amp; Betts e altri, come Panduit e HellermannTyton, cambiarono nel corso degli anni la fabbricazione con polimeri come il nylon. La forma originale \u00e8 cambiata nel tempo, dando vita a diversi tipi.\nCostruzione e utilizzi.\n\u00c8 costituita nella sua forma pi\u00f9 comune in polimero, con una cremagliera e un sistema a cricco. Una volta inserita la lingua all'interno del cricco, non vi pu\u00f2 essere pi\u00f9 rilascio della stessa; solo un ulteriore serraggio \u00e8 possibile. Per tensionare correttamente la fascetta, si pu\u00f2 utilizzare un utensile specifico. L'utensile pu\u00f2 anche tagliare la parte eccedente la fascetta una volta tensionata. Per aumentare la resistenza ai raggi UV, il polimero \u00e8 solitamente caricato con il 2% di nero carbone. Fascette di colore blu sono costruite per l'industria alimentare con l'aggiunta di metallo, identificabili da parte dei metal detector. Fascette di ETFE (Tefzel) sono usate in ambienti radioattivi. Fascette rosse in ECTFE (Halar) sono usate in impianti di aerazione. Fascette in acciaio inox o galvanizzate, sono usate per resistere al fuoco o ad ambienti corrosivi. Le fascette possono essere usate come manette; disegni speciali sono stati sviluppati appositamente per questo scopo. Alcune fascette sono state create per il ritegno delle borchie.\nTipologia.\nFascetta stringicavo.\nLa fascetta stringicavo (in inglese \"cable tie\") \u00e8 solitamente una striscia di nylon lunga da 10 a 50 cm, larga qualche millimetro, dentellata su di un lato. Su un'estremit\u00e0 un foro rettangolare, contenente un dentino in cui si infila l'altra estremit\u00e0, funge da blocco, consentendo solo il movimento a stringere (sistema a cricco o cricchetto).\nFascetta di serraggio.\nLa fascetta di serraggio (\"in inglese hose clamp\") \u00e8 solitamente di acciaio inox e sfrutta una vite senza fine per realizzare il bloccaggio. Viene comunemente usata per fissare tubi di gomma per passaggio d'acqua o altri liquidi.\nAccorgimenti.\nLa fascetta pu\u00f2 avere come accorgimenti:\nAlternative.\nSi possono utilizzare sistemi come il velcro. Un'alternativa tecnologica sono le \"Cable Cuff\" o \"Cable Wraptor\": manette appositamente progettate"}
{"id": "2174960", "revid": "1953061", "url": "https://it.wikipedia.org/wiki?curid=2174960", "title": "Cheadle (Grande Manchester)", "text": "Cheadle \u00e8 una localit\u00e0 della contea della Grande Manchester, in Inghilterra, gi\u00e0 comune fino al 1974."}
{"id": "2174961", "revid": "838137", "url": "https://it.wikipedia.org/wiki?curid=2174961", "title": "Andr\u00e1s Bodn\u00e1r", "text": ""}
{"id": "2174962", "revid": "400694", "url": "https://it.wikipedia.org/wiki?curid=2174962", "title": "Roc Raida", "text": ", Roc Raida \u00e8 stato insignito di numerosi premi, tra cui quello del DMC World DJ Championship, nel 1995. In aggiunta alla propria carriera solista e come membro degli X-Ecutioners, ha lavorato con artisti come Show &amp; AG, Jungle Brothers, Smif-N-Wessun, Pink (cantante) e Large Professor.\nBiografia.\nRoc Raida inizi\u00f2 la sua carriera da DJ ad inizio anni ottanta, quando aveva solo dieci anni. Circondato da figure carismatiche come Grandmaster Flash, fu per lui piuttosto facile acquisire le capacit\u00e0 che .\nA fine anni ottanta, Raida acquist\u00f2 importanza come membro della \"crew\" newyorchese X-Men che, per ovvie ragioni legate al copyright del nome dell'omonimo fumetto della Marvel, divenne in seguito famosa con il nome di X-Ecutioners.\nLa fama degli X-Ecutioners all'interno del circuito del \"turntablism\" era dovuta all'uso del \"beat-juggling\": una tecnica che, alternando \"kick\" (grancassa) e \"snare\" (rullante), permette di creare in tempo reale \"loop\" di batteria nuovi e originali. Questa pratica \u00e8 ben presente nello stile di Roc Raida.\nPi\u00f9 tardi, insieme ad MF Grimm, Raida divenne parte del gruppo The Gravediggaz, da non confondere con il gruppo omonimo di cui faceva parte RZA.\nFin dagli inizi Roc Raida si fece notare per le sue capacit\u00e0, conseguendo diversi buoni piazzamenti in competizioni dedicate alle attivit\u00e0 di DJ. Nel 1991 conquist\u00f2 il primo posto dell\"As One\", il secondo posto nella \"Superman Battle\" e nelle \"DMC US Finals\" del 1992. Nel 1995 venne incoronato DMC World Champion a Londra.\nCon il passare degli anni Raida si dedic\u00f2 alla promozione dell'arte del \"turntablism\" in localit\u00e0 lontane dalle sue radici, come Singapore, Turchia, Giappone e Australia.\nRaida fu insignito del titolo di \"Grandmaster\". Questo titolo d'onore, interno al mondo dell'hip hop, ha come unica regola quella di dover essere tributato da un altro \"Grandmaster\" e Roc Raida non fu soltanto insignito del titolo, ma incoronato dallo stesso padre dell'hip hop, Kool Herc, insieme a Grand Wizard Theodore e alla leggenda dello \"scratch\" DST. Nel 1999 Roc Raida entr\u00f2 a far parte della DMC Hall of Fame.\nHa preso parte al programma televisivo \"Saturday Night Live\", come primo DJ che abbia mai diviso il palco con la SNL band. \n\u00c8 morto la mattina del 19 settembre 2009, a seguito di un arresto cardiaco."}
{"id": "2174965", "revid": "1953061", "url": "https://it.wikipedia.org/wiki?curid=2174965", "title": "Clifton (Grande Manchester)", "text": "Clifton \u00e8 un quartiere di Salford nella contea della Grande Manchester, in Inghilterra."}
{"id": "2174966", "revid": "349054", "url": "https://it.wikipedia.org/wiki?curid=2174966", "title": "Chiese di Mosca", "text": "Pagina dedicata a una lista di edifici religiosi situati nella Citt\u00e0 di Mosca."}
{"id": "2174968", "revid": "729019", "url": "https://it.wikipedia.org/wiki?curid=2174968", "title": "Jean-Fran\u00e7ois Montauriol", "text": "Biografia.\nNato a Tolosa da padre francese e madre italiana la cui famiglia \u00e8 originaria del Friuli, Montauriol crebbe nel club locale con il quale esord\u00ec nel Top 14 nel 2003.\nCon il club francese Montauriol vinse il titolo nazionale nel 2008; presente in Heineken Cup fin dal 2003, non prese tuttavia parte alla competizione che il Tolosa vinse nel 2005.\nNell'estate del 2008 si trasfer\u00ec al e, contestualmente, scelse di appartenere alla Federazione italiana; in ottobre fu convocato in Nazionale A e, nel gennaio 2009, fu inserito dal C.T. della Nazionale maggiore Nick Mallett nella rosa per il Sei Nazioni, nel quale debutt\u00f2 nel corso dell'incontro d'esordio dell' contro l' a Twickenham.\nSuccessivamente prese parte al \"tour\" di met\u00e0 anno in Australasia, disputando uno dei due incontri previsti contro gli \"Wallabies\".\nNel 2010 fu ingaggiato da in cui rimase cinque stagioni, al termine delle quali si trasfer\u00ec al con cui disput\u00f2 due stagioni di Top12 dal 2015 e quella 2017.\nNel 2017 fu di nuovo nel campionato italiano a Firenze nel neonato club e, successivamente, a ."}
{"id": "2174969", "revid": "74801", "url": "https://it.wikipedia.org/wiki?curid=2174969", "title": "Denton (Grande Manchester)", "text": "Denton \u00e8 una localit\u00e0 di abitanti della contea della Greater Manchester, in Inghilterra, gi\u00e0 comune fino al 1974."}
{"id": "2174981", "revid": "123844401", "url": "https://it.wikipedia.org/wiki?curid=2174981", "title": "Lucio Mazzi", "text": "Biografia.\nDebutta nel 1979 come critico musicale di testate minori arrivando poi a collaborare con diversi quotidiani: \"Il Resto del Carlino\", la Gazzetta di Modena, \"L'Arena\" di Verona, fino ad approdare nel 2001 al quotidiano RCS \"City\" dove \u00e8 rimasto prima come collaboratore, quindi come redattore, infine come responsabile della redazione di Bologna, fino alla chiusura della testata avvenuta nel febbraio del 2012.\nNegli anni ha lavorato per diverse riviste (Ciao 2001, Blue, Amica, Music, Tutto, Cio\u00e8, Tribe, Musica Insieme, Vinile, Classic Rock, ecc.), e ha pubblicato diversi libri di carattere musicale e non.\nTra i primi, alcuni dedicati alla musica della propria citt\u00e0 (\"Bologna la rock\", \"Largo all'avanguardia\", \"Per quelli come noi\"), la biografia ufficiale autorizzata di Enrico Ruggeri \"Beneficio d'inventario\", l'opera in fascicoli De Agostini \"Italia in musica\", l'enciclopedia della disco music \"Disco Story\", \"Fantasia\", corso di educazione musicale per le scuole medie, il testo di storia della musica del '900 \"Il racconto della musica 2-dalla dodecafonia a Vasco Rossi\", le biografie di Led Zeppelin, U2, Pink Floyd, Lucio Battisti, Beatles e Bruce Springsteen, \"Musica per...\", storia delle musiche per il cinema, per il teatro, per la televisione, per la pubblicit\u00e0, per la liturgia, per la musicoterapia e per i videogames, \"Almanacco del Festival di Sanremo\" uscito nel 2019 in occasione della settantesima edizione della manifestazione e, in collaborazione con Red Ronnie le opere in fascicoli \"Quei romantici scatenati anni 50\" e \"Video-corso di chitarra\" (Fabbri editore).\nDi argomento extramusicale ha pubblicato la prima traduzione in metrica e rima del poema di Lewis Carroll \"La caccia allo Snark\" e diversi testi scolastici: tra cui un'edizione critica con analisi del testo de I promessi sposi di Alessandro Manzoni da cui ha preso spunto per la scrittura di \"Le promesse spese\", sequel del romanzo in rigorosa lingua manzoniana. Con il disegnatore Dino Buffagni ha pubblicato due libri per ragazzi: \"Il ghioro e il frescaccino\" e \"Un tesoro per Sofia\" .\nInoltre ha diretto diverse testate musicali e non (\"Dippi\u00f9 musica\", \"Dippi\u00f9 poster\", \"Oltre\", \"deLuxe\"), ha partecipato come esperto musicale e consulente a programmi di Rai 1 (\"Ciao Italia\", 1992 e \"Mi ritorni in mente\", 1994), LA7 (\"Trend\", 2002) e Sky (\"Muse inquietanti\" 2016/17/18, \"Inseparabili\" 2019), e dal 2005 al 2013, ha ideato e condotto programmi radiofonici sulle emittenti Radio Padova, Easy Network, Radio Citt\u00e0 Fujiko e London One Radio (Londra, UK).\nDal 2009 al 2013 \u00e8 stato docente di Storia della Musica applicata nel Corso sperimentale di II livello di Musica Applicata presso il Conservatorio Girolamo Frescobaldi di Ferrara. Nell'anno accademico 2019/2020 \u00e8 stato docente di \"Forme, sistemi e linguaggi della musica pop e rock\" presso il Conservatorio Giovanni Battista Martini di Bologna e dal gennaio 2021 tiene i corsi \"Canzoni tra Italia e Francia\" e \"I grandi della musica italiana\" presso l'Universit\u00e0 Primo Levi di Bologna\nCollegamenti esterni.\nSito ufficiale"}
{"id": "2174982", "revid": "1953061", "url": "https://it.wikipedia.org/wiki?curid=2174982", "title": "Droylsden", "text": "Droylsden \u00e8 una localit\u00e0 di abitanti della contea della Greater Manchester, in Inghilterra, gi\u00e0 comune fino al 1974."}
{"id": "2174986", "revid": "1953061", "url": "https://it.wikipedia.org/wiki?curid=2174986", "title": "Dukinfield", "text": "Dukinfield \u00e8 una localit\u00e0 di 17.917 abitanti della contea della Greater Manchester, in Inghilterra, gi\u00e0 municipio fino al 1974."}
{"id": "2174992", "revid": "1953061", "url": "https://it.wikipedia.org/wiki?curid=2174992", "title": "Eccles (Grande Manchester)", "text": "Eccles \u00e8 un quartiere di 36.000 abitanti di Salford nella contea della Grande Manchester, in Inghilterra. Fu un municipio fino al 1974."}
{"id": "2174993", "revid": "102497831", "url": "https://it.wikipedia.org/wiki?curid=2174993", "title": "Istv\u00e1n G\u00f6rg\u00e9nyi", "text": ""}
{"id": "2174995", "revid": "102550225", "url": "https://it.wikipedia.org/wiki?curid=2174995", "title": "Zolt\u00e1n K\u00e1s\u00e1s", "text": ""}
{"id": "2174999", "revid": "102549868", "url": "https://it.wikipedia.org/wiki?curid=2174999", "title": "Istv\u00e1n Magas", "text": ""}
{"id": "2175000", "revid": "1953061", "url": "https://it.wikipedia.org/wiki?curid=2175000", "title": "Failsworth", "text": "Failsworth \u00e8 una localit\u00e0 britannica di abitanti della contea della Greater Manchester, in Inghilterra, gi\u00e0 comune fino al 1974."}
{"id": "2175001", "revid": "767487", "url": "https://it.wikipedia.org/wiki?curid=2175001", "title": "D\u00e9nes P\u00f3csik", "text": ""}
{"id": "2175003", "revid": "1953061", "url": "https://it.wikipedia.org/wiki?curid=2175003", "title": "Farnworth", "text": "Farnworth \u00e8 una localit\u00e0 di 25.264 abitanti della contea della Grande Manchester, in Inghilterra. Fu un municipio fino al 1974."}
{"id": "2175008", "revid": "1953061", "url": "https://it.wikipedia.org/wiki?curid=2175008", "title": "Golborne", "text": "Golborne \u00e8 una localit\u00e0 di 23.119 abitanti della contea della Grande Manchester, in Inghilterra, gi\u00e0 comune fino al 1974."}
{"id": "2175010", "revid": "287204", "url": "https://it.wikipedia.org/wiki?curid=2175010", "title": "Al-Mutawakkil", "text": "Figlio del califfo abbaside al-Mu'tasim e di una schiava di nome Shuj\u0101\u02bf, Ja\u02bffar b. al-Mu\u02bfta\u1e63im fu riconosciuto nuovo Principe dei Credenti nell'847 con l'onorifico laqab di al-Mutawakkil \u02bfal\u00e0 All\u0101h, Succedette all'alquanto anonima figura di al-W\u0101thiq, morto senza designare un successore.\nTale situazione indusse alcune delle pi\u00f9 importanti personalit\u00e0 di Samarra (Ibn al-Zayy\u0101t, Ibn Ab\u012b Du\u02be\u0101d, gli ufficiali turchi \u012at\u0101kh e Wa\u1e63\u012bf e due amministratori meno importanti) a riunirsi in una sorta di \"sh\u016bra\" nella quale al-Mutawakkil fu preferito al figlio del califfo defunto, considerato inadatto a causa della sua giovane et\u00e0.\nL'assolutismo del califfo.\nAl-Mutawakkil dimostr\u00f2 immediatamente che non sarebbe stato asservito agli interessi di coloro che avevano sostenuto la sua ascesa al trono. Non esit\u00f2, infatti, a colpire quanti, prima della sua elezione, gli si erano dimostrati ostili: Ibn al-Zayy\u0101t e \u012at\u0101kh furono cos\u00ec sottoposti a torture e messi a morte.\nLa sua politica fu altrettanto intransigente. Procedette a una sistematica demolizione della precedente struttura: sostitu\u00ec la vecchia \"intellighentsija\" e prese un'audace decisione anche in campo religioso, rompendo definitivamente con il Mutazilismo, che fino ad allora era stata l'ideologia ufficiale del califfato. La sua convinta ortodossia l'aveva infatti portato a rifiutare ogni disputa riguardo al Corano. Introdusse inoltre norme relativamente nuove - in sostanza ricalcavano le prescrizioni in vigore durante il califfato di \u02bfUmar ibn \u02bfAbd al-\u02bfAziz - riguardo a ebrei e cristiani. Ritornavano infatti le limitazioni riguardo al loro abbigliamento e alle loro costruzioni. Altre vittime del suo orientamento politico-religioso furono gli Alidi: nel 236/850 fece distruggere il mausoleo di al-\u1e24usayn a Karbal\u0101\u02be vietando il pellegrinaggio in quel luogo e ordin\u00f2 che \u02bfAl\u012b fosse vilipeso dai pulpiti delle moschee nel corso di ogni \"khu\u1e6dba\".\nDurante il suo regno, al-Mutawakkil dovette affrontare numerose sollevazioni contro il suo potere, abilmente domate del suo generale turco Bugha il Vecchio, che aveva gi\u00e0 servito brillantemente suo padre. Il califfo aveva infatti tentato di governare come una provincia conquistata l'Armenia che invece godeva da tempo di uno stato di semi-indipendenza e che si era pertanto rivoltata contro Baghdad.\nBugh\u0101 viene anche ricordato per la vittoria riportata sui Bizantini nel 245/859, sebbene tale successo non riuscisse a modificare in maniera definitiva la situazione. Il califfo tent\u00f2 in questa fase di spostare la sua residenza da S\u0101marr\u0101\u02be a Damasco, ma non vi riusc\u00ec, un po' a causa dell'opposizione dei suoi militari turchi e un po' dal clima della citt\u00e0 siriana a lui non gradito. Decise quindi di costruire una nuova citt\u00e0 non molto lontano da S\u0101marr\u0101\u02be, in un'area che fu chiamata al-Ja\u02bffariyya. Anche questo progetto, per\u00f2, fall\u00ec sebbene avesse comportato un consistente impiego di risorse economiche. Rimase il suo palazzo, in cui si trasfer\u00ec e in cui sar\u00e0 assassinato.\nIl parricidio e la fine di fatto del potere abbaside.\nNel frattempo al-Mutawakkil aveva gi\u00e0 organizzato la sua successione, dividendo i suoi domini fra tre dei suoi figli. Quando per\u00f2 apparve chiaro che i favori della successione sarebbero spettati non al primogenito al-Muntasir, ma all'altro figlio al-Mu\u02bftazz, il primo organizz\u00f2 una congiura che port\u00f2 all'uccisione del padre nel 247/861, destando enorme scandalo e impressione, dal momento che si trattava del primo parricidio nella breve storia della dinastia abbaside.\nProbabilmente l'uccisione di al-Mutawakkil non fu solo dettata dalla volont\u00e0 di potere del suo primogenito, ma dal crescente malcontento dell'elemento militare turco. I Turchi non erano cos\u00ec potenti da considerarsi autosufficienti e vedevano minacciata la loro posizione a seguito dell'uccisione di \u012at\u0101kh e della confisca dei beni di Wa\u1e63\u012bf. Inoltre il carattere stravagante e capriccioso e la crudelt\u00e0 del califfo lo avevano reso particolarmente inviso ai suoi sudditi, nonostante il suo atteggiamento di ammirazione nei confronti di letterati e poeti che avrebbe potuto fargli guadagnare la fama di raffinato sovrano.\nSecondo il giudizio di alcuni storici, tra cui H. Kennedy, al-Mutawakkil fu l'ultimo califfo a esprimere un concreto potere decisionale. Dopo il parricidio, infatti, si apr\u00ec una crisi che non sar\u00e0 mai pi\u00f9 ricomposta."}
{"id": "2175013", "revid": "1048993", "url": "https://it.wikipedia.org/wiki?curid=2175013", "title": "Mamma per caso", "text": "Mamma per caso \u00e8 una miniserie televisiva del 1997, diretta da Sergio Martino, trasmessa su Rai 1.\nLa fiction segna il ritorno come attrice dopo molti anni di Raffaella Carr\u00e0 e vede nel cast Maurizio Crozza, Ray Lovelock e Jean Sorel.\nTrama.\nNicoletta (Raffaella Carr\u00e0) \u00e8 una giornalista in carriera fidanzata da una vita con Giorgio; la coppia non ha avuto figli. Un giorno la sorella Annamaria (Carla Signoris) scopre che il marito Carlo (Maurizio Crozza) la tradisce con una ragazza spagnola e parte per riconquistarlo.\nNicoletta \u00e8 cos\u00ec impegnata, oltre che dal lavoro e dalle attenzioni di un ammiratore (che si scoprir\u00e0 essere il suo collega Stefano Arrighi), anche dai tre nipoti: una bella adolescente, un giovane studente e un bimbo piccolo."}
{"id": "2175014", "revid": "1953061", "url": "https://it.wikipedia.org/wiki?curid=2175014", "title": "Heywood (Grande Manchester)", "text": "Heywood \u00e8 una localit\u00e0 di 28.024 abitanti della contea della Grande Manchester, in Inghilterra. Fu municipio fino al 1974."}
{"id": "2175017", "revid": "322321", "url": "https://it.wikipedia.org/wiki?curid=2175017", "title": "Sede titolare di Alton", "text": "Alton (in latino: \"Altonensis\") \u00e8 una sede titolare della Chiesa cattolica.\nStoria.\nIl titolo fa riferimento alla sede di Alton, che dal 1857 al 1923 \u00e8 stata la seconda sede episcopale dei vescovi di Springfield in Illinois. La primitiva sede si trovava nella citt\u00e0 di Quincy. Nel 1923 i vescovi trasferirono definitivamente la cattedra vescovile a Springfield.\nDal 1995 Alton \u00e8 annoverata tra le sedi vescovili titolari della Chiesa cattolica; dal 30 ottobre 2001 il vescovo titolare \u00e8 Josu Iriondo, gi\u00e0 vescovo ausiliare di New York."}
{"id": "2175018", "revid": "200568", "url": "https://it.wikipedia.org/wiki?curid=2175018", "title": "Hindley", "text": "Hindley \u00e8 una localit\u00e0 di 23.457 abitanti della contea della Grande Manchester, in Inghilterra, gi\u00e0 comune fino al 1974."}
{"id": "2175019", "revid": "104458", "url": "https://it.wikipedia.org/wiki?curid=2175019", "title": "Pentapoli Aurunca", "text": ""}
{"id": "2175034", "revid": "1953061", "url": "https://it.wikipedia.org/wiki?curid=2175034", "title": "Horwich", "text": "Horwich \u00e8 una cittadina di 19.312 abitanti della contea della Grande Manchester, in Inghilterra."}
{"id": "2175035", "revid": "74801", "url": "https://it.wikipedia.org/wiki?curid=2175035", "title": "Hyde (Grande Manchester)", "text": "Hyde \u00e8 una localit\u00e0 di abitanti della contea della Greater Manchester, in Inghilterra, gi\u00e0 municipio fino al 1974."}
{"id": "2175037", "revid": "1953061", "url": "https://it.wikipedia.org/wiki?curid=2175037", "title": "Ince-in-Makerfield", "text": "Ince-in-Makerfield \u00e8 un paese di 10.185 abitanti della contea della Greater Manchester, in Inghilterra, gi\u00e0 comune fino al 1974."}
{"id": "2175038", "revid": "1953061", "url": "https://it.wikipedia.org/wiki?curid=2175038", "title": "Irlam", "text": "Irlam \u00e8 una localit\u00e0 di Salford di 18.504 abitanti della contea della Grande Manchester, in Inghilterra, gi\u00e0 comune fino al 1974."}
{"id": "2175041", "revid": "1953061", "url": "https://it.wikipedia.org/wiki?curid=2175041", "title": "Kearsley", "text": "Kearsley \u00e8 un paese di 9.287 abitanti della contea della Grande Manchester, in Inghilterra, gi\u00e0 comune fino al 1974."}
{"id": "2175043", "revid": "466539", "url": "https://it.wikipedia.org/wiki?curid=2175043", "title": "Monastero di Sant'Antonio (Torcello)", "text": "Il monastero di Sant'Antonio era un cenobio di benedettini, e poi di benedettine, dell'isola di Torcello. Sorgeva su un'isola della zona sud-orientale della localit\u00e0, presso il canale tuttora denominato \"di Sant'Antonio\".\nIn un documento del 1216 l'abate di San Giorgio Maggiore concedeva al confratello Tommaso alcuni terreni a Torcello dove avrebbe dovuto costruire un luogo di culto da dedicare a Sant'Antonio Abate. Il testo ricorda la difficile situazione ambientale dell'area che, periodicamente sommersa dalle maree, sfavoriva le attivit\u00e0 umane e l'insediamento, ma d'altra parte l'abate dava a fra Tommaso ampia autonomia e sgravi fiscali affinch\u00e9 vi fosse costruito un complesso monastico. Sulla base di ci\u00f2, il monastero doveva essere stato fondato attorno al XIII secolo, periodo di massima diffusione dei cenobi in Laguna, anche se altri storici propendono per il IX-X secolo. In un documento del 1217, Tommaso viene citato come \"prior Sancti Antonii\", attestando cos\u00ec la nascita del monastero.\nSecondo le fonti antiche, dal 1246 l'abbazia ospit\u00f2 le monache di San Cipriano di Mestre e fu sotto la giurisdizione di Santa Maria e Donato di Murano. Le monache trovarono l'edificio in grave stato di degrado, ma il complesso fu pi\u00f9 volte restaurato. Le sue propriet\u00e0 andarono ampliandosi allorch\u00e9 si unirono al monastero altre comunit\u00e0: Santi Filippo e Giacomo di Ammiana (1367), Santi Giovanni e Paolo di Costanziaco, Santi Marco e Cristina di Ammiana (1432). Da quest'ultima unione, la comunit\u00e0 eredit\u00f2 il corpo di santa Cristina, oggi conservato a San Francesco della Vigna.\nChiesa e monastero sopravvissero sino alle soppressioni napoleoniche del 1806, quando le monache passarono al monastero di San Matteo di Murano. Il seguente incameramento dei beni port\u00f2 alla demolizione degli edifici di cui oggi non resta pressoch\u00e9 traccia. \nAl Museo provinciale di Torcello sono esposti alcuni cicli pittorici provenienti dalla chiesa e attribuiti alla scuola del Veronese: le due portelle dell'organo, raffiguranti un'\"Annunciazione\" e un'\"Adorazione dei Magi\", cinque monocromi che ornavano il poggio e quattro dipinti sulla vita di Santa Cristina. Proprio del Veronese \u00e8 invece la tela raffigurante \"Sant'Antonio Abate tra i santi Cornelio e Cipriano\", oggi conservata presso la Pinacoteca di Brera."}
{"id": "2175044", "revid": "74801", "url": "https://it.wikipedia.org/wiki?curid=2175044", "title": "Leigh (Grande Manchester)", "text": "Leigh \u00e8 una localit\u00e0 di abitanti della contea della Grande Manchester, in Inghilterra. Fu un municipio fino al 1974."}
{"id": "2175045", "revid": "135224", "url": "https://it.wikipedia.org/wiki?curid=2175045", "title": "Barometro", "text": "Il barometro (dal greco \u03b2\u03ac\u03c1\u03bf\u03c2, peso e \u03bc\u03ad\u03c4\u03c1\u03bf\u03bd, misura) \u00e8 lo strumento di misura della pressione atmosferica. Usato nell'ambito della meteorologia per rilevare dati utili per le previsioni del tempo, \u00e8 di fatto un manometro differenziale, in cui la misura di riferimento (lato bassa pressione) \u00e8 il vuoto assoluto.\nStoria.\nIl primo barometro della storia fu il barometro ad acqua, sviluppato ufficialmente nel 1641 da Giovanni Battista Baliani; tuttavia sembrerebbe che tale strumento, sebbene in versioni pi\u00f9 rudimentali, fosse gi\u00e0 in utilizzo dai Padri Pellegrini durante le navigazioni verso il Nuovo Mondo.\nSicuramente lo strumento aveva gi\u00e0 una grande diffusione in Europa nella seconda met\u00e0 del Seicento grazie all'abilit\u00e0 raggiunta dai mastri vetrai.\nQuesto barometro oggi \u00e8 conosciuto con il nome di barometro di Goethe, in quanto ne fu trovato uno nella camera dove mor\u00ec il grande pensatore tedesco.\nSi tratta di uno strumento infallibile nel funzionamento, sebben approssimativo nella lettura.\nL'oggetto \u00e8 composto da un'ampolla di vetro, chiusa nella parte superiore, contenente del liquido, generalmente dell'acqua colorata, collegata attraverso il principio dei vasi comunicanti ad un tubicino sempre di vetro.\nAl variare della pressione atmosferica viene a crearsi una pressione, o una depressione, sul liquido contenuto nel tubicino di vetro (aperto alla sua sommit\u00e0); variazioni atmosferiche portano ad un innalzamento (bassa pressione) o un abbassamento (alta pressione) del livello del liquido qui contenuto.\nOsservando le variazioni del livello del liquido \u00e8 possibile prevedere l'evolvere delle condizioni meteo, con un'approssimazione di circa 24 ore.\nL'invenzione ufficiale del barometro \u00e8 attribuita ad Evangelista Torricelli, che realizz\u00f2 il cosiddetto barometro di Torricelli nel 1643. L'oggetto \u00e8 costituito da un tubo a fondo cieco lungo non meno di 80 centimetri, riempito di mercurio e rivoltato con il lato aperto verso il basso in una vaschetta contenente altro mercurio.\nLa colonna di mercurio tende a scendere nella vaschetta lasciando il vuoto dietro di s\u00e9. Sulla parte inferiore della colonna agisce per\u00f2 la pressione atmosferica che tende a spingere verso l'alto la colonna. Quando la colonna ha raggiunto un'altezza tale che la pressione esercitata alla base controbilancia perfettamente la pressione atmosferica allora la discesa si interrompe.\nMisurando l'altezza della colonna si pu\u00f2 calcolare la pressione atmosferica. Per questi motivi la pressione \u00e8 stata storicamente a lungo indicata in \"millimetri di mercurio\" (mm Hg) e molti barometri a mercurio ancora ne riportano la scala, anche se attualmente la misura corretta nel sistema internazionale \u00e8 il pascal. La pressione atmosferica si misura quindi in \"ettopascal\" (hPa), multiplo del pascal, corrispondente, quanto al valore, al millibar (mb), unit\u00e0 di misura precedentemente accettata a livello internazionale (1\u00a0hPa = 100\u00a0Pa = 1\u00a0mb).\nNel caso del mercurio liquido (\u0394 = 13\u00a0579\u00a0kg/m\u00b3), la pressione del fluido (calcolata con la legge di Stevino) eguaglia quella atmosferica ad una profondit\u00e0 critica di 76 centimetri:\nda cui:\nSi tratta del valore della pressione atmosferica in mmHg.\nQuesto tipo di barometro \u00e8 molto preciso ed accurato, ma \u00e8 difficilmente trasportabile, ingombrante, e potenzialmente pericoloso per le caratteristiche di tossicit\u00e0 e di inquinamento del mercurio.\nBarometro metallico.\nQuesto tipo di barometro, inventato nel 1843 dal francese Lucien Vidi, offre un'alternativa pi\u00f9 pratica ed economica rispetto al barometro a mercurio, ma a scapito di accuratezza e precisione. Quando l'elemento sensibile \u00e8 costituito da un cilindro appiattito in cui \u00e8 stato praticato il vuoto, si parla di un barometro olosterico. Quando il barometro \u00e8 costituito da un tubo Bourdon a sezione lenticolare, si parla di barometro aneroide.\nLe ampie basi sono corrugate in modo da presentare un'ampia escursione per effetto della pressione atmosferica agente su di esse. Un sistema di leve ed ingranaggi trasmettono questo movimento ad un indice che visualizza la pressione su una scala graduata.\nBarografo.\nIl barografo \u00e8 costituito da un barometro aneroide collegato ad un registratore meccanico (tipicamente a carta) o elettronico.\nBarometro elettronico a cella di carico.\n\u00c8 costituito da una piccola camera in cui \u00e8 stato fatto il vuoto, in cui una parete \u00e8 chiusa da un sensore di deformazione a cella di carico. In funzione della deformazione prodotta dalla pressione, la cella produce un segnale elettrico che pu\u00f2 essere elaborato da un microprocessore o da un voltmetro."}
{"id": "2175048", "revid": "1953061", "url": "https://it.wikipedia.org/wiki?curid=2175048", "title": "Little Lever", "text": "Little Lever \u00e8 un paese di 11.505 abitanti della contea della Grande Manchester, in Inghilterra, gi\u00e0 comune fino al 1974."}
{"id": "2175049", "revid": "1305772", "url": "https://it.wikipedia.org/wiki?curid=2175049", "title": "Padova", "text": "Padova (AFI: , ; \"P\u00e0dova\", \"P\u00e0doa\", anticamente anche \"P\u00e0va\" in veneto) \u00e8 un comune italiano di abitanti, capoluogo della provincia omonima in Veneto. Si trova all'estremit\u00e0 orientale della Pianura Padana e all'interno del bacino idrografico del Bacchiglione. Padova si trova al centro di un'area urbana che conta circa abitanti, la pi\u00f9 popolosa dell'intera regione e del Triveneto.\nFondata secondo la leggenda dal principe troiano Antenore, la citt\u00e0 fu abitata fin dal XIII secolo a.C. dai Veneti. Durante la loro permanenza nel IV secolo a.C. furono costretti a difendersi dai ripetuti attacchi dei Galli e in questa occasione entrarono in contatto con la civilt\u00e0 romana con la quale stabilirono solidi legami. Assunto il titolo di municipio, nel I secolo Padova, in latino \"Patavium\", era la pi\u00f9 ricca citt\u00e0 d'Italia dopo Roma.\nLa citt\u00e0 fu una delle capitali culturali del Trecento, grazie alla presenza dalla signoria dei Carraresi, che fecero di Padova uno dei principali centri del preumanesimo. Tra il XIV secolo e il XV secolo si svilupp\u00f2 in concomitanza con Firenze una imponente corrente culturale \"votata all'antico\" che tramuter\u00e0 nel Rinascimento padovano, e influenzer\u00e0 la compagine artistica dell'intera Italia settentrionale del Quattrocento.\nA Padova sono presenti due siti dichiarati patrimonio dell'umanit\u00e0 dall'UNESCO: l'orto botanico, il pi\u00f9 antico al mondo e i cicli di affreschi del XIV secolo, conservati in otto complessi edilizi tra cui la cappella degli Scrovegni.\nDal 1222, Padova \u00e8 sede di una prestigiosa universit\u00e0 che si colloca tra le pi\u00f9 antiche del mondo.\nGeografia fisica.\nTerritorio.\nPadova \u00e8 collocata all'estremit\u00e0 orientale della pianura Padana, circa 10\u00a0km a nord dei Colli Euganei e circa 20\u00a0km a ovest della laguna di Venezia. Il territorio comunale si sviluppa su 93\u00a0km2 interamente pianeggianti e solcati da vari corsi d'acqua, che hanno dato nei secoli forma e protezione alla citt\u00e0.\nLa citt\u00e0 poggia su un terreno composto di materiali fini e limoso-sabbiosi, mentre i sedimenti ghiaiosi sono rari. La distribuzione dei vari livelli stratigrafici \u00e8 molto irregolare a causa delle frequenti divagazioni e variazioni che i corsi dei suoi fiumi hanno subito durante l'ultima era geologica (si veda per esempio la rotta della Cucca). A ovest della citt\u00e0, nelle aree rurali del quartiere Mont\u00e0 sono ben visibili vari paleoalvei del fiume Brenta.\nConfina:\nPer quanto riguarda il rischio sismico, Padova \u00e8 classificata nella zona 4 (sismicit\u00e0 irrilevante) dall'Ordinanza PCM 3274 del 20/03/2003.\nIdrografia.\nLa citt\u00e0 \u00e8 nata e si \u00e8 sviluppata all'interno dei bacini idrografici dei fiumi Brenta e Bacchiglione, che hanno fortemente condizionato il tessuto urbano e presentano scorci suggestivi in molti angoli della citt\u00e0.\nIn passato, tali corsi d'acqua erano fondamentali per l'economia cittadina, in particolar modo per la presenza di numerosi mulini e per la loro funzione commerciale, secondariamente per congiungere tramite barche la citt\u00e0 con la vicina Venezia e gli altri centri della provincia di Padova. Inoltre, i canali hanno rappresentato a lungo un valido complemento delle opere di fortificazione della citt\u00e0.\nLe opere di ingegneria fluviale che si sono susseguite nel corso dei secoli, soprattutto per impulso del Magistrato alle Acque della Repubblica di Venezia, hanno permesso di ridurre il rischio di esondazioni che interessano il tessuto urbano della citt\u00e0; gli ultimi grandi lavori risalgono per\u00f2 all'Ottocento. L'attuale complesso sistema di collegamenti e chiuse tra i canali cittadini \u00e8 in grado di gestire e far defluire onde di piena anche significative, senza gravi pericoli per la citt\u00e0. Le aree a rischio, solo in presenza di piene di dimensioni eccezionali, sono la zona sud-orientale di Terranegra (il cui nome deriva dalle esondazioni a cui era spesso soggetta nei secoli passati), e quella sud-occidentale di Paltana.\nI corsi d'acqua cittadini principali sono:\nA partire dagli anni cinquanta, le opere di interramento dei canali cittadini, in particolar modo del Naviglio Interno (oggi Riviera Ponti Romani), ne hanno decretato un lungo periodo di abbandono ed hanno alterato irreparabilmente lo stretto connubio tra Padova e le sue acque. \u00c8 solo negli anni novanta che si \u00e8 assistito ad un recupero delle vie d'acqua cittadine, ora percorse nuovamente da imbarcazioni; nei primi anni del terzo millennio sono stati eseguiti lavori volti a promuovere il turismo fluviale.\nClima.\nLa citt\u00e0 presenta un clima tendenzialmente sub-continentale tipico della pianura padana, mitigato tuttavia dalla vicinanza al Mar Adriatico. Dal punto di vista legislativo, il comune di Padova ricade nella \"Fascia Climatica E\" con 2383 gradi giorno, quindi il limite massimo consentito per l'accensione dei riscaldamenti \u00e8 di 14 ore giornaliere dal 15 ottobre al 15 aprile. Tuttora, per i dati climatici si fa riferimento alla stazione meteorologica dell'Orto Botanico, una di quelle da cui l'ARPAV raccoglie le informazioni inerenti al meteo urbano (l'altra si trova a Legnaro, fuori dei confini comunali). Le temperature di seguito riportate fanno riferimento ai dati relativi al periodo che va dal 1951 al 2000.\nA Padova si registrano anche temperature abbastanza basse, in particolare nel periodo che va dalla met\u00e0 di dicembre alla met\u00e0 di gennaio, dovute per lo pi\u00f9 a masse di aria fredda sub-polare provenienti da nord (Scandinavia) o da est (Est europeo e Balcani) che non troppo spesso portano abbondanti precipitazioni nevose. Il triangolo Padova-Vicenza-Rovigo \u00e8 la zona pi\u00f9 nevosa della pianura veneta, con una media nivometrica annua storica per Padova e provincia che oscilla tra 10 e 30 centimetri, 15\u201320\u00a0cm in citt\u00e0; media inferiore a diverse zone del nord-ovest e dell'Emilia, ma maggiore rispetto a Liguria e ad altre zone pianeggianti del nord-est (Venezia, Verona, Udine).\nLa citt\u00e0 soffre del problema del surriscaldamento urbano ed il centro annovera valori superiori alla provincia di ben un grado. \u00c8 presente il fenomeno dell'inversione termica, con temperature diurne non superiori ai 3 gradi e a volte inferiori agli 0\u00a0\u00b0C nelle frequenti giornate nebbiose; negli ultimi anni il perdurare della nebbia anche durante il giorno \u00e8 meno frequente, a differenza della Bassa Padovana e del Rodigino. Negli anni settanta e soprattutto nei novanta del XX secolo, la media nivometrica di Padova \u00e8 calata, mentre negli anni sessanta, ottanta e nel decennio dal 2001 al 2010 si sono registrati valori maggiori; i record della seconda met\u00e0 del XX secolo di accumulo nevoso per la citt\u00e0 si verificarono nel 1956 e nel 1985 con 55\u00a0cm.\nNell'inverno padovano vi sono giornate in cui la temperatura nelle ore pi\u00f9 calde arriva a 12 gradi, e si ha una repentina caduta con valori inferiori allo zero al calar della sera, con una notevole escursione termica.\nL'esposizione alle correnti di bora e l'innevamento del suolo possono invece portare a temperature pi\u00f9 rigide, con qualche grado sotto lo zero di notte. Il record assoluto \u00e8 rappresentato dai -19.8\u00a0\u00b0C registrati presso l'aeroporto nel gennaio 1985. Molto pi\u00f9 rigido e nevoso era il clima invernale tra i secoli XVII e XIX, quando la neve permaneva a lungo al suolo, e le giornate \"di ghiaccio\" (cio\u00e8 sempre sotto gli 0\u00a0\u00b0C nelle 24h) erano piuttosto frequenti. Ricordiamo tuttavia che in quei secoli vennero annoverate temperature molto basse in molte zone d'Europa, periodo infatti noto come \"Piccola Et\u00e0 Glaciale\" (vedi Inverni freddi in Europa dal XV secolo).\nGli inverni sono solitamente piuttosto rigidi, con minime spesso al di sotto dello zero, soprattutto da fine dicembre a met\u00e0 febbraio; le precipitazioni sono generalmente scarse e solo sporadicamente nevose in questi ultimi anni. Fino a met\u00e0 anni settanta erano invece abbastanza frequenti e, in qualche caso, anche abbondanti. In questo secolo, dopo una scomparsa quasi totale negli anni novanta del secolo scorso, si sono ripresentate con una certa frequenza, favorite da infiltrazioni fredde provenienti da est. Caratteristici della zona sono infatti i venti da nord-est (la bora dell\u2019alto Adriatico), provocati da basse pressioni che si formano sul Golfo di Genova; questi portano sensibili cali termici e, talvolta, episodi di burrasca con neve (anche questi, del tutto scomparsi per molti anni, evidenziano una certa tendenza al ritorno in questi ultimi anni, soprattutto a fine inverno). Le nebbie sono un fenomeno caratteristico e comune per tutta la val Padana e sono presenti anche a Padova, seppure in misura minore rispetto al passato; la loro diminuzione va riferita pi\u00f9 che alla provincia al centro urbano, che costituisce una grossa \u2018isola di calore\u2019. Le brinate, intense un tempo e durevoli anche per tutto il giorno fino anche a 10 giorni consecutivi, sono molto ridimensionate e solo eccezionalmente insistono in zona urbana per tutto il giorno. Il cuscinetto freddo, fenomeno importante nelle zone pi\u00f9 interne della pianura padana, soprattutto nel Piemonte, \u00e8 a Padova evento ormai piuttosto modesto e raramente produce, come nel lontano passato, precipitazioni nevose durature per scorrimento di aria pi\u00f9 calda in quota per l\u2019arrivo di perturbazioni atlantiche. Venti caratteristici su Padova sono quelli da nord/ nord-est (bora e tramontana), lo scirocco (che porta aumenti termici sensibili e talore piogge consistenti), il maestrale in autunno; solo in qualche occasione arriva anche un debole fohn, il vento di caduta caratteristico delle zone alpine, che riscalda le fredde e limpide giornate invernali\nLe estati sono molto calde ed afose, con un clima che mette a severo disagio il viaggiatore proveniente da climi pi\u00f9 secchi. Non sono pochi i giorni di giugno, luglio ed agosto in cui la combinazione tra alte temperature ed elevate umidit\u00e0 relative rende molto disagevole l\u2019ambiente climatico. Le precipitazioni sono in genere scarse, ma talvolta l\u2019irruzione di aria fredda produce episodi temporaleschi anche di forte intensit\u00e0, soprattutto verso la fine dell\u2019estate; frequenti sono le grandinate, anche con dimensioni pericolose dei chicchi (2 settembre 1982, 28 agosto 2003 le pi\u00f9 rovinose), e i colpi di vento talvolta producono danni consistenti. Le temperature massime sono attorno ai 34, 35\u00a0\u00b0C e possono perdurare anche per pi\u00f9 giorni; punte da record si sono verificate nel luglio 2006, con anche 37\u00a0\u00b0C, indotte da anticicloni a matrice nord-africana.La temperatura pi\u00f9 alta fu registrata all'Orto Botanico nell'agosto 2003 con +39.8\u00a0\u00b0C.\nA tal proposito vengono riportati i dati meteorologici principali riferiti al periodo 2000-2016 (stazione di Padova Orto Botanico). I suddetti dati sono stati resi disponibili dall'ARPAV.\nFrequentemente la citt\u00e0 \u00e8 soggetta a temporali estivi, che allo scontro di masse d'aria diverse (fronti freddi che interrompono la calura) possono diventare violenti, con grandinate e forti colpi di vento soprattutto nella prima met\u00e0 di giugno e nell'ultima di agosto. Fra le diverse trombe d'aria che si sono verificate, particolari furono quella distruttiva dell'agosto 1756 e quella che sfior\u00f2 la citt\u00e0 per poi investire Venezia nel settembre 1970.\nLa primavera e l'autunno sono stagioni di passaggio, per loro natura incerte e spesso turbolente. Sono generalmente le stagioni pi\u00f9 piovose (la pi\u00f9 secca \u00e8 l'inverno) e presentano forti differenze termiche da mese a mese. Se marzo e novembre possono presentarsi come mesi invernali, con gelate e nevicate, ad aprile ed ottobre si possono anche godere i primi/ultimi caldi (pur se raramente e a livelli gradevoli, non fastidiosi come l'afa estiva); mentre maggio e settembre hanno caratteristiche nettamente pi\u00f9 vicine all'estate, specialmente per quanto riguarda il primo mese autunnale, mentre l'ultimo mese primaverile \u00e8 pi\u00f9 frequentemente perturbato.\nLe primavere negli ultimi anni dimostrano una certa tendenza ad un prolungamento della stagione fredda, con ripetuti afflussi freddi dai Balcani che si susseguono anche fino ad aprile inoltrato, con episodi anche nevosi. Discreti sono gli apporti di pioggia. Maggio \u00e8 caratterizzato dai primi caldi che possono arrivare anche sui 30\u00a0\u00b0C. Anni anomali presentano periodi caldi anche in aprile, ma la tendenza degli ultimi anni per i mesi di marzo e di aprile \u00e8 per un clima fresco, caratterizzato da tempo prevalente da est. In questi mesi compaiono anche i primi temporali caratteristici della pianura padana, solo eccezionalmente di una certa intensit\u00e0\nL\u2019autunno negli ultimi decenni dimostra sempre pi\u00f9 una tendenza ad essere un prolungamento dell\u2019estate, con temperature abbastanza alte nel primo periodo, in lenta discesa verso il suo finire; sembrano comunque ormai assenti le poderose irruzioni di aria fredda che a partire da met\u00e0 novembre un tempo segnavano l\u2019arrivo della stagione fredda; solo qualche episodio di maestrale preannuncia in questi ultimi anni il sopraggiungere dell\u2019inverno. La stagione autunnale a Padova \u00e8 contraddistinta solitamente da un guasto nel tempo verso la fine di settembre, da belle giornate in ottobre, che durano anche per un lungo periodo e infine da un clima umido e nebbioso in novembre. Le precipitazioni possono essere a volte abbastanza intense, con sciroccate pronunciate; pi\u00f9 raramente, si hanno autunni secchi.\nOrigini del nome.\nL'etimologia del toponimo \u00e8 incerta, ma \u00e8 evidente l'assonanza con l'antico nome del Po \"(Padus)\". Vi si potrebbe riconoscere la radice indoeuropea \"pat-\", in riferimento forse ad un luogo pianeggiante ed aperto, contrapposto alle vicine zone collinari (in latino da questa radice deriva la parola \"patera\" che sta appunto per \"piatto\"), a cui si deve aggiungere un ulteriore suffisso \"-av\" (come nel fiume Timavo), di antica origine venetica, indicante appunto la presenza di un fiume, appunto il Brenta-Medoacus. Inoltre la terminazione \"-ium\", nel nome romano Patavium, indica la presenza di pi\u00f9 villaggi poi unificatisi. (R. Mambella)\nStoria.\nFondazione.\nInsediamenti preistorici sono stati accertati dall'archeologia, gi\u00e0 a partire dall'XI secolo a.C. - X secolo a.C., topograficamente in corrispondenza dell'odierno centro di Padova.\nLa leggenda narra che la fondazione di Padova sia avvenuta nel 1132 a.C. per opera di Antenore, un principe troiano scampato alla distruzione di Troia; leggenda riportata anche dallo storico padovano Tito Livio, nel suo \"Ab urbe condita\" (la storia di Roma) per sancire l'antica alleanza che univa la propria citt\u00e0 a Roma.\nRappresentando uno dei principali centri della cultura paleoveneta, l'antica Padova sorse all'interno di un'ansa del fiume Brenta (durante l'antichit\u00e0 chiamato \"Medoacus Major\") che allora (probabilmente fino al 589) scorreva nell'alveo dell'odierno Bacchiglione (al tempo denominato \"Medoacus Minor\" o \"Edrone\"), entrando in citt\u00e0 nei pressi della attuale Specola.\nNel 302 a.C. Patavium dovette sostenere l'attacco portato da una flotta spartana condotta dal principe Cleonimo. Gli spartani, dopo aver attraccato le loro navi alla foce del Brenta, in un primo tempo riuscirono nel loro intento di saccheggio, cogliendo di sorpresa gli abitanti della citt\u00e0. Ma poi i patavini, riorganizzatisi, ricacciarono in mare gli invasori greci, infliggendo loro gravi perdite; infatti solo un quinto della loro flotta riusc\u00ec a mettersi in salvo prendendo il mare.\nStoria antica.\nGi\u00e0 a partire dal 226 a.C. gli antichi patavini strinsero un'alleanza con Roma contro i Galli Cisalpini, alleanza poi confermata pi\u00f9 volte, in particolare al tempo della Battaglia di Canne (216 a.C.) e della guerra sociale (91 a.C.), quando Padova e altre citt\u00e0 transpadane combatterono al fianco dei romani. Dal 49 a.C. divenne un \"municipium\" romano, e in et\u00e0 augustea entr\u00f2 a far parte della X Regio, della quale costituiva uno dei centri pi\u00f9 importanti.\nDurante l'epoca imperiale la citt\u00e0 divenne molto ricca grazie alla lavorazione delle lane provenienti dai pascoli dell'altopiano di Asiago. Dalla citt\u00e0 passavano (o partivano) numerose strade che la congiungevano con i principali centri romani dell'epoca: la via Annia che la congiungeva con Adria e Aquileia, la via Medoaci che portava alla Valsugana e all'altopiano di Asiago, la via Astacus che la congiungeva con Vicentia, la via Aurelia che portava ad Asolo, la via Aponense che la collegava ai centri termali dei Colli Euganei. Sia a nord che a sud della citt\u00e0 vi erano estese centuriazioni. In epoca romana il territorio di Padova era attraversato da un'altra importante strada romana, la \"via Gallica\".\nIn epoca romana, Padova fu patria di Tito Livio, insigne storico romano (nello stesso periodo, diede i natali ai letterati Gaio Valerio Flacco, Quinto Asconio Pediano, Trasea Peto, di cui vi \u00e8 ancora ricordo nella toponomastica cittadina).\nStoria medievale.\nCon la caduta dell'impero Padova riusc\u00ec a mantenere un'economia solida, ma nel primo periodo delle invasioni barbariche fu pi\u00f9 volte devastata, prima dagli Unni nel 452-453 e poi nel 601 dai Longobardi di Agilulfo, che la incendi\u00f2 e la rase al suolo per impedire il ritorno dei bizantini. Le invasioni, unite alle periodiche alluvioni, portarono a un crescente spopolamento del comune. Verso la fine dell'VIII secolo, la stabilit\u00e0 portata da Carlo Magno e le opere di bonifica e canalizzazione eseguite dai benedettini fecero ripartire l'economia cittadina e posero fine a due secoli di crisi, dando il via alla riurbanizzazione. I danni delle successive alluvioni, mitigati dalle opere dei monaci, furono aggravati dalle devastazioni operate in citt\u00e0 dagli Ungari nell'899, nonch\u00e9 dai terremoti del 1004 e del 1117.\nQuesti secoli videro la progressiva affermazione del potere temporale dei vescovi in citt\u00e0 e la sempre maggiore influenza nelle campagne di famiglie di origine tedesca e franca come i Camposampiero, gli Este, i Da Romano e i Da Carrara. Si deline\u00f2 di conseguenza la contrapposizione tra guelfi e ghibellini, che appoggiavano rispettivamente il papato e l'impero, una divisione che avrebbe portato alle sanguinose lotte intestine dell'et\u00e0 comunale.\nNel Basso Medioevo Padova si distinse come Libero comune, partecipando alla Lega Veronese e alla Lega Lombarda contro l'imperatore Federico Barbarossa. Nel periodo comunale la citt\u00e0 si arricch\u00ec e al 1222 risale la fondazione dell'Universit\u00e0, una delle pi\u00f9 antiche del mondo. Passata tra le file ghibelline durante la dominazione di Ezzelino III da Romano, alla sua morte torn\u00f2 sotto il controllo dei guelfi e divenne oggetto di continui attacchi dei ghibellini veronesi che portarono, nel 1318, alla signoria dei Carraresi. Ebbe inizio un periodo di nuovo splendore per Padova, in cui fiorirono l'economia e le arti. Famiglie nobili alleate, come i Buzzaccarini, commissionarono il ciclo di affreschi del Battistero del Duomo ed eressero la Chiesa dei Servi. Nello stesso periodo, tuttavia, proseguirono le guerre con Verona, nonch\u00e9 quelle con Venezia e Milano. L'ambizione dei Carraresi segn\u00f2 la fine degli Scaligeri veronesi e degli stessi Carraresi, che dapprima videro l'occupazione di Padova da parte del duca di Milano Gian Galeazzo Visconti dal 1388 al 1390 dopo la presa di Verona nel 1387, e poi furono definitivamente sconfitti dalla Repubblica di Venezia nel 1405 nella guerra di Padova, dopo la quale ebbe inizio il lungo periodo di dedizione a Venezia.\nStoria moderna.\nNei successivi quattro secoli Padova, pur perdendo importanza politica, pot\u00e9 godere della pace e della prosperit\u00e0 assicurata dalla signoria veneziana, nonch\u00e9 della libert\u00e0 garantita alla sua Universit\u00e0, che richiam\u00f2 studenti ed insegnanti da tutta Europa, divenendo uno dei maggiori centri dell'aristotelismo e attirando numerosi ed illustri intellettuali, come Galileo Galilei. Nel 1509, durante la guerra della Lega di Cambrai, Padova dovette subire un terribile assedio, che fu per\u00f2 respinto. Dopo lo scampato pericolo, la Serenissima procedette ad opere di fortificazione, costruendo la cinta muraria che ancora oggi presenta gran parte dell'aspetto originale. Nel 1571 Padova contribu\u00ec alla vittoria di Lepanto inviando cento gentiluomini tra cui si distinsero i condottieri di galera Pataro Buzzaccarini e Marcantonio Santuliana.\nStoria contemporanea.\nCaduta la Serenissima (1797), la citt\u00e0 fu ceduta da Napoleone Bonaparte all'Austria. Dopo una breve parentesi all'interno del Regno d'Italia napoleonico, entr\u00f2 a far parte nel 1815 del Regno Lombardo-Veneto asburgico. L'8 febbraio 1848 vide un'insurrezione contro il dominio austriaco, guidata in particolare dagli studenti universitari. Padova entr\u00f2 a far parte del Regno d'Italia solo nel 1866, in seguito alla terza guerra di indipendenza.\nNel corso della prima guerra mondiale, la citt\u00e0 era il quartier generale delle forze militari italiane. Merita un cenno il fatto che l'ardimentosa (e pacifica) impresa del Volo su Vienna, di dannunziana memoria, prese le mosse dalle vicinanze di Padova (Castello di San Pelagio in comune di Due Carrare, 9 agosto 1918). Nei pressi della citt\u00e0, a Battaglia Terme il castello di Lispida fu adibito a residenza del re Vittorio Emanuele III. a Villa Giusti (in localit\u00e0 Mandria di Padova) fu firmato l'armistizio che pose termine al conflitto.\nNella seconda guerra mondiale Padova fu un importante centro della resistenza contro il nazifascismo. Numerosi studenti e insegnanti universitari parteciparono alla lotta partigiana, a cominciare dallo stesso rettore Concetto Marchesi.\nPer questo motivo l'Universit\u00e0 degli Studi di Padova fu premiata (unica universit\u00e0 italiana a ricevere tale onorificenza) con la medaglia d'oro al Valor Militare. Alla rivolta partigiana iniziata in citt\u00e0 nella notte tra il 26 e 27 aprile 1945, fece seguito nella tarda serata del 28 aprile l'ingresso delle truppe di liberazione britanniche e neozelandesi.\nGli anni del dopoguerra sono stati per Padova di continuo sviluppo urbanistico ed economico grazie anche alla sua collocazione geografica, al centro di importanti vie di comunicazione che hanno favorito industrie e servizi.\nLa crisi sociale e politica degli anni settanta vide il polarizzarsi delle tensioni in vicende spesso collegate all'estremismo di frange della comunit\u00e0 studentesca di Padova. Fu una delle citt\u00e0 dove organizzazioni come Potere Operaio e Autonomia Operaia furono pi\u00f9 forti, insieme a Roma e Bologna. Questi movimenti a forte componente studentesca nacquero sotto l'egida di insigni professori della facolt\u00e0 di Scienze politiche quali Antonio Negri. In citt\u00e0 le Brigate Rosse misero a segno il loro primo delitto rivendicato con l'attacco alla sede dell'MSI nel 1974.\nA Padova agirono anche organizzazioni eversive neofasciste come Ordine Nuovo e soprattutto la Rosa dei venti, organizzazione eversiva parallela al SID, servizio segreto delle forze armate italiane, accusata di collaborare anche con strutture della NATO nella lotta al comunismo. Negli anni novanta molti furono i politici e gli imprenditori padovani coinvolti nei vari scandali di Mani pulite e Tangentopoli.\nTra la fine del XX e l'inizio del XXI secolo, la citt\u00e0 ha vissuto importanti cambiamenti urbanistici, con la costruzione di nuovi moderni edifici direzionali e residenziali e con un profondo rinnovo della viabilit\u00e0, articolatosi intorno alla realizzazione della tangenziale cittadina e della tranvia di Padova.\nMonumenti e luoghi d'interesse.\nL'apparato monumentale (nella pi\u00f9 vasta accezione) del contesto urbano, quale oggi si offre all'osservazione del visitatore, testimonia largamente le varie fasi della vicenda storica patavina.\nSe, difatti, non \u00e8 pi\u00f9 presente alcuna traccia delle (supposte) origini preistorico-leggendarie, ogni altra fase cronologica ha lasciato tangibili manifestazioni in altrettanti luoghi salienti e caratteristici, a partire dall'Arena romana, passando per le varie cinte murarie, torri medievali, palazzi di et\u00e0 signorile, chiese ed altri luoghi di culto (cristiani e non), edifici simbolici del potere civile, templi della cultura (il \"Bo\", l'Orto botanico), fino ad espressioni di architettura d'avanguardia (quali, ad esempio, il monumento di Daniel Libeskind ai caduti delle Torri Gemelle di New York, o la Torre Net): tutti capisaldi urbanistici che verranno analizzati e descritti in prosieguo e/o nella voce specifica test\u00e9 richiamata, oltre che nella voce Storia di Padova.\nArchitetture religiose.\nTra i luoghi di culto cattolici, il maggiore \u00e8 la basilica cattedrale di santa Maria Assunta sede della diocesi di Padova, ma \u00e8 altres\u00ec importante la pontificia basilica di sant'Antonio, santuario internazionale e tra le principali mete del turismo religioso al mondo. In Prato della Valle sorge poi la basilica di Santa Giustina, abbaziale, che ospita insigni reliquie. Gli edifici romanici di santa Sofia di san Nicol\u00f2 ed il Battistero, le chiese gotiche degli Eremitani, di santa Maria dei Servi, di San Francesco Grande. Le chiese dello Scamozzi, San Gaetano e Ognissanti. La grande basilica del Carmine e il santuario di San Leopoldo.\nIl cimitero Maggiore di Padova, costruito nell'800.\nLa Sinagoga di Padova, situata nella zona centrale del Ghetto (adiacente alle piazze) con gli antichi cimiteri ebraici - situati nella contrada Savonarola - testimoniano la vivace attivit\u00e0 della comunit\u00e0 giudaica nella citt\u00e0.\nArchitetture civili.\nPortici.\nI portici del centro di Padova si sviluppano per circa 25\u00a0km, issando Padova al secondo posto dietro a Bologna, che possiede una rete di portici estesa e ramificata come nessun'altra in Europa. La costruzione dei portici in citt\u00e0 \u00e8 un'antica tradizione, se ne trovano in stile romanico, gotico, rinascimentale, neoclassico e moderno. Originariamente lo sviluppo totale era maggiore, ma dopo che Padova fu sottomessa dalla repubblica di Venezia (1405), diverse famiglie nobiliari eliminarono segmenti di porticati per dare risalto alle facciate dei propri palazzi.\nArchitetture militari.\nLa citt\u00e0 dal periodo medievale in poi ha avuto tre cerchie di mura che fortificavano la citt\u00e0 succedutesi nel tempo.\nLa prima cerchia, costruita tra il 1195 e il 1210, \u00e8 quella delle mura cosiddette \"comunali\" perch\u00e9 eretta durante il periodo del libero comune padovano. Essa cingeva la parte pi\u00f9 centrale della citt\u00e0, la cosiddetta \"insula\" poich\u00e9 interamente circondata da canali (oggi in parte scomparsi). Di questa cerchia restano tre porte: due di esse ancora oggi transitabili (porta Molino, porta Altinate, porta della Cittadella Vecchia) mentre una terza fu inglobata nel Trecento nelle strutture del Castelvecchio. Inoltre rimangono numerosi tratti della cinta muraria lungo l'antico percorso, spesso inglobati tra costruzioni moderne.\nNel corso del Trecento, con l'espandersi delle aree urbanizzate furono realizzate, in vari momenti, le mura cosiddette \"carraresi\" perch\u00e9 costruite in gran parte durante la signoria dei Da Carrara. Di queste mura restano pochissimi resti visibili in alzato, e sono perlopi\u00f9 inglobate in altre costruzioni e fortificazioni rinascimentali. Queste mura di stampo ancora medievale resistettero, con opportuni adattamenti, all'assedio che Padova sub\u00ec nel 1509 ad opera delle truppe della lega di Cambrai.\nIn seguito a questo assedio la Serenissima decise di dotare la citt\u00e0 di una nuova cerchia di mura adatta a resistere all'introduzione dell'artiglieria nelle tecniche di guerra. I lavori iniziarono nel 1513 per andare avanti circa fino alla met\u00e0 del XVI secolo. Questa cerchia \u00e8 ancora esistente quasi per intero seppur in diversi stati di conservazione a seconda dei vari tratti. Il suo perimetro \u00e8 di circa 11 chilometri, con 20 bastioni e 6 porte (sulle 8 originarie). Queste mura sono solitamente denominate \"veneziane\" o \"rinascimentali\".\nAree naturali.\nSecondo dati del 2005, la citt\u00e0 di Padova pu\u00f2 vantare di verde pubblico, di cui di verde attrezzato (compresi i parchi-giochi per bambini, le piste ciclabili, i campi polivalenti ecc.), che corrispondono al 2,7% della superficie comunale. Nel 2006 Padova ha vinto il primo premio \"La citt\u00e0 per il verde\", assegnato in occasione della manifestazione \"Euroflora\" svoltasi a Genova.\nTra gli spazi verdi spicca l'Orto botanico di Padova, patrimonio UNESCO ed il Parco Treves de Bonfili progettato da Giuseppe Jappelli.\nSociet\u00e0.\nEvoluzione demografica.\nAl 31 Dicembre 2019 la popolazione residente nel comune di Padova era 210 077 abitanti secondo i dati ISTAT.\nNel 2017 i nati sono stati (6,84\u2030), i morti (12,29\u2030) con un incremento naturale di - unit\u00e0 rispetto al 2015 (-5,44\u2030). Il 31 dicembre 2017, su una popolazione di abitanti, si contavano stranieri (15,9%). Le famiglie contano in media 2,08 componenti (in costante calo). Inoltre Padova \u00e8 con ab/km2 la citt\u00e0 pi\u00f9 densamente popolata del Veneto.\nA Padova \u00e8 stata istituita una \"Commissione speciale \"Citt\u00e0 metropolitana\"\", con lo scopo di coordinare le politiche del comune di Padova e dei comuni limitrofi su tematiche di importanza sovracomunale. Nel 2012 l'area metropolitana di Padova contava abitanti.\nStranieri.\nUn tempo terra di emigrazione, anche Padova, come tutto il Veneto, negli ultimi decenni \u00e8 divenuta meta di immigrati provenienti da tutto il mondo.\nGli stranieri residenti a Padova al 31 dicembre 2019 sono 32.859 e rappresentano il 15,6% della popolazione residente.\nLa comunit\u00e0 straniera pi\u00f9 numerosa \u00e8 quella proveniente dalla Romania con il 27,0% di tutti gli stranieri presenti sul territorio, seguita dalla Moldavia (10,9%) e dalla Repubblica Popolare Cinese (8,4%).\nReligione.\nSede vescovile a capo di una delle diocesi pi\u00f9 estese ed antiche d'Italia \u00e8 universalmente conosciuta anche come la \"citt\u00e0 del Santo,\" appellativo con cui viene chiamato a Padova sant'Antonio, il famoso francescano portoghese, nato a Lisbona nel 1195, che visse in citt\u00e0 per alcuni anni e vi mor\u00ec il 13 giugno 1231. I resti del Santo sono conservati nella Basilica di Sant'Antonio, importante meta di pellegrinaggio della cristianit\u00e0 e uno dei monumenti principali cittadini. Antonio \u00e8 uno dei quattro santi patroni della citt\u00e0 con Giustina, Prosdocimo e Daniele. A Padova si venerano pure le reliquie di san Luca, san Mattia (entrambi gli apostoli riposerebbero presso la basilica di Santa Giustina) e san Leopoldo Mandi\u0107. Nel 1829, Padova fu la sede del primo Convitto Rabbinico, importante istituzione dell'ebraismo italiano.\nTradizioni e folclore.\nI \"senza\".\nPadova \u00e8 nota per essere la citt\u00e0 dei \"senza\":\nLe \"due gatte\".\nNon sono molti, invece, a conoscere la storia delle \"due gatte\", che pure figurano tra le pi\u00f9 curiose icone della citt\u00e0:\nIl Canton del Gallo.\n\u00c8 l'incrocio obliquo tra le vie: Roma, San Francesco, Otto febbraio e San Canziano (praticamente, l'angolo destro, guardando il portone principale del Palazzo del B\u00f2).\n\u00c8 tradizionalmente considerato il punto pi\u00f9 centrale della citt\u00e0, e pare si chiami cos\u00ec dal nome di una locanda o osteria che ivi sorgeva. Anche se oggi la circolazione veicolare \u00e8 praticamente abolita \"in loco,\" fu proprio al Canton del Gallo che venne installata la prima pedana per il \"vigile\" che doveva disciplinare il traffico.\nIl toponimo Stanga.\nL'origine del toponimo viene fatta risalire all'Alto Medioevo, durante il quale in questo luogo pare si tenessero i duelli di \"campioni\" e \"bravi\" (due categorie di \"spadaccini\" mercenari che - in sostituzione degli effettivi portatori degli interessi controversi - si affrontavano con armi rudimentali in una sorta di ordalia o \"giudizio di Dio\", ossia il surrogato, secondo le usanze barbariche, del processo come mezzo di appianamento delle liti giudiziarie). I sanguinosi scontri attiravano folle di curiosi, che dovevano accomodarsi oltre i paletti (le \"stanghe\", appunto) delimitanti l'agone.\nRisulta che il fenomeno fosse disciplinato da una legge locale, in vigore dal 1236 al 1275. Essa, peraltro, oltre a stabilire i compensi dovuti a \"campioni\" o \"bravi\", disponeva che questa \"professione\" fosse appannaggio dei soli padovani, o quanto meno di chi risiedesse nelle vicinanze della citt\u00e0.\nIn realt\u00e0 diverse citt\u00e0 dell'ex Repubblica Veneta (tra cui la vicina Vicenza) denominano \"Stanga\" la zona esterna alla loro porta orientale; \u00e8 possibile che \"stanga\" stia semplicemente per \"zona posta a oriente\" (si confronti \"stangare\", lemma lagunare per \"girare a sinistra con un'imbarcazione\", \"sanca\" e \"st\u00e2nga\", ovvero \"sinistra\" rispettivamente in veneto e in romeno).\nIstituzioni enti e associazioni.\nOspedali e sanit\u00e0.\nLa citt\u00e0 di Padova \u00e8 principalmente servita dal polo universitario-ospedaliero dell'Azienda ospedaliera di Padova (un tempo Ospedale Giustinianeo e poi Ospedale Civile). Altro nosocomio cittadino \u00e8 l'Ospedale S. Antonio (ex Centro Traumatologico Ortopedico, CTO) della locale azienda sanitaria ULSS 6 Euganea. Padova \u00e8 inoltre sede dello (I.O.V.) Istituto Oncologico Veneto, struttura riconosciuta come Istituto di ricovero e cura a carattere scientifico (IRCCS) dedicato alla cura dei tumori e alla ricerca in campo oncologico.\nSempre in citt\u00e0 vi \u00e8 la sede del Centro Militare di Medicina Legale (CMML), ex-Ospedale Militare, e il Complesso Socio Sanitario dei Colli, ex-Ospedale Psichiatrico ora adibito a centro poliambulatoriale dell'ULSS. Nel 2003 \u00e8 stato chiuso il centrale Ospedale Geriatrico.\nCon oltre ricoveri l'anno, il polo dell'Azienda Ospedaliera di Padova \u00e8 uno dei pi\u00f9 grandi ospedali del nord e uno dei poli d'attrazione in Italia.\nIl Centro Gallucci presso l'Azienda Ospedaliera di Padova occupa un posto rilevante in Italia per i trapianti e la chirurgia cardiaca. Prende il nome dal cardiochirurgo Vincenzo Gallucci che a Padova nel 1985 esegu\u00ec il primo trapianto di cuore in Italia. Inoltre presso il centro \u00e8 stato eseguito il primo impianto di cuore artificiale in Italia il 10 dicembre 2007.\nLe associazioni di pubblica assistenza presenti nel territorio della citt\u00e0 sono la sede padovana della Croce Rossa Italiana, la P.O. Croce Verde, la Croce Bianca, la ZIP Onlus e la Croce Padova.\nCultura.\nIstruzione.\nUniversit\u00e0.\nL'Universit\u00e0 degli Studi di Padova, fondata nel 1222, \u00e8 una delle pi\u00f9 antiche universit\u00e0 al mondo e la seconda in Italia. Nel 2007 contava circa studenti e docenti.\nL'universit\u00e0 venne fondata, secondo la tradizione, da un gruppo di studenti e professori che migrarono dall'Universit\u00e0 di Bologna alla ricerca di una maggiore libert\u00e0 accademica tanto da assumere il motto \"Universa Universis Patavina Libertas\" ovvero \"tutta intera, per tutti, la libert\u00e0 nell'Universit\u00e0 di Padova\". \u00c8 certo che scuole di diritto e medicina esistevano a Padova prima del 1222, questo infatti \u00e8 l'anno nel quale per la prima volta in un atto notarile della citt\u00e0 si nomina con precisione lo Studio Patavino (quindi gi\u00e0 esistente) ed \u00e8 cos\u00ec convenzionalmente ritenuto essere l'anno di fondazione.\nNel corso della sua storia, l'Universit\u00e0 di Padova fu luogo d'incontro di alcune tra le pi\u00f9 importanti personalit\u00e0 europee ed italiane, tra le cui fila si annoverano personaggi del calibro di Leon Battista Alberti, Niccol\u00f2 Copernico e Melchiorre Cesarotti. Dal 1592 per 18 anni consecutivi (definiti dall'interessato i migliori della sua vita), Galileo Galilei resse la cattedra di matematica presso l'ateneo patavino. Nel medesimo, per la prima volta al mondo (1678) si laure\u00f2 una donna: Elena Lucrezia Cornaro Piscopia.\nWilliam Harvey, l'illustre medico inglese cui si deve la prima descrizione scientifica del sistema circolatorio (1628), fu allievo a Padova di Girolamo Fabrici. Va peraltro ricordato che in questa citt\u00e0 sorse il primo teatro anatomico (1594), ed il fondatore della \"Scuola Clinica Padovana\", Giovanni Battista del Monte, fu il primo medico a tenere le lezioni nelle corsie di un ospedale.\nNell'ambito dell'Universit\u00e0 furono fondati anche l'Orto botanico di Padova, il pi\u00f9 antico orto botanico del mondo ancora esistente (1545), la Biblioteca universitaria di Padova (1629) e la Specola di Padova (1777).\nNel 2004 \u00e8 stata istituita la Scuola Galileiana di Studi Superiori, con la collaborazione e sul modello della Scuola Normale Superiore di Pisa. Alla scuola si accede tramite un concorso molto selettivo; gli studenti ammessi si iscrivono ai corsi dell'Universit\u00e0 di Padova, ma in pi\u00f9 hanno alcuni benefici (ad esempio vitto e alloggio presso un collegio universitario), devono avere una media di esami particolarmente alta (almeno 27), e in pi\u00f9 devono frequentare obbligatoriamente alcuni corsi specifici.\nL'Ateneo gestisce anche nove Musei scientifici, fra cui il Museo di Storia della Fisica, ed \u00e8 tra i membri fondatori del consorzio interuniversitario CINECA.\nScuole e istituti.\nPadova ospita numerose scuole e tra queste le pi\u00f9 degne di nota sono il Liceo ginnasio statale Tito Livio e il Liceo scientifico statale Ippolito Nievo, che rappresentano la storica coppia di licei della citt\u00e0. Entrambi situati in pieno centro storico, il primo fu fondato nel 1872 al posto dell'ex monastero di Santo Stefano, mentre il secondo venne creato nel 1923, in seguito alla Riforma Gentile, ed \u00e8 ospitato nel seicentesco Palazzo Cumani. Il Liceo Artistico Pietro Selvatico fu invece creato come scuola d'arte nel 1866 per volere dell'architetto e storico dell'arte Pietro Selvatico. Tra le scuole paritarie spicca l'Istituto Vescovile G. Barbarigo, fondato nel 1919 per decreto ufficiale dell'allora Vescovo di Padova Luigi Pellizzo. Da menzionare \u00e8 inoltre l'Istituto Tecnico Statale Giovanni Battista Belzoni, fondato nel 1869 e dedicato all'omonimo esploratore.\nLa citt\u00e0 ospita inoltre il Conservatorio Cesare Pollini, fondato nel 1878 e dedicato all'omonimo pianista, che ne fu anche il primo direttore. Vi ha sede la Scuola Italiana Design, istituto post-diploma specializzato nel design industriale e nella comunicazione del prodotto, che costituisce il dipartimento formativo del Parco Scientifico e Tecnologico Galileo.\nAccademia Galileiana di Scienze Lettere ed Arti.\nFondata il 25 novembre 1599 su iniziativa del cardinale Federico Baldissera Bartolomeo Cornaro, l'Accademia Galileiana di Scienze Lettere ed Arti, denominata inizialmente \"Accademia dei Ricovrati\", ha sede presso la Loggia dei Carraresi e si occupa della promozione delle discipline umanistiche e scientifiche.\nPremio letterario Galileo per la divulgazione scientifica.\nIl premio letterario Galileo per la divulgazione scientifica, nato nel 2006, ad opera del comune per ricordare le tradizioni cittadine nella ricerca scientifica e promuovere la diffusione della cultura tecnico-scientifica. Si avvale di una doppia giuria: la prima di accademici, scienziati, giornalisti e uomini di cultura (presieduta, nel corso delle otto edizioni, da personalit\u00e0 come Umberto Veronesi, Carlo Rubbia, Margherita Hack, Paolo Rossi, Mario Tozzi, Piergiorgio Odifreddi e Paco Lanciano) che segnala una rosa di cinque testi, la seconda di studenti provenienti da varie scuole d'Italia che scelgono il testo da premiare.\nMedia.\nStampa.\nSono due i quotidiani storici che si occupano attualmente della cronaca locale della citt\u00e0: il Gazzettino e il Mattino di Padova. Dal 12 novembre 2002 viene venduto in abbinamento al Corriere della Sera anche il Corriere del Veneto, che ha sede a Padova e che dedica alla citt\u00e0 due pagine al giorno di cronaca locale, in abbinamento con la cronaca di Rovigo. Da diverso tempo \u00e8 presente anche Il Padova, quotidiano che riassume notizie di attualit\u00e0 e politica patavina e dedica diverse pagine anche alla cronaca nazionale ed estera. Sono presenti anche alcuni giornali a distribuzione gratuita quali Leggo, che ha una sua redazione in citt\u00e0 e ha pagine di cronaca e sport locali, e Metro, City.\nNel passato la citt\u00e0 ha avuto altre due testate di cronaca locale: \"L'Eco di Padova\", nato nel 1977, edito dalla Rizzoli e chiuso nel 1980 e l'edizione padovana de \"il Resto del Carlino\" dal 1957 al 1983.\nNella citt\u00e0 e in tutta la diocesi viene anche stampato e diffuso il settimanale diocesano La Difesa del popolo.\nIn citt\u00e0 \u00e8 presente una redazione de \"Il Sole 24 Ore\".\nRadio.\nA Padova (o nelle immediate vicinanze) hanno sede alcune emittenti radio, tra le quali:\nTelevisione.\nA Padova (o nelle immediate vicinanze) hanno sede alcune emittenti televisive , tra le quali:\nTuttavia \u00e8 sede anche di redazioni di emittenti televisive a livello nazionale, tra le quali:\nTeatro.\nNella storia Padova ha sempre avuto il suo posto come citt\u00e0 di spettacolo. Attorno al 60-70 d.C. fu edificato il teatro romano detto \"il Zairo\", le cui fondamenta riaffiorano in occasione di bonifiche e sistemazioni della canaletta che circonda Prato della Valle. .\nAlla citt\u00e0 \u00e8 legata la danza alla pavana ossia alla padovana, una delle pi\u00f9 celebri forme musicali tra i secoli XVI e XVIII. Nel 1524, a Padova fu costruito per la prima volta dopo l'et\u00e0 classica uno spazio interamente dedicato alle rappresentazioni teatrali, la Loggia Cornaro; mentre il 25 febbraio 1545 si costitu\u00ec legalmente, con atto notarile, una compagnia di comici teatranti, la prima testimonianza al mondo di una societ\u00e0 di commedianti professionisti, nascita simbolica della Commedia dell'Arte. I principiali teatri padovani sono:\nCucina.\nLa cucina padovana si basa su una lunga tradizione ricca di piatti per lo pi\u00f9 prodotti freschi e di origine contadina, tra questi i pi\u00f9 noti sono i bigoli, i secondi basati sulla gallina padovana e la torta pazientina.\nEventi.\nPadova \u00e8 da sempre meta di molti visitatori che si recano nella citt\u00e0 del Santo per i numerosi avvenimenti che si susseguono tutto l'anno. Tra i pi\u00f9 rilevanti si annoverano:\nGeografia antropica.\nQuartieri.\nLo statuto suddivide il territorio comunale in quartieri. Prima della legge n. 42/2010, che ha soppresso le circoscrizioni nei comuni con meno di 250\u00a0000 abitanti, i sei quartieri erano organi elettivi; a decorrere dal maggio 2014 sono stati sostituiti con i Comitati di quartiere, organismi collegiali composti da residenti nominati dal sindaco, con funzioni consultive e propositive e di supporto all'amministrazione. La delimitazione territoriale \u00e8 rimasta invariata.\nQuartiere 1 CentroDetto anche Centro storico, si estende per 5,2 \u00a0km2, pressoch\u00e9 totalmente entro le mura cinquecentesche. Il cuore del quartiere Centro \u00e8 idealmente identificabile con le famose Piazze (dei Signori, delle Erbe e della Frutta) ravvivate quotidianamente dai tradizionali mercati. Il territorio \u00e8 solcato dal Piovego, navigabile dalle Porte Contarine fino al casello autostradale di Padova Est. L'area si suddivide in cinque zone abitative: zona Portello, zona Ospedali, zona Santo-Prato della Valle, zona Piazza Castello-Riviere, zona Savonarola-Piazza Mazzini-Stazione Ferroviaria. Nel 2015 contava residenti:, con densit\u00e0 abitativa pari a abitanti per km2. La sede \u00e8 in piazza Capitaniato.\nComprende le seguenti unit\u00e0 urbane (dati aggiornati a dicembre 2015):\nQuartiere 2 NordChiamato anche Arcella - S. Carlo - Pontevigodarzere, ha una superficie di 6,71\u00a0km2 e racchiude i rioni Arcella, San Bellino, San Carlo e Pontevigodarzere. Il confine settentrionale corrisponde in pratica con il tracciato locale del Brenta, a sud \u00e8 delimitato dalla ferrovia Milano-Venezia, ad est dall'asse viario Plebiscito-Bigolo-Manca, ad ovest dai binari della Padova-Castelfranco Veneto. Abitanti al 2015: , con densit\u00e0 abitativa pari a abitanti per km2. La sede \u00e8 in via Curzola, alla Ss. Trinit\u00e0.\nComprende le seguenti unit\u00e0 urbane (dati aggiornati a dicembre 2015):\nQuartiere 3 Est\u00c8 chiamato anche Brenta-Venezia, Forcellini-Camin ed ha una superficie di 28,02\u00a0km2. Comprende i seguenti rioni: Ponte di Brenta, San Lazzaro, Mortise, Torre, Pio X, Stanga, Forcellini, Terranegra, San Gregorio, Camin, Granze. Confini: nord, comune di Cadoneghe; est, comuni di Vigonza e Noventa Padovana; sud, Quartiere 4, comune di Saonara, Legnaro e Ponte San Nicol\u00f2; ovest, Quartieri 2, 1 e 4. Vi scorrono tre canali: il Piovego, il San Gregorio, lo Scaricatore. In zona Stanga si trova la nota via Anelli. Popolazione al 2015: , con densit\u00e0 abitativa pari a abitanti per km2.La sede \u00e8 in via Boccaccio, a Terranegra.\nComprende le seguenti unit\u00e0 urbane (dati aggiornati a dicembre 2015):\nQuartiere 4 Sud-EstViene chiamato anche S. Croce-S. Osvaldo, Bassanello-Voltabarozzo ed ha una superficie di 17,58\u00a0km2. Popolazione al 2015: , con densit\u00e0 abitativa pari a abitanti per km2. La sede \u00e8 in via Guasti, alla Guizza.\nComprende le seguenti unit\u00e0 urbane (dati aggiornati a dicembre 2015):\nQuartiere 5 Sud-OvestViene chiamato anche Armistizio-Savonarola ed ha una superficie di 14,05\u00a0km2. Popolazione al 2015: , con densit\u00e0 abitativa pari a abitanti per km2. La sede \u00e8 in piazza Napoli, alla Sacra Famiglia.\nComprende le seguenti unit\u00e0 urbane (dati aggiornati a dicembre 2015):\nQuartiere 6 OvestIl quartiere \u00e8 chiamato anche Brentella-Valsugana ed ha una superficie di 21,88\u00a0km2. Popolazione al 2015: , con densit\u00e0 abitativa pari a abitanti per km2. Data l'estensione, ha due sedi, una in via Dal Piaz alle Cave e una in via Astichello ad Altichiero.\nComprende le seguenti unit\u00e0 urbane (dati aggiornati a dicembre 2015):\nCentro.\nIl Centro (Quartiere 1 Centro) nell'ottica dei Padovani si estende grosso modo all'interno delle mura cinquecentesche.\n\u00c8 caratterizzato da molte zone pavimentate con il tipico ciottolato romano o con i sanpietrini in porfido (come il \"Liston\"), perch\u00e9 corrisponde tendenzialmente all'area pi\u00f9 antica della citt\u00e0.\nNon si identifica con la zona limitata delle Piazze, anche se queste ultime ne costituiscono il cuore economico e culturale.\nNel quartiere \u00e8 compreso anche il \"Portello\", corrispondente alla parte orientale del centro, cosiddetto perch\u00e9 nelle vicinanze di Porta Ognissanti (spesso chiamata anch'essa col nome di Portello) si trovava un porto fluviale sul Piovego. Nella percezione dei Padovani \u00e8 un sottoquartiere a parte, tanto che i suoi abitanti un tempo avevano diritto ad essere identificati con un nome a s\u00e9: \"porte\u00e0ti,\" ossia abitanti del Portello. Oggi questa distinzione \u00e8 poco sentita e non ha pi\u00f9 molto significato, ma una volta questa zona della citt\u00e0 aveva caratteristiche proprie che la distinguevano dalle altre: era in particolare un'area popolare e povera. Oggi ospita buona parte degli Istituti Universitari.\nArcella.\nArcella (Quartiere 2 Nord) \u00e8 la zona nord della citt\u00e0 di Padova. Il suo confine \u00e8 ben delineato dalla ferrovia Venezia-Milano a Sud e dal fiume Brenta a Nord (comprendendo il rione di Pontevigodarzere).\nNota per essere il luogo della morte di sant'Antonio (l'evento \u00e8 ricordato dal santuario di Sant'Antonino) e per essere stata la periferia agricola di Padova fino alla seconda guerra mondiale, l'Arcella ha conosciuto nel dopoguerra un impetuoso sviluppo urbanistico, fino al raggiungimento degli attuali 38\u00a0000 abitanti. Il metrotram la collega in maniera migliore con il centro cittadino.\nArcella \u00e8 anche il nome del vicariato della diocesi di Padova che comprende le parrocchie di Sant'Antonio (\"Sant'Antonino\"), San Carlo Borromeo (San Carlo), San Gregorio Barbarigo (San Gregorio), San Giovanni Battista (Pontevigodarzere), San Lorenzo da Brindisi, San Bellino, San Filippo Neri, Santissima Trinit\u00e0, Ges\u00f9 Buon Pastore, Sacro Cuore, Maternit\u00e0 B.V. Maria (Altichiero).\nPontevigodarzere.\n\"Pontevigodarzere\" (Quartiere 2 Nord) \u00e8 situata in corrispondenza dei due ponti che collegano la zona a nord di Padova con la citt\u00e0 stessa. Deve il nome al primo comune limitrofo, Vigodarzere appunto.\nInizialmente zona rurale, si \u00e8 velocemente espansa nel periodo della ricostruzione dopo essere stata quasi rasa al suolo dai bombardamenti degli alleati nel tentativo di fermare la ritirata tedesca.\nDista circa 3\u00a0km dal centro cittadino, \u00e8 una zona in fase di riqualificazione grazie al completamento della tangenziale nord che permette al traffico di raggiungere la nuova strada \"del Santo\" senza passare per via Pontevigodarzere.\nFa parte del quartiere 2-Nord che comprende anche Arcella e San Carlo.\n\u00c8 sede della principale moschea di Padova, che sorge proprio a fianco della parrocchia di S. Giovanni Battista.\nLa chiesa parrocchiale di Pontevigodarzere, dedicata a San Giovanni Battista, fu costruita nel 1924 in sostituzione di un antico oratorio. La parrocchia venne eretta nel 1925 con territorio dismembrato da quelle di Altichiero, Arcella, Meianiga e Torre.\nPonte di Brenta.\nPonte di Brenta (Quartiere 3 Est) \u00e8 un antico borgo sorto in prossimit\u00e0 della confluenza delle vie provenienti rispettivamente da Venezia (oggi Strada statale 11 Padana Superiore) e da Mestre/Treviso (quest'ultima, oggi classificata come Strada statale 515 Noalese, a sua volta originata dalla fusione della strada Miranese proveniente da Mirano/Mestre, un tempo nota, nel Mestrino, come strada \"Padovana\", con la Via Noalese proveniente da Noale/Treviso).\nParte del Comune di Padova prima della Prima guerra mondiale, Ponte di Brenta confina con il comune di Vigonza, dal quale \u00e8 separato dal fiume Brenta.\nNato attorno ai traffici di barcaroli e viaggiatori, il borgo \u00e8 caratterizzato dalla presenza di alcune notevoli ville patrizie veneziane, tra le quali spicca Villa Breda con il suo parco, oggi di propriet\u00e0 della Fondazione \"Vincenzo Stefano Breda\", voluta dall'omonimo senatore del Regno e a lui intitolata. La villa, oggi sede museale, si affaccia sul fiume, dal quale avveniva l'accesso fino alla costruzione verso la fine del XIX secolo della ferrovia Padova-Venezia, ad opera sempre del senatore Breda, che con l'occasione cre\u00f2 una fermata esattamente in asse con il viale di accesso alla villa, dal lato del parco. Al senatore Breda sono tra l'altro intitolati l'ospizio per anziani e l'ippodromo di Padova, situati anch'essi nella frazione, l'asilo infantile, situato nella piazza principale e la modernissima struttura per persone affette da sclerosi multipla \"Casa Breda\", di recente costruzione, nel quartiere Brentelle.\nIl parco della villa ospita una pista per cavalli, primo ippodromo cittadino, e delle scuderie ottocentesche, retaggio della passione del patrizio per l'ippica.\nNella piazza principale di Ponte di Brenta si affacciano l'antica chiesa parrocchiale di San Marco e San Michele, di aspetto settecentesco. All'interno, opere di Luca Giordano e un pregevole organo dell'epoca.\nUna piccola localit\u00e0 di Ponte di Brenta \u00e8 \"Torre\", che secondo la storia in epoca medievale raggruppava le attuali frazioni di Mortise, Ponte di Brenta, Arcella e Altichiero. C'\u00e8 chi afferma che Sant'Antonio sia morto a Torre invece che all'Arcella, in quanto quest'ultima all'epoca non sarebbe neppure esistita.\nGuizza.\nLa \"Guizza\" (Quartiere 4 Sud-Est) \u00e8 uno dei quartieri pi\u00f9 meridionali della citt\u00e0, estendendosi dalla zona del Bassanello sino al confine settentrionale del comune di Albignasego.\nQuartiere residenziale, con una forte densit\u00e0 abitativa, \u00e8 stato interessato dalla costruzione del principali asse del Metrotram cittadino, che ha il capolinea in questo quartiere. Rappresenta il principale punto di accesso alla citt\u00e0 per il traffico proveniente dalla parte meridionale della provincia. La storia del quartiere, da quando era una stazione di posta alla sua incorporazione nella citt\u00e0, \u00e8 al centro di gran parte della narrativa dello scrittore padovano Piero Sanav\u00eco.\nMadonna Pellegrina.\nLa Madonna Pellegrina (Quartiere 4 Sud-Est) \u00e8 una zona anticamente nobile di Padova situata tra il Ponte del Bassanello, il Ponte Quattro Martiri e le mura cittadine. Gode di efficienti servizi di trasporto tra i quali il mezzo tramviario, che passa a sud-est del quartiere, e gli autobus 3, 8, 11, 22 e 24. Il centro della Madonna Pellegrina \u00e8 Via d'Acquapendente, dove hanno sede il santuario che d\u00e0 il nome alla zona e la caserma del 2\u00ba reparto celere della Polizia di Stato. Nel territorio vi sono alcuni spazi verdi, fra questi il lungargine Scaricatore, dove nel 1981 furono uccisi i carabinieri Enea Codotto e Luigi Maronese in un conflitto a fuoco con un gruppo di terroristi tra i quali vi erano Francesca Mambro e Valerio Fioravanti. I militi hanno ricevuto la medaglia d'oro al valor militare e la citt\u00e0 li ricorda con una statua e una manifestazione ufficiale che si tiene ogni anno il 5 febbraio.\nMandria.\n\"Mandria\" (Quartiere 5 Sud-Ovest) confina con i comuni di Abano Terme ed Albignasego, divisa da quest'ultimo dal Canale di Battaglia.\nSorta attorno all'antica strada romana Annia che conduceva da Padova ad Adria, ospita sul proprio territorio Villa Giusti del Giardino, in cui venne firmato il 3 novembre del 1918 l'armistizio tra Italia, Impero austro-ungarico e Germania che poneva fine alla prima guerra mondiale; affacciata sul Canale di Battaglia sorge invece Villa Molin, progettata dall'architetto Vincenzo Scamozzi nel 1597 (e che erroneamente viene collocata spesso a Mandriola, che sorge sull'altra sponda del Canale di Battaglia).\nSacra Famiglia.\nSacra Famiglia (\"Quartiere\" 5 Sud-Ovest) si trova a circa 1,5 chilometri dal municipio del capoluogo; tuttavia la parte pi\u00f9 a nord est del quartiere \u00e8 in pratica a ridosso delle mura di Padova. La localit\u00e0 confina a sud ovest col comune di Albignasego precisamente con la frazione di Mandriola-Sant'Agostino divisa da quest'ultima dal fiume Bacchiglione. Nel novembre 2010, la localit\u00e0 \u00e8 stata la zona di Padova pi\u00f9 colpita (dopo Salboro) dall'alluvione del Veneto del 2010. Nella localit\u00e0 ha sede il consiglio di quartiere n.5; in essa si trova anche uno dei maggiori club tennistici del capoluogo.\nLa localit\u00e0 si sviluppa su un territorio totalmente pianeggiante; a sud-ovest \u00e8 bagnata dal fiume Bacchiglione che la separa dal comune di Albignasego. Proprio a ridosso del fiume, si concentra la maggior parte delle coltivazioni della zona. La localit\u00e0 \u00e8 posta a circa 8 chilometri a nord-est dei Colli Euganei e a 21 chilometri a ovest dalla laguna veneta.\nFino agli anni quaranta era un insieme di casupole circondate dalla campagna, salvo un piccolo sbocco sulle mura (porta San Giovanni), poi la cementificazione (che prosegue fino ai nostri giorni) ha in gran parte neutralizzato le coltivazioni della zona e ampliato di molto la piccola localit\u00e0. In particolare negli anni settanta si \u00e8 costruito il prosieguo del rione, edificando decine di nuovi condomini. Ancora oggi prosegue questo fenomeno.\nMont\u00e0.\nDella vecchia \"Mont\u00e0\" (Quartiere 6 Ovest), situata sulla strada Padova-Ponterotto-Tagg\u00ec di Sotto a circa 4\u00a0km dal centro della citt\u00e0, rimane solo l'antica intitolazione della chiesa parrocchiale di San Bartolomeo, risalente al XVI sec. Dello scorso secolo, invece, \u00e8 la fondazione della parrocchia di Sant'Ignazio di Loyola. Rimane ancora visibile dietro Villa Ottoboni, ai piedi della zona del cavalcaferrovia costruito negli anni 80, parte dell'antico Arzeron sopraelevato che attraversava il territorio fuori delle mura cittadine. Questa zona della Mont\u00e0 era detta \"borgo dea paja\".\nDai primi anni del 2000 il territorio della frazione \u00e8 stato soggetto a forti trasformazioni insediative ed \u00e8 stato di fatto inglobato nel capoluogo. Nel 2004 \u00e8 stato completato il cavalcavia di Corso Australia che ha nel contempo eliminato l'unico semaforo ancora esistente sulla tangenziale e contribuito a rompere l'isolamento della frazione con il resto della citt\u00e0. \nDel quartiere Mont\u00e0, fanno parte anche la zone di Sant'Ignazio e Ponterotto.\nEconomia.\nLa zona industriale di Padova \u00e8 nata nel 1956 nell'area orientale della citt\u00e0, e da allora si \u00e8 continuamente espansa ed articolata.\nSi tratta di una delle pi\u00f9 grandi zone industriali d'Europa, con una superficie di 10 milioni e 500\u00a0000\u00a0m2. All'interno di essa si trovano oltre imprese, con una notevole diversificazione produttiva ed industriale, e vi operano pi\u00f9 di persone provenienti da tutto il Veneto.\nAl suo interno si trova . Quasi tutte le merci provenienti dall'Europa o da inviare a destinatari europei transitano, infatti, per Padova.\nL'interporto di Padova dispone, oltre ad altre infrastrutture, di una linea ferroviaria dedicata (Padova Interporto - Padova) che lo collega alla stazione Centrale di Padova. A Padova sono diffuse e rinomate le produzioni artigianali di ceramiche, di porcellane, di tessuti d'arte, di strumenti musicali, oltre ai laboratori di oreficeria.\nInfrastrutture e trasporti.\nStrade.\nLa storica tradizione di crocevia tra alcune delle principali vie di comunicazione nazionali ha favorito lo sviluppo economico cittadino. Le antiche strade romane che passavano o arrivavano a Padova hanno originato molte delle odierne strade che si diramano dalla citt\u00e0. La via Annia che collegava Adria e Aquileia, la Medoaci che portava a nord-ovest, la Astacus per Vicentia, l'Aurelia verso Asolo e l'Aponense per i Colli Euganei sono state integrate con altre strade costruite in armonia con lo sviluppo del territorio provinciale e del tessuto urbanistico cittadino.\nLa citt\u00e0 si \u00e8 sviluppata secondo il sistema dell'urbanistica romana, con i cardini nelle odierne vie Dante e Barbarigo e i decumani nelle vie S. Francesco e Vescovado. Un altro importante polo fu l'odierna via Altinate, da cui partiva il ramo orientale della Annia. All'incontro di queste strade sono state costruite le piazze che formano il centro cittadino, in particolare Piazza delle Erbe, Piazza della Frutta, Piazza dei Signori e Piazza del Duomo, che al tempo dei romani era l\"Umbelicus Urbis\". Di grande rilievo \u00e8 Prato della Valle, la seconda piazza in Europa per estensione dopo la Piazza Rossa di Mosca; costruito nel 1775 nella zona a sud del centro cittadino, \u00e8 uno dei principali luoghi di ritrovo, ospita il pi\u00f9 grande mercato cittadino ed \u00e8 sede di importanti eventi sportivi, musicali ecc.\nLungo le mura cinquecentesche si trovano la circonvallazione stradale interna e quella esterna, oggi meno congestionate dopo la costruzione delle tangenziali. Tra le opere costruite nel nuovo millennio, significativi sono i due cavalcavia colleganti il popoloso quartiere Arcella al centro della citt\u00e0, che hanno alleviato il pesante traffico gravante sul vecchio cavalcavia vicino alla stazione ferroviaria.\nPadova \u00e8 circondata da un anello di tangenziali che formano il Grande Raccordo Anulare di Padova, il cui sviluppo supera i 30\u00a0km. Per l'80% del percorso \u00e8 composto da quattro corsie principali pi\u00f9 due di emergenza, in prossimit\u00e0 di Padova Est le corsie diventano sei pi\u00f9 due. Il progetto gi\u00e0 approvato prevede di dare in gestione l'intero sistema cittadino di tangenziali alla societ\u00e0 Autostrada Brescia-Padova S.p.A..\nAutostrade.\nAttorno a Padova sono presenti 4 uscite autostradali: quelle di Padova Est e Padova Ovest sulla A4, la Padova Sud all'imbocco della A13 e la Padova Zona Industriale sul raccordo tra le due autostrade, che lambisce la periferia sud-orientale.\nFerrovie.\nPadova \u00e8 dotata di varie stazioni ferroviarie, la principale delle quali \u00e8 la stazione di Padova.\nAltre stazioni interne alla citt\u00e0 sono: Padova Campo di Marte e Padova Interporto.\n\u00c8 stata completata la nuova fermata Padova San Lazzaro a servizio dell'omonimo quartiere, con contestuale chiusura della stazione di Ponte di Brenta che verr\u00e0 spostata pi\u00f9 a est e assumer\u00e0 la nuova denominazione di Stazione di Busa di Vigonza.\nNel 1911 fu attivata la ferrovia Padova-Piazzola, prolungata a Carmignano nel 1923; tale arteria, a servizio dei traffici suburbani verso nord, fu soppressa nel 1958.\nPorti.\nAll'interno della citt\u00e0 sono state realizzate banchine per l'ormeggio di piccole imbarcazioni a uso privato/turistico. Ve ne sono alle porte Contarine, al Bassanello e nei pressi del ponte di Voltabarozzo.\nIl porto fluviale vero e proprio non \u00e8 in attivit\u00e0, nonostante siano state realizzate 400 metri di banchine e un terminal container di RFI per il trasbordo dei container da nave a treno.; lo stesso \u00e8 inserito nel contesto dell'idrovia Padova-Venezia, progettata all'inizio degli anni sessanta, che parte dall'interporto, attraversa il fiume Brenta e quindi il Novissimo, per arrivare alla conca Gusso, l'unica di tutto il canale; dopo un ulteriore breve tratto in terraferma supera l'argine di conterminazione lagunare e raggiunge il canale di grande navigazione Malamocco Marghera. Il percorso totale \u00e8 di 27,575\u00a0km.\nDa diversi decenni \u00e8 stata riattivata la navigazione turistica fluviale tra Padova e Venezia a bordo dello storico 'Burchiello'. A cavallo tra la fine degli anni novanta e l'inizio degli anni 2000 \u00e8 stata rimessa in funzione anche la navigazione in altri corsi d'acqua cittadini, che a tale scopo sono stati dragati e organizzati.\nAeroporto.\nL'aeroporto di Padova \"Gino Allegri\" \u00e8 principalmente utilizzato dall'aviazione militare e dai voli sanitari a supporto dell'attivit\u00e0 del policlinico cittadino. \u00c8 anche sede di un aeroclub, che organizza voli privati e scuole guida con piccoli aerei ad ala fissa e alianti.\nLa citt\u00e0 \u00e8 servita dall'Aeroporto di Venezia-Marco Polo che dista solo 45 km.\nSono vicini anche gli aeroporti di Treviso (Low Cost), Verona e Bologna.\nMobilit\u00e0 urbana.\nIl sistema del trasporto pubblico \u00e8 gestito da BusItalia Veneto ed \u00e8 costituito da una linea tranviaria, che serve il centro storico della citt\u00e0 e i suoi principali monumenti collegandolo con la periferia Nord (Pontevigodarzere) e Sud (Guizza), e da una rete di autolinee urbane e suburbane.\nIl servizio interurbano su gomma \u00e8 gestito mediante autocorse della medesima societ\u00e0, ed anche da Actv, Mobilit\u00e0 di Marca e SVT Societ\u00e0 Vicentina Trasporti.\nFra il 1883 e il 1954 la citt\u00e0 disponeva di un'estesa rete tranviaria urbana e di diverse tranvie extraurbane:\nAmministrazione.\nLa sede comunale si trova a Palazzo Moroni, in Via del Municipio, 1.\nIl \"Corpo di Polizia Municipale di Padova\" \u00e8 l'organo amministrativo che svolge il servizio di Polizia municipale nell'ambito del Comune di Padova. \u00c8 stato fondato il 21 novembre 1868.\nConsolati esteri.\nA tutto il maggio del 2013, erano presenti a Padova i consolati dei seguenti Paesi:\nNel 2009 si parlava dell'imminente apertura in citt\u00e0 dei consolati di Cina e Romania, ma a tutto il maggio del 2013 non sono ancora stati realizzati.\nGemellaggi.\nPadova \u00e8 gemellata con:\nSport.\nCalcio.\nIl \u00e8 la storica compagine calcistica cittadina. La squadra, fondata nel 1910, ha militato per 16 stagioni in Serie A (di cui 14 tra il 1929 ed il 1962 e le ultime due tra il 1994 ed il 1996) annoverando tra le sue file giocatori come Kurt Hamrin e Alessandro Del Piero e allenatori come Nereo Rocco e B\u00e9la Guttmann. Il miglior risultato raggiunto \u00e8 il terzo posto in Serie A nella stagione 1957-1958. Memorabile fu anche la Coppa Italia 1966-1967, in cui i biancoscudati giunsero alla finale, persa col Milan (1-0), dopo aver sconfitto l'Inter in semifinale per 3-2. Negli ultimi anni ha preso importanza il derby tra il Padova e il Cittadella, l'altra squadra della provincia, con cui ha spesso giocato nella stessa divisione a partire dalla stagione 1998-1999. Attualmente il Calcio Padova disputa il campionato di Serie C sul terreno dello Stadio Euganeo.\nDi buon livello calcistico negli anni dieci e anni venti fu l'Associazione Sportiva Petrarca Calcio, che nel campionato del 1922 rub\u00f2 ai biancoscudati lo scettro di regina cittadina. In quella stagione fu eliminato nel girone a tre squadre di semifinale dalla Novese, che disput\u00f2 poi la finale sconfiggendo la Sampierdarenese e laureandosi Campione d'Italia. Il Petrarca ha cessato l'attivit\u00e0 nel 2016.\nAttiva negli anni settanta e anni ottanta era la squadra di calcio femminile del Gamma 3 Padova, che vinse lo scudetto nel 1972 e nel 1973 e una Coppa Italia nel 1975. Ora la migliore squadra padovana di calcio femminile \u00e8 il Padova (gi\u00e0 Zensky), che ha disputato diversi campionati in serie cadetta.\nRugby.\nHanno avuto un ruolo importante nella storia dello sport cittadino le locali squadre di rugby. Il Petrarca si \u00e8 aggiudicato 12 Scudetti e due Coppe Italia fra il 1970 ed il 2011. Altri cinque Scudetti e quattro Coppe Italia, fra il 1958 ed il 1968, furono vinti dalle Fiamme Oro Padova, che si sciolsero nel 1978 dopo la retrocessione in seconda serie. Altre importanti squadre cittadine sono il CUS Padova e il Valsugana, che hanno giocato nella massima serie, la seconda squadra del Petrarca e il Roccia Rubano.\nTra i molti rugbisti padovani che hanno vestito la maglia del Petrarca e della nazionale vi sono Fulvio Lorigiola, Marco Bortolami e i fratelli Mauro e Mirco Bergamasco. Il pi\u00f9 prestigioso giocatore nella storia del Petrarca \u00e8 stato l'italo-australiano David Campese, che fu a Padova tra il 1984 ed il 1988. Trionf\u00f2 nella Coppa del Mondo di rugby 1991 con l'Australia, siglando nella manifestazione il maggior numero di mete e venendo eletto miglior giocatore del torneo. Il rugby padovano si \u00e8 distinto anche grazie alla squadra femminile del Valsugana, vincitrice di tre scudetti consecutivi tra il 2014 e il 2017.\nPallavolo.\nLa principale squadra di pallavolo maschile \u00e8 la Pallavolo Padova, che milita nel campionato di Serie A1. Nel suo palmar\u00e8s spicca la conquista della Coppa CEV nel 1994. Tra il 2004 e il 2007 la principale squadra di pallavolo femminile era rappresentata dal Volley Club Padova, che ha disputato due campionati di Serie A1 prima di cedere il titolo sportivo a Forl\u00ec e di proseguire l'attivit\u00e0 solo a livello giovanile. Nella stagione sportiva 2005-2006 Padova \u00e8 stata l'unica citt\u00e0 a essere rappresentata nei massimi campionati di A1, sia nel volley maschile che in quello femminile, rispettivamente dal Sempre Volley e dal Volley Club Padova.\nPallacanestro.\nIl Gruppo Petrarca Basket disput\u00f2 il massimo campionato nazionale maschile tra la fine degli anni cinquanta e l'inizio dei settanta, classificandosi terza nella stagione 1965-1966. La Virtus Padova ha militato in Serie A2 nella stagione 1993-1994. Attualmente tutte le locali compagini di basket disputano campionati minori. Vi sono in citt\u00e0 anche 2 squadre di pallacanestro in carrozzina, il Millennium Basket e il CUS Padova.\nScherma.\nLe compagini cittadine pi\u00f9 importanti nella scherma sono state l'antica Accademia Comini, il Petrarca Scherma e il Cus Padova, che hanno formato atleti vincitori di Olimpiadi e Campionati del Mondo. La squadra italiana di sciabola giunta seconda alle Olimpiadi di Londra 1948 era composta da atleti padovani allenati dal grande maestro Guido Comini. La fiorettista padovana Francesca Bortolozzi ha conquistato ori olimpici e mondiali (Barcellona 1992 ed Essen 1993), gli sciabolatori Marco Marin e Gianfranco Dalla Barba hanno conquistato titoli olimpici e mondiali (Los Angeles 1984, L'Aia 1995) e la sciabolatrice Anna Ferraro \u00e8 stata campionessa del mondo a squadre (Seoul 1999). Il Trofeo Luxardo di Padova, giunto nel 2007 alla 50\u00aa edizione, \u00e8 l'unica prova di Coppa del Mondo di sciabola che si disputa in Italia.\nSport acquatici.\nNella pallanuoto, le squadre cittadine pi\u00f9 importanti sono quelle del Plebiscito, quella femminile che ha vinto campionati italiani e coppe Italia negli anni 2010, e quella maschile che ha disputato campionati nella massima serie. Tra i molti nuotatori padovani che hanno vinto titoli italiani spicca Novella Calligaris, prima medaglia d'oro italiana in un campionato mondiale di nuoto, ottenuta a Belgrado 1973, che arriv\u00f2 anche tre volte sul podio alle Olimpiadi di Monaco del 1972. Le maggiori societ\u00e0 cittadine di canottaggio sono la Padovacanottaggio (nata nel 1993 dalle ceneri del CUS Padova) e la Canottieri Padova, che annoverava tra le sue fila l'ex campione olimpico e mondiale Rossano Galtarossa.\nAltri sport.\nA Padova ha sede la squadra di hockey in-line maschile dei Ghosts fondata nel 1998, nel cui palmares figurano lo scudetto del 2003, la seconda posizione nella prima edizione della Champions League del 2003, la Coppa Italia del 2006 e i secondi posti in serie A nel 2006 e nella Supercoppa Italiana dello stesso anno. La maggiore squadra cittadina di football americano sono i Saints, che nel 1992 vinsero il SilverBowl, il campionato di seconda divisione.\nUn'altra gloria dello sport patavino \u00e8 il pilota Riccardo Patrese, che ha ceduto a Rubens Barrichello il primato (il suo era di 256) del maggior numero di gare disputate in Formula 1, dove risult\u00f2 vincitore di sei Gran Premi. Discreta la carriera del pilota Giorgio Pantano, vincitore del campionato 2008 della GP2 e con qualche Gran Premio disputato in F1 nel 2004.\nTra i ciclisti pi\u00f9 decorati espressi dalla scuola padovana vi sono Giuseppe Beghetto, campione olimpico nel tandem a Roma 1960 e tre volte campione del mondo della velocit\u00e0, e Leandro Faggin, campione olimpico a Melbourne 1956 nell'inseguimento a squadre e nel chilometro da fermo, e 3 volte campione mondiale di inseguimento individuale. Il 23 maggio 2000, la 10\u00aa tappa dell'83\u00ba Giro d'Italia si concluse a Padova con la vittoria di Ivan Quaranta.\nTra gli avvenimenti sportivi annuali pi\u00f9 rilevanti c'\u00e8 la maratona di Sant'Antonio, un evento che si tiene solitamente in aprile, con partenza da Campodarsego (PD) e arrivo in Prato della Valle. L'astista ucraino Sergey Bubka il 30 agosto 1992 realizz\u00f2 al Colbachini dell'Arcella il suo terzultimo record del mondo (6.12) nel meeting Citt\u00e0 di Padova, la manifestazione di punta dell'atletica cittadina che si tiene dal 1987 con scadenza annuale.\nCitt\u00e0 con nome ispirato a Padova nel mondo.\nAlcune citt\u00e0 del mondo sono state \"battezzate\" con un nome chiaramente ispirato a Padova:"}
{"id": "2175050", "revid": "1953061", "url": "https://it.wikipedia.org/wiki?curid=2175050", "title": "Littleborough", "text": "Littleborough \u00e8 un paese di 13.807 abitanti della contea della Greater Manchester, in Inghilterra, gi\u00e0 comune fino al 1974."}
{"id": "2175051", "revid": "66916", "url": "https://it.wikipedia.org/wiki?curid=2175051", "title": "Tirmidhi", "text": "Fu un grande tradizionista islamico transoxiano, nato e vissuto a Tirmidh, l'attuale citt\u00e0 uzbeca di Termez. Cerc\u00f2, studi\u00f2 e riun\u00ec \"\u02bea\u1e25\u0101d\u012bth\", diventando l'autore di uno dei rinomati \"al-Kutub al-Sitta\" (Sei libri). Scrisse in tutto nove libri, fra cui l'\"al-J\u0101mi\u02bf al-\u02bfIlal\" e gli \"Sham\u0101\u02beil\" sono considerati i pi\u00f9 famosi. Dei suoi lavori ne sopravvivono solamente quattro.\nBiografia.\nNacque in una famiglia numerosa e in et\u00e0 avanzata venne improvvisamente colpito da cecit\u00e0 per il aver troppo sforzato gli occhi per lo studio. Viaggiando per il Khor\u0101san (regione situata nella parte orientale dell'Iran), l'Iraq e l'Hij\u0101z (situata nella parte occidentale dell'Arabia Saudita) alla giovane et\u00e0 di vent'anni conobbe celebri figure, considerate fautrici della religione islamica, come Qutayba ibn Sa'id, al-Bukhari e Abu Dawud al-Sijistani dei quali fu allievo. La sua raccolta l'\"al-J\u0101mi\u02bf al-\u1e62a\u1e25\u012b\u1e25\" - considerata quarta dopo quelle di al-Bukhari, Muslim e Ab\u016b D\u0101w\u016bd - comprende 3956 tradizioni.\nCome altri tradizionisti, al-Tirmidh\u012b incluse numerosi \"\u02bea\u1e25\u0101d\u012bth\", preceduti da un \"isn\u0101d\" incompleto, rendendosene personalmente garante. Pur con questo \"vizio\", essi sono accettati come veridici, a dimostrazione della grande elasticit\u00e0 intellettuale islamica in questo genere di cose e che, ad esempio, fu tipica di Ahmad ibn Hanbal, erroneamente indicato come eponimo dei fondamentalisti pi\u00f9 rigidi e \"ortodossi\", tanto da essere prescelto come giurista e teologo di riferimento dai Wahhabiti e da tutte le correnti sunnite del cosiddetto \"fondamentalismo islamico.\nal-Tirmidh\u012b speriment\u00f2 tra l'altro un metodo di classificazione di \"\u02bea\u1e25\u0101d\u012bth\" (identificando quelli \"\u1e63a\u1e25\u012b\u1e25\", cio\u00e8 \"sani\", quelli \"\u1e25\u00e0san\", cio\u00e8 \"buoni\" e quelli \"ghar\u012bb\", cio\u00e8 \"strani\"), che egli tuttavia usa in modo non sempre esente da contraddizioni, suscitando critiche e stupore tra i suoi colleghi tradizionisti, di cui si ha notizia nel lavoro di \u02bfAbd al-Rahm\u0101n b. Ahmad b. Rajab al-Hanbal\u012b: lo \"Sharh \u02bfilal al-Tirmidh\u012b\".\nCompose inoltre un'opera relativa ai difetti (\"\u02bfilal\") che frequentemente possono essere riscontrati nei \"\u02bea\u1e25\u0101d\u012bth\".\nAl-Tirmidh\u012b riun\u00ec ugualmente una serie di tradizioni aventi come oggetto le caratteristiche del Profeta, avendo senza dubbio come riferimento la biografia di Maometto scritta da Ibn Sa'd all'interno del \"Kit\u0101b al-tabaq\u0101t al-kab\u012br\"."}
{"id": "2175052", "revid": "486946", "url": "https://it.wikipedia.org/wiki?curid=2175052", "title": "Arcidiocesi di Alessandria dei Melchiti", "text": ""}
{"id": "2175053", "revid": "23076", "url": "https://it.wikipedia.org/wiki?curid=2175053", "title": "Chartism", "text": ""}
{"id": "2175059", "revid": "466539", "url": "https://it.wikipedia.org/wiki?curid=2175059", "title": "Middleton (Grande Manchester)", "text": "Middleton \u00e8 una localit\u00e0 di 45.000 abitanti all'interno del comune di Rochdale, nella contea della Grande Manchester, in Inghilterra.\nGeografia.\nSi trova sul fiume Irk, 8,0 km a sud-ovest di Rochdale, e 7,1 km a nord-nord-est del centro di Manchester. Nel Censimento 2001 del Regno Unito, Middleton aveva una popolazione di 45.580. Middleton si trova sul confine settentrionale di Manchester, con Blackley a sud e Moston a sud-est.\nStoria.\nStoricamente facente parte del Lancashire, Middleton ha preso il nome da essere situato nel centro di diversi insediamenti. Nasce come parrocchia di Salford, governata da famiglie aristocratiche. La Chiesa di San Leonardo \u00e8 al centro di questa comunit\u00e0 da secoli. Il \"Flodden Window\", nel santuario della chiesa, \u00e8 pensato per essere il pi\u00f9 antico monumento ai caduti nel Regno Unito, in nome degli arcieri di Middleton che combatterono nella battaglia di Flodden Field (1513). Nel 1770, Middleton era un villaggio di 20 case; nel corso dei secoli XVII e XIX \u00e8 cresciuta come sede fiorente e popolosa della manifattura tessile, tanto che a Middleton \u00e8 stato concesso lo status di borgo nel 1886. Fu municipio fino al 1974.\nMiddleton oggi \u00e8 una zona prevalentemente residenziale e benestante."}
{"id": "2175061", "revid": "253269", "url": "https://it.wikipedia.org/wiki?curid=2175061", "title": "Richard Paul", "text": "Biografia.\nAttore caratterista, recit\u00f2 in molte delle pi\u00f9 famose serie TV, in particolare degli anni ottanta, tra cui \"Fantasilandia\", \"M*A*S*H\", \"La famiglia Bradford\", \"La piccola grande Nell\", \"Love Boat\", \"Quincy\", \"Hazzard\", \"Happy Days\", \"Storie incredibili\", \"Sposati con figli\", \"La signora in giallo\", \"Beverly Hills 90210\", \"Gli amici di pap\u00e0\", \"Pappa e ciccia\".\nApparve anche sul grande schermo, prendendo parte a film quali ' (1977), \"Corruzione a New York\" (1984), \"Fuga dal futuro - Danger Zone\" (1987), \"Assalto al network\" (1988), ' (1992), \"Larry Flynt - oltre lo scandalo\" (1996). La sua ultima apparizione, postuma, \u00e8 nel mockumentary \"The Independent\", uscito nel 2000, ad oltre due anni dalla sua morte per cancro, avvenuta a Studio City, in California."}
{"id": "2175063", "revid": "110157", "url": "https://it.wikipedia.org/wiki?curid=2175063", "title": "Windows SideShow", "text": "Windows SideShow \u00e8 una tecnologia introdotta in Windows Vista che permette ai PC dotati di Windows di pilotare una variet\u00e0 di dispositivi con display ausiliari connessi al PC principale. Tali dispositivi possono essere separati o integrati nel computer (es., un display incastonato nella cover esterna di un laptop), consentendo l'accesso ad informazioni e multimedialit\u00e0 anche quando il PC \u00e8 (per lo pi\u00f9) spento. SideShow consente anche di mostrare i dati del PC su display di telefoni cellulari e altri dispositivi connessi via Bluetooth o altri protocolli wireless.\nI dispositivi SideShow possono essere aggiornati con una vasta gamma di informazioni come: contatti, mappe, appuntamenti in calendario e messaggi e-mail. Vista l'alta efficienza in termini di consumi della piattaforma su cui si basa la tecnologia, i display SideShow, integrati nei laptop possono essere in funzione per centinaia di ore senza esaurire la batteria principale, continuando a fornire l'accesso ai dati ed ai contenuti multimediali."}
{"id": "2175064", "revid": "118709143", "url": "https://it.wikipedia.org/wiki?curid=2175064", "title": "Milnrow", "text": "Milnrow \u00e8 un paese di 12.541 abitanti della contea della Greater Manchester, in Inghilterra, gi\u00e0 comune dal 1974."}
{"id": "2175065", "revid": "486946", "url": "https://it.wikipedia.org/wiki?curid=2175065", "title": "Arcidiocesi di Gerusalemme dei Melchiti", "text": ""}
{"id": "2175071", "revid": "1953061", "url": "https://it.wikipedia.org/wiki?curid=2175071", "title": "Mossley", "text": "Mossley \u00e8 un paese di 13.344 abitanti della contea della Greater Manchester, in Inghilterra."}
{"id": "2175072", "revid": "1953061", "url": "https://it.wikipedia.org/wiki?curid=2175072", "title": "Partington", "text": "Partington \u00e8 un paese di 7.327 abitanti, parrocchia civile di campagna di Trafford nella contea della Greater Manchester, in Inghilterra."}
{"id": "2175074", "revid": "1573940", "url": "https://it.wikipedia.org/wiki?curid=2175074", "title": "Peter Asch", "text": ""}
{"id": "2175076", "revid": "267975", "url": "https://it.wikipedia.org/wiki?curid=2175076", "title": "Arcidiocesi di Damasco dei Melchiti", "text": ""}
{"id": "2175077", "revid": "1573940", "url": "https://it.wikipedia.org/wiki?curid=2175077", "title": "Steven Barnett (pallanuotista)", "text": ""}
{"id": "2175078", "revid": "74801", "url": "https://it.wikipedia.org/wiki?curid=2175078", "title": "Pendlebury", "text": "Pendlebury \u00e8 un quartiere di Salford nella contea della Grande Manchester, in Inghilterra, gi\u00e0 frazione di Swinton fino al 1974."}
{"id": "2175079", "revid": "1573940", "url": "https://it.wikipedia.org/wiki?curid=2175079", "title": "Bruce Bradley", "text": ""}
{"id": "2175082", "revid": "1442080", "url": "https://it.wikipedia.org/wiki?curid=2175082", "title": "Stanley Cole", "text": ""}
{"id": "2175083", "revid": "1953061", "url": "https://it.wikipedia.org/wiki?curid=2175083", "title": "Radcliffe (Grande Manchester)", "text": "Radcliffe \u00e8 una localit\u00e0 di 34.239 abitanti della contea della Grande Manchester, in Inghilterra. Fu un municipio fino al 1974."}
{"id": "2175086", "revid": "74801", "url": "https://it.wikipedia.org/wiki?curid=2175086", "title": "Ibn Maja", "text": "Il termine M\u0101ja, significa \u201cmese\u201d in antico-persiano e corrisponde alla parola moderna \"m\u00e2h\". In realt\u00e0 non si sa con certezza se Maja fosse il nome del padre, \"mawl\u0101\" della trib\u00f9 dei Rab\u012b\u02bfa ibn Ni\u1e93\u0101r, o il nome della madre.\nAlla giovane et\u00e0 di ventidue anni lasci\u00f2 la sua citt\u00e0 natale e, come tutti i \"tradizionisti\", trascorse la sua vita viaggiando alla ricerca di fonti necessarie per la trascrizione della sua raccolta di \"\u1e25ad\u012bth \". Il suo lungo itinerario alla \"ricerca della conoscenza\" (\"\u1e6dalab al-\u02bfilm\") lo port\u00f2 in Iraq, in Siria, nel Hijaz e in Egitto.\nAl termine dei suoi lunghi viaggi compil\u00f2 la sua raccolta che comprende circa quattromila tradizioni, distribuite in centocinquanta capitoli. Molti critici giudicano la sua raccolta a un livello poco inferiore rispetto alle altre cinque sillogi, forse perch\u00e9 tremila degli \"a\u1e25\u0101d\u012bth\" da lui trascritti erano gi\u00e0 presenti nelle compilazioni precedenti. La sua raccolta non fu mai riconosciuta in Marocco, perch\u00e9 non considerata autentica. Tuttavia ci\u00f2 non ha impedito che la sua raccolta fosse inserita tra i Sei libri costitutivi della Sunna, anche se la sua posizione rimase ugualmente controversa fino al XVIII secolo.\nSecondo Ibn Kathir, Ibn M\u0101ja scrisse anche un \"Tafs\u012br\" \u2013 di cui non rimane per\u00f2 alcuna traccia\u00a0\u2013un'esegesi coranica cio\u00e8 mirante a fornire ai musulmani un'interpretazione autentica dei dati pi\u00f9 oscuri del Testo Sacro islamico."}
{"id": "2175087", "revid": "1573940", "url": "https://it.wikipedia.org/wiki?curid=2175087", "title": "James Ferguson (pallanuotista)", "text": ""}
{"id": "2175089", "revid": "1573940", "url": "https://it.wikipedia.org/wiki?curid=2175089", "title": "Eric Lindroth", "text": ""}
{"id": "2175090", "revid": "1953061", "url": "https://it.wikipedia.org/wiki?curid=2175090", "title": "Ramsbottom", "text": "Ramsbottom \u00e8 un paese di 14.635 abitanti della contea della Greater Manchester, in Inghilterra, gi\u00e0 comune fino al 1974."}
{"id": "2175091", "revid": "2039709", "url": "https://it.wikipedia.org/wiki?curid=2175091", "title": "John Parker", "text": ""}
{"id": "2175095", "revid": "256896", "url": "https://it.wikipedia.org/wiki?curid=2175095", "title": "Arcieparchia di Zahleh e Furzol", "text": ""}
{"id": "2175096", "revid": "1573940", "url": "https://it.wikipedia.org/wiki?curid=2175096", "title": "Gary Sheerer", "text": ""}
{"id": "2175105", "revid": "1573940", "url": "https://it.wikipedia.org/wiki?curid=2175105", "title": "James Slatton", "text": ""}
{"id": "2175109", "revid": "1149807", "url": "https://it.wikipedia.org/wiki?curid=2175109", "title": "Russell Webb", "text": "Ha ottenuto buoni risultati anche nel nuoto, vincendo una medaglia d'oro e un argento ai Giochi panamericani del 1967."}
{"id": "2175111", "revid": "547034", "url": "https://it.wikipedia.org/wiki?curid=2175111", "title": "Rochdale", "text": "Rochdale \u00e8 il centro urbano di 95.796 abitanti sede di un borgo della contea della Greater Manchester, in Inghilterra. \nCentro di lavorazione della lana nel medioevo, durante la rivoluzione industriale divenne uno dei principali centri dell'industria tessile inglese sperimentando un vero e proprio boom economico. Nel 1844 fu fondata a Rochdale la prima cooperativa del mondo.\nGeografia.\nRochdale \u00e8 situata nella vallata del fiume Roch, alle pendici dei monti Pennini meridionali. La citt\u00e0 \u00e8 situata a 15,8 km a nord-est di Manchester.\nStoria.\nFu citata per la prima volta nel \"Domesday Book\" del 1086 come \"Recedham Manor\". Nel 1251 furono riconosciuti alla localit\u00e0 i diritti cittadini acquisendo poi nei secoli successivi una relativa importanza come centro di lavorazione della lana.\nCon l'inizio della rivoluzione industriale Rochdale fu uno dei primi villaggi a vivere la cruciale fase di cambiamenti economici e sociali che di l\u00ec a poco avrebbero trasformato per sempre l'Inghilterra. Grazie alla presenza nei dintorni di numerose miniere di carbone infatti i macchinari a propulsione ad acqua dei filatoi locali vennero presto sostituiti da macchine a vapore. Quasi in contemporanea l'industria della lana lasci\u00f2 piede a quella cotone. Nel XIX secolo Rochdale si afferm\u00f2 come una delle capitali del tessile dell'intero Regno Unito grazie alla presenza di numerosi filatoi. L'impetuosa crescita industriale comport\u00f2 anche una vertiginosa espansione edilizia del tessuto urbano. Rochdale pass\u00f2 cos\u00ec in pochi anni dall'essere un semplice villaggio ad una citt\u00e0 operaia ed industriale. A favorire l'impetuoso sviluppo economico locale vi fu anche l'apertura di alcune importanti infrastrutture, come il canale di Rochdale nel 1804 e la ferrovia per Manchester nel 1839, che favorirono l'esportazione di materie prime e prodotti finiti. \nNel 1844 fu aperto lo spaccio della Rochdale Equitable Pioneers Society, ovvero quella che \u00e8 considerata la prima cooperativa di consumo del mondo.\nNella seconda met\u00e0 del XX secolo l'industria tessile locale entr\u00f2 in una fase di inarrestabile declino.\nInfrastrutture e trasporti.\nStrade.\nLa principale via d'accesso \u00e8 l'autostrada M62.\nSport.\nCalcio.\nLa principale squadra di calcio della localit\u00e0 \u00e8 il Rochdale Association Football Club. Fondato nel 1907, disputa i suoi incontri interni allo Spotland Stadium."}
{"id": "2175112", "revid": "267975", "url": "https://it.wikipedia.org/wiki?curid=2175112", "title": "Arcidiocesi di Aleppo", "text": ""}
{"id": "2175115", "revid": "1573940", "url": "https://it.wikipedia.org/wiki?curid=2175115", "title": "Barry Weitzenberg", "text": ""}
{"id": "2175116", "revid": "92723", "url": "https://it.wikipedia.org/wiki?curid=2175116", "title": "Arcidiocesi di Bosra e Hauran dei Melchiti", "text": ""}
{"id": "2175119", "revid": "1953061", "url": "https://it.wikipedia.org/wiki?curid=2175119", "title": "Royton", "text": "Royton \u00e8 una localit\u00e0 di 20.961 abitanti della contea della Greater Manchester, in Inghilterra, gi\u00e0 comune fino al 1974."}
{"id": "2175122", "revid": "267975", "url": "https://it.wikipedia.org/wiki?curid=2175122", "title": "Arcidiocesi di Homs dei Melchiti", "text": ""}
{"id": "2175123", "revid": "599013", "url": "https://it.wikipedia.org/wiki?curid=2175123", "title": "Tavole di Eraclea", "text": "Le tavole di Eraclea (o di \"Heraclea\") sono delle tavole di bronzo rinvenute nel 1732 presso il greto del fiume Cavone, in localit\u00e0 di Ucio (Montalbano Jonico) o in localit\u00e0 Acinapura (poco a nord della vecchia masseria Andriace). \nStoria.\nLe tavole contengono due decreti, databili alla fine del IV secolo a.C., anche se studi moderni le hanno datate al III secolo a,C. relativi alla delimitazione e localizzazione di terreni dei santuari di \"Dioniso\" e \"Athena Polias\", presso la citt\u00e0 di Heraclea (nell'odierno territorio di Policoro). Il primo studio circa l'origine, l'aspetto e il contenuto fu realizzato da Alessio Simmaco Mazzocchi nel 1754 e pubblicato nello stesso anno a Napoli.\nSul lato opposto, quello lasciato libero dalle iscrizioni greche relative ai terreni dei suddetti santuari, in et\u00e0 cesariana fu inciso un testo in latino (Corpus Inscriptionum Latinarum, numeri C.I.L.,I(2), 593 (I.L.S., 6085)): si tratta della \"lex Iulia Municipalis\" promulgata da Gaio Giulio Cesare nel 45 a.C., la quale ha un carattere generale sulla riorganizzazione amministrativa delle citt\u00e0 con alcune norme a carattere sociale. Con essa molte citt\u00e0 e colonie assunsero il rango di municipio.\nLe Tavole sono estremamente importanti per la ricostruzione delle istituzioni di Eraclea e di converso di quelle della sua ben pi\u00f9 significativa madrepatria Taranto, di cui si sa pochissimo per il silenzio delle fonti letterarie.\nLe Tavole sono conservate nel Museo Archeologico Nazionale di Napoli."}
{"id": "2175125", "revid": "123567", "url": "https://it.wikipedia.org/wiki?curid=2175125", "title": "Effetto reddito", "text": ""}
{"id": "2175126", "revid": "123567", "url": "https://it.wikipedia.org/wiki?curid=2175126", "title": "Effetto sostituzione", "text": ""}
{"id": "2175127", "revid": "267975", "url": "https://it.wikipedia.org/wiki?curid=2175127", "title": "Arcieparchia di Laodicea", "text": ""}
{"id": "2175128", "revid": "116916091", "url": "https://it.wikipedia.org/wiki?curid=2175128", "title": "Sale (Grande Manchester)", "text": "Sale \u00e8 una zona di Trafford di abitanti della contea della Grande Manchester, in Inghilterra, posta al di fuori del raccordo autostradale M60 che circonda la metropoli di Manchester.\nLocalit\u00e0.\nLa localit\u00e0, oltre ad essere la sede mondiale dell'International Inner Wheel, ha dato i natali a Phil Jagielka difensore centrale dello Sheffield United\ne della nazionale inglese.\nGi\u00e0 area amministrativa dal 1867, assunse il pieno statuto comunale dal 1894 e ulteriori poteri municipali dal 1935.\nNel 1974 si un\u00ec a vari altri municipi della zona, andando a formare la moderna Trafford."}
{"id": "2175129", "revid": "92723", "url": "https://it.wikipedia.org/wiki?curid=2175129", "title": "Arcieparchia di Baalbek dei Melchiti", "text": ""}
{"id": "2175134", "revid": "486946", "url": "https://it.wikipedia.org/wiki?curid=2175134", "title": "Arcidiocesi di Beirut e Jbeil", "text": ""}
{"id": "2175136", "revid": "267975", "url": "https://it.wikipedia.org/wiki?curid=2175136", "title": "Arcieparchia di Petra e Filadelfia", "text": ""}
{"id": "2175138", "revid": "1573940", "url": "https://it.wikipedia.org/wiki?curid=2175138", "title": "Chandelier (Plastic Tree)", "text": " \u00e8 il settimo album della rock band visual kei giapponese Plastic Tree. \u00c8 stato pubblicato il 28 giugno 2006 dalla Universal Music Japan.\nEsistono due edizioni dell'album: una normale con custodia jewel case, ed una speciale in edizione limitata con custodia jewel case, cover diversa e DVD extra.\nTracce.\nDopo il titolo \u00e8 indicata fra parentesi \"()\" la grafia originale del titolo, eventuali note sono riportate dopo il punto e virgola \";\"."}
{"id": "2175139", "revid": "256896", "url": "https://it.wikipedia.org/wiki?curid=2175139", "title": "Arcidiocesi di Tiro dei Greco-Melkiti", "text": ""}
{"id": "2175140", "revid": "124758813", "url": "https://it.wikipedia.org/wiki?curid=2175140", "title": "Hand of Blood", "text": "Hand of Blood \u00e8 il secondo EP dei Bullet for My Valentine, gruppo gallese metalcore, pubblicato il 22 agosto 2005.\nIl singolo \"Hand of Blood\" \u00e8 contenuto nelle colonne sonore dei videogiochi \"\" e \"Burnout Revenge\"."}
{"id": "2175141", "revid": "74801", "url": "https://it.wikipedia.org/wiki?curid=2175141", "title": "Salford", "text": "Salford \u00e8 il centro storico, popolato da abitanti, della Citt\u00e0 di Salford nella contea della Greater Manchester, in Inghilterra."}
{"id": "2175145", "revid": "92723", "url": "https://it.wikipedia.org/wiki?curid=2175145", "title": "Arcieparchia di Baniyas dei Melchiti", "text": ""}
{"id": "2175146", "revid": "256896", "url": "https://it.wikipedia.org/wiki?curid=2175146", "title": "Arcieparchia di Sidone", "text": ""}
{"id": "2175149", "revid": "1305772", "url": "https://it.wikipedia.org/wiki?curid=2175149", "title": "Stalybridge", "text": "Stalybridge \u00e8 una localit\u00e0 di abitanti della contea della Greater Manchester (distretto metropolitano di Tameside), in Inghilterra, gi\u00e0 municipio fino al 1974. In questa citt\u00e0 \u00e8 stata composta da Jack Judge la canzone popolare \"It's a Long, Long Way to Tipperary\", divenuta celebre durante la prima guerra mondiale."}
{"id": "2175151", "revid": "256896", "url": "https://it.wikipedia.org/wiki?curid=2175151", "title": "Arcieparchia melkita di Tripoli del Libano", "text": ""}
{"id": "2175152", "revid": "125257297", "url": "https://it.wikipedia.org/wiki?curid=2175152", "title": "Abu Dawud al-Sijistani", "text": "Biografia.\nNacque nel Sijist\u0101n (attuale Afghanistan) nel 202/817. Per un periodo di tempo si stabil\u00ec a Bassora, cosa che probabilmente fece pensare che la sua \"nisba\" Sijist\u0101n\u012b derivasse da un villaggio presso Bassora, chiamato Sijist\u0101n. Mor\u00ec nello Shaww\u0101l del 275/889. Fu un noto collezionista di \u02bea\u1e25\u0101d\u012bth e scrisse in tutto ventuno libri, ma il \"Kit\u0101b al-Sunan\" \u00e8 considerato il pi\u00f9 celebre dei suoi lavori poich\u00e9 rappresenta il terzo per importanza dei Sei libri (\"al-Kutub al-sitta\") che costituiscono la Sunna.\nCome tutti i suoi colleghi tradizionisti trascorse la sua vita in viaggio raggiungendo tappe sacre della formazione dell'Islam come Iraq, Arabia Saudita, Siria, Khorasan (regione situata nella parte orientale dell'attuale Iran) fino ad arrivare in Egitto per intraprendere i suoi studi guadagnandosi col passare del tempo, un'alta reputazione per la sua vasta conoscenza e religiosit\u00e0. \nIl suo libro, che porta il nome generico di Sunan, si differenzia dagli altri per la frequente presenza di alcune note, aggiunte dallo stesso tradizionista per esprimere le sue opinioni sul valore della tradizione stessa. Afferm\u00f2 infatti che nel suo libro aveva cercato di rendere chiari i \"\u02bea\u1e25\u0101d\u012bth\", anche se essi presentavano notevoli mancanze e debolezze. \nAb\u016b D\u0101w\u016bd nutriva principalmente un interesse verso il diritto. Questo suo interesse venne proiettato nella sua raccolta. Al riguardo, Abu Sa\u02bf\u012bd b. al-A\u02bfr\u0101b\u012b disse che chiunque conosceva il Corano e il suo libro possedeva sufficiente conoscenza dell'Islam. \nIl \"Sunan\" \u00e8 stato stampato in svariate versioni in oriente, le quali si differenziano l'una dall'altra per elementi mancanti. La versione pi\u00f9 veritiera oggi risulta quella di al-Lu\u02belu\u02be\u012b. Al Cairo fu edita una collezione di \"\u02bea\u1e25\u0101d\u012bth mursal\" e il \"Kit\u0101b al-Mar\u0101sil\" (1310/1812)."}
{"id": "2175154", "revid": "92723", "url": "https://it.wikipedia.org/wiki?curid=2175154", "title": "Arcieparchia di Akka dei melchiti", "text": ""}
{"id": "2175157", "revid": "267975", "url": "https://it.wikipedia.org/wiki?curid=2175157", "title": "Esarcato apostolico di Argentina", "text": ""}
{"id": "2175158", "revid": "466539", "url": "https://it.wikipedia.org/wiki?curid=2175158", "title": "Stretford", "text": "Stretford \u00e8 il principale quartiere di Trafford nella Grande Manchester, in Inghilterra, totalmente in conurbazione col capoluogo. Lo abitano persone. Il suo nome deriva dall'inglese antico \"str\u00e6t\" (strada, pi\u00f9 precisamente una strada romana) e \"ford\" (attraversamento di un corso d'acqua). Non lo si deve confondere con Stratford, che ha per\u00f2 lo stesso significato.\nLocalit\u00e0.\nStretford originariamente era semplicemente parte della parrocchia di Manchester. Divenuta poi area amministrativa dal 1868, assunse il pieno statuto comunale dal 1894 e ulteriori poteri municipali dal 1933. Nel 1974 si un\u00ec a vari altri municipi della zona, andando a formare la moderna Trafford, il cui palazzo municipale \u00e8 quello vecchio di Stretford. Stretford \u00e8 nota a livello mondiale per ospitare l\u2019Old Trafford, lo stadio di calcio del ."}
{"id": "2175160", "revid": "267975", "url": "https://it.wikipedia.org/wiki?curid=2175160", "title": "Eparchia di Nostra Signora del Paradiso di Citt\u00e0 del Messico dei melchiti", "text": ""}
{"id": "2175167", "revid": "119412448", "url": "https://it.wikipedia.org/wiki?curid=2175167", "title": "Swinton (Grande Manchester)", "text": "Swinton \u00e8 una frazione di Salford nella contea della Greater Manchester, in Inghilterra. Fu un municipio fino al 1974 col nome di \"Swinton and Pendlebury\". Con l\u2019annessione a Salford avvenuta quell\u2019anno, Swinton mise a disposizione il suo palazzo municipale per la nuova citt\u00e0 unificata. "}
{"id": "2175168", "revid": "1953061", "url": "https://it.wikipedia.org/wiki?curid=2175168", "title": "Tyldesley", "text": "Tyldesley \u00e8 una localit\u00e0 di 34.022 abitanti della contea della Greater Manchester, in Inghilterra, gi\u00e0 comune fino al 1974."}
{"id": "2175172", "revid": "1953061", "url": "https://it.wikipedia.org/wiki?curid=2175172", "title": "Urmston", "text": "Urmston \u00e8 una localit\u00e0 di 41.000 abitanti della contea della Greater Manchester, in Inghilterra, parte del borgo di Trafford restando per\u00f2 esterna rispetto al raccordo autostradale M60 che circonda Manchester.\nFu comune dal 1894 al 1974."}
{"id": "2175176", "revid": "1953061", "url": "https://it.wikipedia.org/wiki?curid=2175176", "title": "Walkden", "text": "Walkden \u00e8 un quartiere di 38.685 abitanti di Salford nella contea della Grande Manchester, in Inghilterra."}
{"id": "2175179", "revid": "8660", "url": "https://it.wikipedia.org/wiki?curid=2175179", "title": "Westhoughton", "text": "Westhoughton \u00e8 una cittadina di 23.056 abitanti della contea della Grande Manchester, in Inghilterra."}
{"id": "2175182", "revid": "481666", "url": "https://it.wikipedia.org/wiki?curid=2175182", "title": "Monte Blue", "text": "Biografia.\nSuo padre rimase ucciso in un incidente stradale quando l'attore aveva solo cinque anni e la madre, non potendo mantenere da sola i suoi cinque figli, lo fece entrare, insieme ad un altro fratello, nell'orfanotrofio \"Gerard Monte Blue\". Cresciuto in questo ambiente inizi\u00f2 a coltivare il proprio fisico giocando soprattutto a football americano. Uscito dall'orfanotrofio fece diversi lavori tra i quali il ferroviere, il pompiere, il minatore nelle miniere di carbone, il mandriano, cavallerizzo del circo e infine il boscaiolo, finch\u00e9 non entr\u00f2 a far parte delle troupe cinematografiche del celebre regista David Wark Griffith.\nCarriera cinematografica.\nNel 1915 lavor\u00f2 come stuntman nella pellicola di Griffith \"Nascita di una nazione\", alla quale partecip\u00f2 anche come comparsa. Venne ingaggiato anche per la pellicola successiva del regista, il kolossal \"Intolerance\", dove apparve in uno dei ruoli minori. Gradualmente riusc\u00ec ad ottenere parti sempre pi\u00f9 rilevanti non solo nelle pellicole di Griffith, ma anche in quelle dell'altro grande regista dell'epoca, Cecil B. DeMille.\nLa svolta della sua carriera giunse con l'interpretazione di Danton in un altro capolavoro di Griffith, \"Le due orfanelle\" (1921), dove lavor\u00f2 a fianco di Lillian e Dorothy Gish. Il successo del suo personaggio lo lanci\u00f2 nello \"star system\" hollywoodiano quale partner maschile delle grandi stelle femminili dell'era del muto, come Clara Bow, Gloria Swanson, Mae Murray e Norma Shearer.\nL'attore non ebbe particolari problemi con l'avvento del sonoro, ma venne duramente colpito soprattutto a livello patrimoniale dalla crisi finanziaria del 1929. Riusc\u00ec tuttavia a ricostruire la propria carriera, che si limit\u00f2 per\u00f2 a ruoli minori in diverse pellicole, grazie anche all'aiuto del suo vecchio amico De Mille, fino al suo ritiro avvenuto nel 1959 dopo aver preso parte al film \"L'isola di corallo\" di John Huston.\nVita privata.\nL'11 novembre 1924, Monte Blue spos\u00f2 Tova Jansen, figlia dell'attrice Bodil Rosing, alla quale rest\u00f2 unito fino alla sua morte.\nUltimi anni e morte.\nDopo essersi ritirato dal mondo del cinema lavor\u00f2 come presentatore per l'Hamid-Morton Circus fino alla sua morte, avvenuta per complicazioni sopravvenute a seguito di un attacco di influenza, all'et\u00e0 di 76 anni."}
{"id": "2175183", "revid": "729019", "url": "https://it.wikipedia.org/wiki?curid=2175183", "title": "Fangataufa", "text": "Fangataufa \u00e8 un atollo appartenente al gruppo delle isole Tuamotu nella Polinesia francese.\nDal 1966 al 1996 \u00e8 stato usato, insieme all'atollo di Moruroa, distante 45\u00a0km, come poligono di tiro per armi nucleari francesi."}
{"id": "2175184", "revid": "1953061", "url": "https://it.wikipedia.org/wiki?curid=2175184", "title": "Whitefield (Grande Manchester)", "text": "Whitefield \u00e8 una localit\u00e0 di 23.284 abitanti della contea della Greater Manchester, in Inghilterra, gi\u00e0 comune fino al 1974."}
{"id": "2175185", "revid": "1953061", "url": "https://it.wikipedia.org/wiki?curid=2175185", "title": "Worsley", "text": "Worsley \u00e8 una localit\u00e0 di Salford nella contea della Greater Manchester, in Inghilterra, gi\u00e0 comune fino al 1974."}
{"id": "2175190", "revid": "729019", "url": "https://it.wikipedia.org/wiki?curid=2175190", "title": "Aeroporto Internazionale di Sharm el-Sheikh", "text": "L'Aeroporto Internazionale di Sharm el-Sheikh (), precedentemente noto come Ophira International Airport, \u00e8 un aeroporto egiziano situato a circa 20\u00a0km a nord-est della citt\u00e0 di Sharm el-Sheikh e a 12\u00a0km da Naama Bay.\nStoria.\nInaugurato il 14 maggio 1968, l'aeroporto era originariamente la base di una forza aerea e del piccolo insediamento di Ofira.\nIl 23 maggio 2007 fu inaugurato il secondo terminal dell'aeroporto con una capacit\u00e0 di 8 milioni di passeggeri all'anno. Questo terminal (nominato Terminal 1) \u00e8 composto da due livelli di 43.000 metri quadri, con 40 banchi per il check-in, 2 gate per i voli nazionali e 6 per quelli internazionali. Il terminal aeroportuale \u00e8 costituito da 3 componenti: 2 sale circolari, fuse insieme da una a forma di cuneo e uno spazio intermedio, chiamato \"barca\", che serve come transito per i passeggeri, controllo passaporti, duty-free, aree VIP, caff\u00e8 e ristoranti. Le sale, in netto contrasto con l'ammasso della \"barca\", sono ariose e con i tetti ispirati alla cultura beduina.\nAl fine di rispondere alle esigenze di un crescente numero di voli internazionali e charter, nel 2008 l'Egyptian Airports Holding Company annunci\u00f2 i piani per costruire un terzo terminal. Nell'ottobre 2015 il governo egiziano, la African Development Bank e un fondo di investimento cinese sottoscrissero un piano di finanziamento parziale per la realizzazione di un progetto di espansione dell'aeroporto e della resort city connessa, dal valore totale di 671 milioni di dollari, che previde la realizzazione di un nuovo terminal, una nuova pista, una nuova torre di controllo, al fine di portare la capacit\u00e0 totale da 10 milioni a 18 milioni di passeggeri l'anno.\nIl 23 agosto 2015 un aereo della compagnia inglese Thomson Airways, in fase di atterraggio presso l'aeroporto di Sharm el sheikh, venne sfiorato da un missile. La tragedia venne evitata per soli 300 metri. Secondo le fonti egiziane del Daily Mail, non si sarebbe trattato di un attentato, ma di un errore durante alcune esercitazioni militari.\nMentre il primo ufficiale era impegnato a gestire l'atterraggio, il Comandante si sarebbe accorto del missile che si dirigeva verso l'aereo e avrebbe immediatamente virato verso sinistra ad una quota di 1.000 piedi (circa 300 metri). Il resto dell'equipaggio venne informato solo dopo l'atterraggio, mentre ai passeggeri non venne detto nulla.\nLa notizia venne resa nota solo in seguito all'incidente del volo Metrojet 9268.\nTraffico.\nNel 2010 l'aeroporto ha servito 8.693.990 passeggeri (+17% rispetto al 2009).\n\u00c8 il secondo aeroporto in Egitto."}
{"id": "2175194", "revid": "767487", "url": "https://it.wikipedia.org/wiki?curid=2175194", "title": "Lu\u017eskij rajon", "text": "Il Lu\u017eskij rajon () \u00e8 un rajon dell'Oblast' di Leningrado, nella Russia europea occidentale; il capoluogo \u00e8 la citt\u00e0 di Luga."}
{"id": "2175195", "revid": "287204", "url": "https://it.wikipedia.org/wiki?curid=2175195", "title": "Parrocchie civili della Grande Manchester", "text": "Questa \u00e8 la lista delle parrocchie civili della Grande Manchester, Inghilterra.\nLe parrocchie non coprono i distretti di Bury, Rochdale, Stockport e nella Citt\u00e0 di Salford. La parrocchia di Offerton Park \u00e8 stata abolita nel 2011. La maggior parte della contea non \u00e8 coperta da parrocchie, ma solo una popolazione di 130.540 abitanti, pari al 5,3% della popolazione della contea."}
{"id": "2175213", "revid": "1543377", "url": "https://it.wikipedia.org/wiki?curid=2175213", "title": "Federazione cestistica della Mongolia", "text": "La Federazione cestistica della Mongolia \u00e8 l'ente che controlla e organizza la pallacanestro in Mongolia.\nLa federazione controlla inoltre la nazionale di pallacanestro della Mongolia e ha sede a Ulaanbaatar.\n\u00c8 affiliata alla FIBA dal 2000 e organizza il campionato di pallacanestro della Mongolia."}
{"id": "2175215", "revid": "1775883", "url": "https://it.wikipedia.org/wiki?curid=2175215", "title": "Fleet Foxes (album)", "text": "Fleet Foxes \u00e8 il primo album della band omonima, uscito nel 2008 per la Sub Pop Records.\nL'album, da cui sono stati estratti due singoli: \"White Winter Hymnal\" e \"He Doesn't Know Why\", \u00e8 stato nominato disco dell'anno dal sito Pitchfork.\nLa copertina del disco mostra una riproduzione del celebre dipinto \"Proverbi fiamminghi\" di Pieter Brughel il Vecchio."}
{"id": "2175217", "revid": "123448154", "url": "https://it.wikipedia.org/wiki?curid=2175217", "title": "Can You Feel the Love Tonight", "text": "Can You Feel the Love Tonight (nella versione in italiano L'amore \u00e8 nell'aria stasera) \u00e8 una canzone premio Oscar estratta dalla colonna sonora del film d'animazione del 1994 \"Il re leone\", composta da Elton John (musiche) e Tim Rice (testi). Il brano \u00e8 presente anche nella compilation \"Love Songs\" del 1995.\nRicevette una nomination all'Oscar come miglior canzone nel 1995 insieme ad altre due canzoni tratte dal film, \"Hakuna Matata\" e \"Circle of Life\"; a vincere la statuetta fu proprio \"Can You Feel the Love Tonight\". Nel 1995 vinse anche Golden Globe per la migliore canzone originale. Frutt\u00f2 inoltre ad Elton un Grammy per la migliore interpretazione maschile.\nNel Regno Unito raggiunse la quattordicesima posizione, ma nella classifica statunitense \"Billboard\" arriv\u00f2 a posizionarsi al quarto posto.\n\"Il re leone\".\nNel cartone animato, la canzone \u00e8 cantata da Kristle Edwards, Joseph Williams, Sally Dworsky, Nathan Lane ed Ernie Sabella, e nella versione italiana da Tonino Accolla, Ermavilo, Roberto Stafoggia e Lorena Brancucci mentre nei titoli di coda \u00e8 messa in evidenza la versione di Elton John. Originariamente doveva essere cantata da Timon e Pumbaa, ma Elton si oppose fermamente a quest'eventualit\u00e0, temendo che la troppa comicit\u00e0 potesse ridicolizzare il brano, rovinando quindi l'atmosfera intima e amorosa. Il brano fa da contorno allo speciale incontro che, a circa met\u00e0 del film, avviene tra i due leoni Simba e Nala: proprio in quel momento i vecchi amici d'infanzia imparano a conoscersi a fondo e s'innamorano l'uno dell'altra, provocando la disperazione del suricato Timon e del facocero Pumbaa. Nel film \"Il re leone 3 - Hakuna Matata\", questi ultimi tentano, in una ricostruzione della medesima scena, di disturbare i protagonisti (ovviamente senza successo).\nNel 2003, nell'edizione speciale della colonna sonora \"The Lion King Soundtrack\", John canta una versione remixata del brano.\nCover.\nIl brano possiede numerose cover:"}
{"id": "2175220", "revid": "123338653", "url": "https://it.wikipedia.org/wiki?curid=2175220", "title": "Francesco Antonio Arpaja", "text": "Dimorava nel casale di Teverola vicino Aversa dove lavorava come fattore nel 1647 quando fu chiamato.\nDivenne l'uomo di collegamento fra il vecchio prete (Giulio Genoino) e il giovane rivoluzionario (Masaniello).\nFu proclamato Eletto del popolo da Masaniello su suggerimento di Giulio Genoino, aveva 60 anni ed era uomo d'ingegno sveglio e di animoso carattere fu nella giovinezza compagno del Genoino nelle cospirazioni del 1620 con il duca d'Ossuna il giovane, catturato segu\u00ec la sorte di Giulio Genoino.\nCome eletto del popolo diede l'ordine di piegare all'ordine spagnolo il nuovo leader dei lazzari Gennaro Annese. \nDomenica 19 aprile 1648 venne condotto con Giulio Genoino con la nave ammiraglia prima in Sardegna poi in Spagna a Cartagena e infine a Madrid dove mor\u00ec."}
{"id": "2175225", "revid": "1543377", "url": "https://it.wikipedia.org/wiki?curid=2175225", "title": "Battaglia di Marihue\u00f1u", "text": "La battaglia di Marihue\u00f1u fu uno dei primi conflitti decisivi della guerra di Arauco. Fu combattuto tra i Mapuche guidati da Lautaro e gli spagnoli di Francisco de Villagra.\nStoria.\nDopo la sconfitta subita nella battaglia di Tucapel, gli spagnoli riorganizzarono di fretta le proprie forze, rinforzando il forte La Imperial ed abbandonando Confines ed Arauco al fine di potenziare la difesa di Concepci\u00f3n. La tradizione Araucaniana prevedeva una lunga celebrazione della vittoria ottenuta, il che imped\u00ec a Lautaro di approfittare della momentanea debolezza degli spagnoli come avrebbe desiderato. Fu solo nel febbraio del 1554 che riusc\u00ec a radunare un esercito di 8000 uomini, giusto in tempo per affrontare una spedizione punitiva guidata da Francisco de Villagra nella battaglia di Marihue\u00f1u.\nLautaro scelse la collina di Marihue\u00f1u per combattere gli spagnoli, e divise i suoi uomini in quattro divisioni: due avevano il compito di contenere e sfinire il nemico, una sarebbe servita da riserva come forze fresche per un successivo attacco, mentre l'ultima avrebbe permesso di semplificare un'eventuale ritirata. Inoltre un piccolo gruppo fu inviato a distruggere il ponte di canne che gli spagnoli avevano costruito sopra al B\u00edo B\u00edo, il che avrebbe impedito a Villagra qualsiasi ritirata.\nL'attacco spagnolo ruppe le prime linee Mapuche, ma la veloce azione del terzo gruppo permise agli indiani di mantenere le postazioni. Poi le ali della divisione attaccarono gli spagnoli ai fianchi, mentre il quarto gruppo attaccava da dietro. Dopo ore di battaglia, e la perdita della loro artiglieria, solo un piccolo gruppo di spagnoli riusc\u00ec a ritirarsi dopo una disperata lotta per rompere il blocco dei Mapuche, che volevano impedirgli la ritirata."}
{"id": "2175226", "revid": "121466220", "url": "https://it.wikipedia.org/wiki?curid=2175226", "title": "Bebington", "text": "Bebington \u00e8 un paese di 13.720 abitanti della contea del Merseyside, in Inghilterra, municipio fino al 1974.\nQui nacquero l'aviatore Christopher Draper e il cantante Pete Burns"}
{"id": "2175227", "revid": "1543377", "url": "https://it.wikipedia.org/wiki?curid=2175227", "title": "Federazione cestistica della Birmania", "text": "La Federazione cestistica della Birmania \u00e8 l'ente che controlla e organizza la pallacanestro in Birmania.\nLa federazione controlla inoltre la nazionale di pallacanestro della Birmania e ha sede a Yangon.\n\u00c8 affiliata alla FIBA dal 1949 e organizza il campionato di pallacanestro del Birmania."}
{"id": "2175232", "revid": "1598666", "url": "https://it.wikipedia.org/wiki?curid=2175232", "title": "Bootle", "text": "Bootle \u00e8 un nucleo urbano di 77.640 abitanti della contea del Merseyside, in Inghilterra."}
{"id": "2175242", "revid": "729019", "url": "https://it.wikipedia.org/wiki?curid=2175242", "title": "Bromborough", "text": "Bromborough \u00e8 un paese di 12.630 abitanti della contea del Merseyside, in Inghilterra.\n\u00c8 nota per essere il probabile sito della Battaglia di Brunanburh."}
{"id": "2175244", "revid": "1534111", "url": "https://it.wikipedia.org/wiki?curid=2175244", "title": "Crosby (Merseyside)", "text": "Crosby \u00e8 un paese della contea del Merseyside, in Inghilterra, municipio fino al 1974."}
{"id": "2175245", "revid": "260215", "url": "https://it.wikipedia.org/wiki?curid=2175245", "title": "Sede titolare di Abaradira", "text": ""}
{"id": "2175246", "revid": "729019", "url": "https://it.wikipedia.org/wiki?curid=2175246", "title": "Eastham (Merseyside)", "text": "Eastham \u00e8 un paese di 12.250 abitanti della contea del Merseyside, in Inghilterra."}
{"id": "2175248", "revid": "1598666", "url": "https://it.wikipedia.org/wiki?curid=2175248", "title": "Formby", "text": "Formby \u00e8 una cittadina di 24.996 abitanti della contea del Merseyside, in Inghilterra."}
{"id": "2175249", "revid": "729019", "url": "https://it.wikipedia.org/wiki?curid=2175249", "title": "Halewood", "text": "Halewood \u00e8 una cittadina di 20.309 abitanti della contea del Merseyside, in Inghilterra."}
{"id": "2175252", "revid": "729019", "url": "https://it.wikipedia.org/wiki?curid=2175252", "title": "Heswall", "text": "Heswall \u00e8 un paese di 7.750 abitanti della contea del Merseyside, in Inghilterra."}
{"id": "2175254", "revid": "729019", "url": "https://it.wikipedia.org/wiki?curid=2175254", "title": "Hoylake", "text": "Hoylake \u00e8 un paese di 5.710 abitanti della contea del Merseyside, in Inghilterra."}
{"id": "2175255", "revid": "92723", "url": "https://it.wikipedia.org/wiki?curid=2175255", "title": "Diocesi di Abaradira", "text": "La diocesi di Abaradira (in latino: \"Dioecesis Abaradirensis\") \u00e8 una diocesi soppressa e sede titolare della Chiesa cattolica.\nStoria.\nAbaradira era un'antica citt\u00e0 romana che sorgeva nella provincia romana d'Africa, chiamata Bizacena, nell'attuale Tunisia.\n\u00c8 noto un solo vescovo di questa sede episcopale: tra i prelati cattolici convocati a Cartagine dal re vandalo Unerico nel 484 partecip\u00f2 \"Praefectianus Abaradirensis\".\nDal 1933 Abaridira \u00e8 annoverata tra le sedi vescovili titolari della Chiesa cattolica; dal 15 luglio 2010 il vescovo titolare \u00e8 Marko Semren, O.F.M., vescovo ausiliare di Banja Luka."}
{"id": "2175256", "revid": "1543377", "url": "https://it.wikipedia.org/wiki?curid=2175256", "title": "Federazione cestistica del Nepal", "text": "La Federazione cestistica del Nepal \u00e8 l'ente che controlla e organizza la pallacanestro in Nepal.\nLa federazione controlla inoltre la nazionale di pallacanestro del Nepal. Ha sede a Kathmandu e l'attuale presidente \u00e8 Tendi Sherpa Lama.\n\u00c8 affiliata alla FIBA dal 2000 e organizza il campionato di pallacanestro del Nepal."}
{"id": "2175257", "revid": "1953061", "url": "https://it.wikipedia.org/wiki?curid=2175257", "title": "Huyton", "text": "Huyton \u00e8 un abitato di 33.193 abitanti della contea del Merseyside, in Inghilterra."}
{"id": "2175258", "revid": "1522738", "url": "https://it.wikipedia.org/wiki?curid=2175258", "title": "Cattivik", "text": "Cattivik \u00e8 un personaggio dei fumetti creato nel 1967 da Bonvi e disegnato poi da Silver. Il personaggio \u00e8 comparso su varie pubblicazioni ed \u00e8 stato protagonista di una propria testata omonima edita dal 1989 al 2001; nel 1992 venne realizzato un videogioco omonimo ispirato al fumetto e, nel 2008, una serie televisiva animata. Come in molte altre creazioni di Bonvi quali le \"Sturmtruppen\", le \"Storie dello spazio profondo\" e le \"Cronache del dopobomba\", anche in Cattivik sono presenti elementi di satira politica e sociale.\nCaratterizzazione del personaggio.\nCattivik, che secondo una definizione data dallo stesso Bonvi \u00e8 \u00ab\"una macchia d'inchiostro: poco importa cosa sia esattamente, l'importante \u00e8 che sporchi molto!\"\u00bb \u00e8 un ladro in calzamaglia nera dall'aspetto grottesco impegnato in complessi piani criminosi che non sortiscono mai l'effetto voluto. Compare sempre vestito con una calzamaglia nera attillata, vive nelle fogne cittadine dalle quali fuoriesce di notte, muovendosi saltellando e sghignazzando, per perpetrare furti e rapine che molto spesso non riesce a portare a termine. Ha un modo di parlare caratterizzato dal troncamento dell'ultima lettera della parola che sta pronunciando (\u00ab\"n'n rispond' senza il mio avvocat\"'\u00bb).\nBonvi sostenne che, nonostante alla fine dei suoi colpi, il ladro Cattivik paghi sempre per le sue colpe, esso \u00ab\"contesta (...) la borghesia, la guerra, il sistema in generale. Molto ingenuamente, se vogliamo, ma era l'unico nella stampa per ragazzi\"\u00bb. Inoltre all'epoca l'editore non operava nessun controllo preventivo e \u00ab\"aveva fame di materiale sottopagato e sono rimaste famose le 200 lire in pi\u00f9 corrisposte per ogni tavola in cui ci fosse anche il lettering e le 300 per il titolo. Per lui, tutto (purch\u00e9 non facesse proprio schifo) era pubblicabile. Fagocit\u00f2 dunque anche Cattivik\"\u00bb.\nStoria editoriale.\nIl personaggio nasce in un periodo nel quale in Italia riscuotevano un certo successo i fumetti neri come Diabolik, Kriminal e Satanik, dai quali prende l'ispirazione per la lettera K del nome. Il fenomeno dei fumetti neri fu tale che iniziarono a esserci delle parodie come quelle della Disney che su Topolino pubblic\u00f2 le avventure di Paperinik e Paperinika o come quelle di Alfredo Castelli che realizz\u00f2 Scheletrino e Diabetik mentre al cinema c'erano film come \"Arriva Dorellik\" diretto da Steno o \"Sadik\", episodio del film Thrilling. Bonvi non intendeva per\u00f2 farne una semplice parodia ma, come disse lui stesso, voleva \u00ab\"fare un personaggio per bambini che fosse \"cattivo\" in maniera dichiarata\u00bb.\"\nL'esordio si ebbe nel 1965 su un giornale studentesco modenese dove venne pubblicata una prima breve storia a fumetti realizzata da Bonvi, in cui compariva uno sghignazzante personaggio chiamato Cattivik che faceva da antagonista a un gruppo musicale battezzato \"I Gatti\" che all'epoca riscuoteva un certo successo nei \"tea student's party\" dell'Emilia. Fra i componenti del gruppo c'erano Francesco Guccini, Maurizio Vandelli, Victor Sogliani, Alfio Cantarella e Franco Ceccarelli e i quali, senza Guccini, divennero noti come Equipe 84.\nNel 1970, quando ormai Bonvi era divenuto un fumettista professionista e pubblicava su varie testate, Cattivik venne riproposto come protagonista di una serie di storie brevi sulle pagine di Tiramolla, della casa editrice Edizioni Alpe. In tutto vennero realizzati 46 episodi di lunghezza variabile dalle tre alle dieci tavole. Bonvi continuer\u00e0 a realizzare personalmente fumetti di Cattivik fino a quando ne affider\u00e0 la realizzazione a Silver per occuparsi solo dei testi. Nel 1972, cessate le pubblicazioni sulle pagine di Tiramolla, che nel 1976 ristamp\u00f2 la prima produzione in una serie di albi a colori di grande formato nella collana \"Mille Fumetti\", il personaggio venne poi portato avanti dalla Playcomics, societ\u00e0 di cui Bonvi era \u00ab\"proprietario, amministratore delegato, direttore artistico e unico dipendente\u00bb\" e fondata per organizzare l'enorme lavoro che Bonvi doveva realizzare con il suo studio. Lo stesso anno, dati i suoi impegni, rinunci\u00f2 definitivamente al personaggio regalandone i diritti a Silver: \u00ab\"Io ero impegnatissimo nell'enorme produzione di Nick Carter. A Silver il personaggio piaceva. \"Lo... l..lo p-p-posso fare io?\", chiese. \"Tienilo! \u00c8 tuo!\", risposi, magnanimo. Se poi l'ha portato avanti egregiamente il merito \u00e8 suo perch\u00e9 \u00e8 bravo\u00bb\".\nSilver ne continuer\u00e0 la pubblicazione nel 1975, realizzandone sia i testi che i disegni, sulle pagine del Corriere dei ragazzi dove pubblicava anche le strisce di Lupo Alberto e, nel 1976, su altre testate come \"La Bancarella\" e nell'inserto a fumetti del quotidiano \"Il lavoro\" o sulla rivista \"Eureka\" dell'Editoriale Corno che dar\u00e0 alle stampe anche alcuni pocket monografici. Col tempo anche Silver si allontaner\u00e0 dal personaggio dedicandosi prevalentemente a Lupo Alberto. Nel Gennaio 1989, la Acme, casa editrice di cui Silver era titolare, inizi\u00f2 la pubblicazione periodica di un albo dedicato a Cattivik nella quale vennero riproposte tutte le vecchie storie di Bonvi oltre a nuove e inedite realizzate da un staff di collaboratori come Massimo Bonfatti, Giacomo Michelon e Giorgio Sommacal innovando il personaggio e introducendo nuovi comprimari. A questo nuovo periodo del personaggio contribuiscono poi gli sceneggiatori Moreno Burattini, Mirko Maselli, Casty (Andrea Castellan) e Piero Lusso, oltre ai disegnatori Giorgio Sommacal e Giacomo Michelon. In questo periodo il personaggio, oltre a rimpicciolirsi, si evolve graficamente acquisendo a una nuova silhouette a forma di castagna. Anche con Silver Cattivik tende a una qualche forma di satira sociale e spesso nelle sue storie compaiono parodie di personaggi televisivi, cinematografici o di altri fumetti quali ad esempio \"Michelin Mystere\", parodia del personaggio di Castelli Martin Myst\u00e8re o i fidanzatini di Peynet. Pi\u00f9 raramente, alla satira di costume si affianca quella politica, come nella lunga storia \"Il Grande Simpatico\", incentrata su Silvio Berlusconi.\nElenco pubblicazioni.\nAlbo periodico edito dal 1989 dalla Edizioni ACME, poi Macchia Nera e poi Mck, che presenta sia storie inedite realizzate da vari autori che ristampe del personaggio e rubriche. Presenta storie a fumetti anche di altri personaggi come L'Omino Bufo di Alfredo Castelli.\nAltri media.\nTelevisione.\nSerie televisiva a cartoni animati\nUna serie di cartoni animati con Cattivik protagonista \u00e8 un chiaro omaggio ai cartoni animati di Wile E. Coyote, \u00e8 stata realizzata da Silver in collaborazione con il regista Mario Zanotti e prodotta da Mediaset. La voce di Cattivik \u00e8 di Giorgio Bracardi e quella di Solitomino \u00e8 di Bruno Gambarotta; tra gli altri doppiatori ci sono Pietro Ubaldi, Cinzia Massironi, Roberto Russo, Federica Ferrero e Davide Cantamessa.\nVideogiochi.\nNel 1992 la Idea pubblic\u00f2 un videogioco per Amiga 500 dal titolo \"Cattivik\" basato sull'omonimo personaggio."}
{"id": "2175261", "revid": "106908", "url": "https://it.wikipedia.org/wiki?curid=2175261", "title": "Armoraro", "text": "L'armoraro, anche armiere o corazzaio, \u00e8 colui che fabbrica le armature e, pi\u00f9 in generale, le armi bianche destinate alla difesa attiva (fondamentalmente, scudo) o passiva (esempio, elmo) del combattente. Da non confondersi con armaiolo, ossia colui che generalmente fabbrica le armi d'offesa, in particolare le armi da fuoco. Col passare del tempo (e con la caduta in uso della costruzione di armature) il termine armoraro \u00e8 caduto in disuso, tanto da essere stato associato ed usato come sinonimo di armaiolo.\nUno dei maggiori armorari di tutti i tempi \u00e8 da considerasi Pompeo della Cesa, che oper\u00f2 a Milano dalla seconda met\u00e0 del Cinquecento.\nIl santo patrono degli amorari, come quello degli armaioli, \u00e8 San Giorgio.\nStoria.\nAntichit\u00e0.\nLa figura del fabbro, uomo capace di modellare a suo piacimento il metallo, ricopr\u00ec sempre un ruolo preminente nelle comunit\u00e0 umane primitive e nei loro sistemi mitologici.\nCon la nascita degli eserciti organizzati ai tempi delle prime grandi civilt\u00e0 (Antichi Egizi, Sumeri, ecc.) e la sempre pi\u00f9 massiccia produzione di armi nei centri urbani, il fabbro generico scomparve, specializzandosi o come umile maniscalco o come armaiolo addetto alla produzione dei manufatti metallici pi\u00f9 pregiati: le spade.\nFu nell'Antica Grecia, luogo d'origine della fanteria pesante vera e propria, che si distinse, a partire dal VII secolo a.C., una nuova tipologia di fabbro specializzato in armi: l'armoraro. Questo professionista era preposto non tanto alla realizzazione di spade e lance, quando del grande scudo in bronzo, l\"'oplon\", rivoluzionario apporto ellenico all'arte della guerra, e della corazza pettorale (\"th\u00f3rax\"). In un contesto bellico dominato dalla figura del guerriero pesantemente corazzato, uso a schierarsi in ranghi compatti con i suoi commilitoni equipaggiati nel medesimo modo (v. falange), la cura per le armi bianche destinate alla difesa equipar\u00f2 e, forse, super\u00f2 quella per le armi destinate all'offesa.\nGi\u00e0 in epoca micenea i fabbricanti di corazze avevano dato prova di una grande capacit\u00e0 tecnica, basti considerare l'interessantissimo esemplare di armatura in lamina di bronzo ripiegata rinvenuto in una tomba di guerriero nel sito di Dendra, nell'Argolide, la \"Panoplia di Dendra\". Si trattava per\u00f2 di modelli prototipali, non ancora elevati a sistema, privi dell'opulenza decorativa che caratterizzer\u00e0 invece scudi ed armature della Grecia Classica.\nLa mitologia greca attribuisce al dio-fabbro Efesto la paternit\u00e0 di numerosi manufatti, tra i quali spiccano edifici ed automi ma anche, inevitabilmente, delle armi. A ricorrere con pi\u00f9 frequenza per\u00f2 non sono tanto armi offensive quanto difensive: famosissimo lo scudo di Achille, minuziosamente descritto da Omero, parte di un'intera panoplia realizzata dal dio per l'eroe; ugualmente noti la panoplia di Memnone e lo scudo di Zeus, l'Egida (\u0391\u03b9\u03b3\u03af\u03b4\u03b1).\nI reperti archeologici hanno ampiamente confermato agli studiosi la maestria degli armorari greci nella lavorazione delle superfici metalliche destinate a proteggere il corpo dei guerrieri elleni. Gli esemplari museali di elmi (\u03ba\u03c1\u03ac\u03bd\u03bf\u03c2, \"kr\u00e1nos\"), scudi e corazze oggi a disposizione della comunit\u00e0 scientifica testimoniano la grande capacit\u00e0 artistica, oltre che metallurgica, degli artigiani dorici: sulle piastre di bronzo e ferro dei reperti occhieggiano figure umane, animali e creature mitologiche contornate di intricate composizioni fitoformi. Una simile qualit\u00e0 era forzatamente opera di professionisti di prim'ordine, ormai capaci di fornire ai loro committenti sia prodotti destinati ad un mero uso pratico che esemplari \"cerimoniali\" veri e propri: pensiamo all'elmo calcidico con cresta d'argento e cimiero in foggia di testa d'ariete al \"City Art Museum\" di Saint Louis (Missouri).\nDalla Grecia, la passione per corazze anatomicamente sagomate (v. \"Lorica musculata\") ed elmi dal sontuoso apparato decorativo passarono all'Antica Roma. L'esercito romano, tradizionalmente legato alla figura del legionario vestito con una cotta di maglia di ferro di derivazione celtica, ricorse invece sempre a manufatti d'ispirazione ellenica per vestire i propri alti ufficiali, le cui statue riproposero poi ai posteri le sontuose armature da parata decorate a sbalzo e cesello (es. \"Augusto loricato\" dei Musei Vaticani). Il legionario stesso, che all'apogeo dell'Impero romano (I secolo-II secolo) vestiva una complessa armatura in lamine articolate di metallo (v. \"Lorica segmentata\"), beneficiava della maestria metallurgica degli armorari sotto forma di elmi dalla foggia complessa e dall'evidente robustezza (v. Elmo imperiale gallico).\nIl costruttore di armature era dunque gi\u00e0 nell'antichit\u00e0 un professionista altamente specializzato i cui servigi erano resi costosi sia dalla qualit\u00e0 del suo lavoro che dalla grande quantit\u00e0 di materie prime utilizzate.\nMedioevo.\nCon la Caduta dell'Impero romano d'Occidente e la conseguente dissoluzione del sistema economico romano, la produzione di manufatti pregiati quali erano le splendide armature da parata imperiali venne progressivamente meno. Ancora nel corso del VI secolo, corazze romane di pregio, come del resto altri manufatti artistici, erano certamente prodotte nelle terre del vecchio impero per i capi barbari subentrati ai romani nel controllo del territorio. I dati relativi all'Et\u00e0 Carolingia ci confermano poi che la \"brunja\" (\"armatura\") del guerriero imperiale franco era un manufatto di pregio dal costo notevole.\nFu il diffondersi della cotta di maglia, capillare a partire dal X secolo, a segnare una drastica battuta d'arresto nell'attivit\u00e0 artistica degli armorari medievali.\nA partire dal XIV secolo, con il sistematico ed inesorabile imporsi dell'armatura a piastre a discapito della semplice cotta di maglia, l'arte del \"fabbricare armature\" torna a fiorire in Europa. Nel corso del Trecento, quando i conflitti tra le varie entit\u00e0 statali (monarchie nazionali o signorie territoriali che fossero) aprirono la strada per le guerre rinascimentali, grandi centri di produzione di armature sempre pi\u00f9 sofisticate sbocciarono nelle terre gravitanti intorno al Sacro Romano Impero Germanico: primeggiano i centri italiani di Milano e Venezia, seguiti dai centri tedeschi di Norimberga, Dresda, Augusta ed Innsbruck e dalla fiamminga Anversa. Famosi per i procedimenti di lavorazione i centri di Brescia e Toledo, due citt\u00e0 ben note anche per la produzione, di spade prima ed armi da fuoco poi, di eccellente qualit\u00e0. In ogni citt\u00e0, foss'essa famosa per le sue botteghe di armorari, la produzione di corazze, elmi, bracciali e quant'altro veniva regolamentata da precise normative municipali ed affidata a maestri artigiani patentati, organizzati in apposite corporazioni (es. Arte dei Corazzai e Spadai, una delle \"Arti Minori\" nelle corporazioni di arti e mestieri di Firenze).\nNel corso del XV secolo, nel generale contesto di un'Europa soffocata da un continuo aprirsi e chiudersi di focolai di conflitto pi\u00f9 o meno estesi (es. Guerra dei Cento Anni, Guerra delle due rose, ecc.)"}
{"id": "2175262", "revid": "1613185", "url": "https://it.wikipedia.org/wiki?curid=2175262", "title": "Artaserse (Terradellas)", "text": "Artaserse \u00e8 un dramma per musica in tre atti del compositore spagnolo Domingo Miguel Bernab\u00e9 Terradellas su libretto di Pietro Metastasio. Il testo, messo in musica per diversi decenni da molti compositori, fu scritto originalmente per essere musicato da Leonardo Vinci, il quale lo rappresent\u00f2 a Roma il 4 febbraio del 1730.\nLa versione di Terradellas fu invece rappresentata per la prima volta durante il Carnevale del 1744 al Teatro San Giovanni Grisostomo (oggi Teatro Malibran) di Venezia, cos\u00ec come riportato dalle iscrizioni presenti nel frontespizio del libretto:\n\"Artaserse, Dramma per Musica da Rappresentarsi Nel Famosissimo Teatro Grimani di S. Gio : Grisostomo Nel Carnevale 1744 Dedicato Alle Dame\"\nGli interpreti alla prima dell'opera furono:\nRiprese in tempi moderni e registrazioni.\nIn tempi moderni l'opera fu messa in scena e registrata per la prima volta a Barcellona il 6 giugno 1996, con i seguenti interpreti:\nPer l'occasione, l'esecuzione fu affidata alla \"Real Campania Opera da Camera\" sotto la direzione di Christophe Rousset."}
{"id": "2175263", "revid": "729019", "url": "https://it.wikipedia.org/wiki?curid=2175263", "title": "Kirkby", "text": "Kirkby \u00e8 una cittadina di 40.472 abitanti della contea del Merseyside, in Inghilterra."}
{"id": "2175264", "revid": "419370", "url": "https://it.wikipedia.org/wiki?curid=2175264", "title": "Domingo Terradellas", "text": ""}
{"id": "2175269", "revid": "1598666", "url": "https://it.wikipedia.org/wiki?curid=2175269", "title": "Maghull", "text": "Maghull \u00e8 una cittadina di 28.848 abitanti della contea del Merseyside, in Inghilterra."}
{"id": "2175274", "revid": "729019", "url": "https://it.wikipedia.org/wiki?curid=2175274", "title": "Moreton (Merseyside)", "text": "Moreton \u00e8 una cittadina di 17.670 abitanti della contea del Merseyside, in Inghilterra."}
{"id": "2175279", "revid": "151009", "url": "https://it.wikipedia.org/wiki?curid=2175279", "title": "Pompeo della Casa", "text": ""}
{"id": "2175287", "revid": "729019", "url": "https://it.wikipedia.org/wiki?curid=2175287", "title": "New Ferry", "text": "New Ferry \u00e8 un paese situato sulla Penisola di Wirral, nella contea del Merseyside, in Inghilterra. Il censimento del 2001 condotto dal Regno Unito ha misurato una popolazione di 5.300 abitanti."}
{"id": "2175298", "revid": "729019", "url": "https://it.wikipedia.org/wiki?curid=2175298", "title": "Newton-le-Willows", "text": "Newton-le-Willows \u00e8 una cittadina di 21.000 abitanti della contea del Merseyside, in Inghilterra. Ha dato i natali a Rick Astley."}
{"id": "2175300", "revid": "124827399", "url": "https://it.wikipedia.org/wiki?curid=2175300", "title": "Nonno Gelo", "text": "Nonno Gelo (, pronuncia: ) \u00e8 il tradizionale portatore di doni nel folklore natalizio russo e, per influsso sovietico durante il periodo del comunismo, anche negli altri Paesi dell'est.\nCaratteristiche.\nViene rappresentato come un vecchio dalla barba lunga, uno scettro, vestito da un lungo abito generalmente blu, bianco o rosso, ed \u00e8 accompagnato dalla giovane e bella nipote Sneguro\u010dka (\u0421\u043d\u0435\u0433\u0443\u0440o\u0447\u043a\u0430) o Snegurka (\u0421\u043d\u0435\u0433\u0443\u0440\u043a\u0430), la \"Fanciulla di Neve\", con cui distribuisce i doni a Capodanno. La sua residenza \u00e8 stata posta a Velikij Ustjug; vive in una casa nel bosco ai lati del fiume Sukhona a dodici chilometri dalla citt\u00e0.\nOrigini.\nIn origine, nel folklore russo, Ded Moroz altro non era che Morozko, l'inverno personificato in un uomo. Solo successivamente prese il nome di Nonno Gelo. La sua unione con Vesna (primavera) port\u00f2 alla nascita di Sneguro\u010dka. Quest'ultima \u00e8 stata in seguito convertita a nipote di Nonno Gelo. Il colore tradizionale dell'abito di Ded Moroz \u00e8 blu o bianco. Nel periodo del grande confronto Stati Uniti d'America-URSS il suo abito ha cambiato colore diventando rosso a scopo propagandistico verso l'Unione Sovietica (il colore rosso era appunto il colore della bandiera dell'URSS).\nCuriosit\u00e0.\nMolti cartoni animati trasmessi in Russia vedono come protagonisti Ded Moroz e sua nipote Sneguro\u010dka. I principali antagonisti sono B\u00e0bu\u0161ka Jag\u00e0 (meglio nota come Baba Jaga) e il demone (poco noto in Occidente) Ka\u0161\u010d\u00e8j Bessm\u00e8rtnyj. Spesso le storie si evolvono con il rapimento di Sneguro\u010dka da parte di uno dei due antagonisti o di entrambi.\nIl personaggio di Sneguro\u010dka viene rappresentato con guance rosse, abito bianco e celeste. Quando \u00e8 chiamata, arriva avvolta in un vortice di neve. Ded Moroz e Sneguro\u010dka sono spesso rappresentati come figure fiabesche, che vivono tra le creature dei boschi innevati e di cui si prendono cura."}
{"id": "2175301", "revid": "767487", "url": "https://it.wikipedia.org/wiki?curid=2175301", "title": "The Adventures of Roc Raida... One Too Many!", "text": "The Adventures of Roc Raida ...One Too Many! \u00e8 l'album di debutto del turntablist Roc Raida. \u00c8 stato pubblicato nel 1997 da Fat Beats."}
{"id": "2175302", "revid": "729019", "url": "https://it.wikipedia.org/wiki?curid=2175302", "title": "Rainhill", "text": "Rainhill \u00e8 un paese di abitanti della contea del Merseyside, in Inghilterra."}
{"id": "2175306", "revid": "1543377", "url": "https://it.wikipedia.org/wiki?curid=2175306", "title": "Celine Dion Tour", "text": "Il Celine Dion Tour 1992/1993 \u00e8 la quinta Tourn\u00e9e della cantante pop canadese C\u00e9line Dion, organizzata per il lancio degli album \"Dion chante Plamondon\" e \"Celine Dion\".\nInformazioni sul Tour.\nNell'estate del 1992, C\u00e9line Dion ha aperto le date del tour americano di Michael Bolton per il suo \"Time, Love and Tenderness Tour\", iniziato l'11 luglio 1992 all'Hollywood Bowl di Los Angeles, California. Nel giro di un mese i due si esibirono in 25 concerti. C\u00e9line, oltre ad aprire i concerti, si univa poi a Bolton nel duetto \"Hold On, I'm Comin\"'.\nSebbene questo tour la port\u00f2 ad esibirsi solamente in Canada, nell'aprile 1993 la Dion tenne cinque concerti sold-out al Forum de Montr\u00e9al di fronte a un gran numero di spettatori."}
{"id": "2175308", "revid": "599013", "url": "https://it.wikipedia.org/wiki?curid=2175308", "title": "Villa Faraggiana", "text": "Villa Faraggiana \u00e8 una dimora storica del Settecento sita in via Salomoni ad Albissola Marina, in provincia di Savona. \n&lt;br&gt;Edificata nel XVIII secolo come dimora della nobile famiglia dei Durazzo, la propriet\u00e0 \u00e8 oggi possedimento del Comune di Novara come da lascito testamentario dell'ultimo proprietario Alessandro Faraggiana datato al 1961, ma aperta al pubblico per visite e mostre dal 1968.\nStoria.\nCommissionata da Eugenio Durazzo e dal nipote di questi, Gerolamo, la villa ebbe una evoluzione articolata che si protrasse dal 1717 al 1735 e poi ancora fino al 1765. Il palazzo dell'Olmo, denominazione del primo e significativo impianto residenziale, fu edificato nel 1735 grazie all'opera di un probabile architetto genovese e maestranze del luogo. La costruzione termin\u00f2 nel 1736 con la finitura della facciata, mentre nel 1738 iniziarono i lavori per la realizzazione del grande giardino.\nAl decesso del nipote Gerolamo la propriet\u00e0 pass\u00f2 in eredit\u00e0 nel 1778 alla figlia Maria Maddalena, quest'ultima moglie del doge della Repubblica di Genova Marcello Durazzo (biennio 1767-1769); pass\u00f2 quindi alla figlia di questi, Maria Francesca, che la don\u00f2 nel 1804-1805 a suo figlio Marcello.\nNel 1821 la propriet\u00e0 della villa fu venduta da quest'ultimo ai nobili novaresi Giuseppe e Gerolamo Faraggiana da cui l'edificio trae la denominazione.\n&lt;br&gt;Possedimento quindi della famiglia Faraggiana di Novara pass\u00f2 di propriet\u00e0 al figlio Giuseppe e al decesso di quest'ultimo - senza eredi diretti - al nipote senatore Raffaele Faraggiana e quindi al figlio Alessandro. Poco prima di morire Alessandro, anch'esso senza eredi diretti, decise per volont\u00e0 testamentaria di donare l'intera propriet\u00e0 della villa al Comune di Novara nel 1961.\nDescrizione.\nGli interni.\nGalleria delle Stagioni.\nLa galleria denominata \"delle Stagioni\" fu costruita nel 1750 per volere di Marcellino Durazzo presentandosi in un'elegante struttura architettonica aperta verso il giardino con una serie di arcate. Storicamente fu voluta dal futuro doge di Genova per feste e cerimonie che usualmente si svolgevano nella nobiliare dimora dei Durazzo.\nLa galleria \u00e8 caratterizzata da cicli affrescati con episodi della vita di Diana sulle volte, da sculture intagliate dello scultore genovese Filippo Parodi datate al 1667 (\"Lo specchio di Narciso\" e le \"Quattro stagioni\") e da un caratteristico pavimento in piastrelle di maiolica policroma. La scultura delle quattro stagioni rappresentano le quattro divinit\u00e0 quali Flora, Cerere, Bacco e Saturno e secondo alcuni studi tali opere, in origine, avrebbero dovuto rappresentare semplicemente quattro candelabri.\nCappella della Misericordia.\nCappella privata della famiglia, ma in origine aperta al culto anche per gli abitanti delle case circostanti, \u00e8 situata nella zona orientale dell'edificio e dedicata alla Madonna della Misericordia. Originariamente decorata con leggeri toni a pastello, l'odierna ritinteggiatura e stuccatura \u00e8 databile alla rivisitazione del XIX secolo, considerata da alcuni critici troppo pesanti artisticamente e non pi\u00f9 riconducibili all'originaria natura.\nNella sala campeggia, centralmente sull'altare, il dipinto del XVIII secolo del pittore Giovanni Agostino Ratti raffigurante l'\"Apparizione della Madonna\". Sono inoltre conservati altri arredi sacri quali candelabri, paramenti ricamati e varie oreficerie.\nCamera dorata.\nCommissionata dal proprietario Giuseppe Faraggiana nel 1845, i mobili che compongono la sala sono maestria del mobiliere Enrico Tomaso Peters quest'ultimo gi\u00e0 impegnato e apprezzato per il contemporaneo lavoro presso il palazzo Reale di Genova per Carlo Alberto di Savoia. I mobili si presentano dorati e in stile neoclassico, in contrasto con lo studiolo e il Pregadio del XVIII secolo con pavimento in maiolica e con decorazioni a stucchi dorati.\nGli esterni.\nGiardino.\nIl vasto giardino voluto dai Durazzo \u00e8 caratterizzato dall'unione tra diversi stili, dal giardino all'italiana (con precisi interventi simmetrici e sistemazione di sculture e fontane), al giardino alla francese (disegni del giardino studiati per permettere un'ampia visuale dell'intera area) e all'adeguamento pratico per via della caratteristica morfologia ligure \"a terrazze\"; quest'ultima scelta quasi \"obbligata\" e messa in pratica per altre ville nobiliari di Genova e della Liguria.\nUna scelta leggermente diversa fu voluta invece dalla famiglia Faraggiana che, al contrario dei Durazzo che fecero del giardino una sorta di \"esposizione all'aperto della loro classe nobiliare\", come ad esempio visibile nella villa Durazzo-Centurione di Santa Margherita Ligure (GE), scelsero di adibire il giardino quasi come un'azienda agricola familiare con la produzione e vendita di prodotti naturali (cereali, vino e olio di oliva)."}
{"id": "2175311", "revid": "1953061", "url": "https://it.wikipedia.org/wiki?curid=2175311", "title": "St Helens (Merseyside)", "text": "St Helens \u00e8 un nucleo urbano di 102.629 abitanti della contea del Merseyside, in Inghilterra, sede di un borgo."}
{"id": "2175312", "revid": "21401071", "url": "https://it.wikipedia.org/wiki?curid=2175312", "title": "Linguistica dei corpora", "text": ""}
{"id": "2175313", "revid": "932277", "url": "https://it.wikipedia.org/wiki?curid=2175313", "title": "Stampo pilota", "text": "Lo stampo pilota \u00e8 una tipologia di stampo per costruire oggetti in plastica, realizzato con materiali pi\u00f9 facilmente e velocemente lavorabili (ad esempio l'alluminio) rispetto all'acciaio comunemente utilizzato.\nIn confronto ad uno stampo tradizionale in acciaio, lo stampo pilota \u00e8 uno stampo di \"prova\" pi\u00f9 economico e di rapida realizzazione, tipicamente preliminare alla costruzione di uno stampo definitivo in acciaio; esso ha il solo scopo di stampare pochi pezzi (non avendo un sistema di raffreddamento si surriscalda rapidamente) e di verificare la fattibilit\u00e0 di un medesimo stampo definitivo in acciaio."}
{"id": "2175314", "revid": "287204", "url": "https://it.wikipedia.org/wiki?curid=2175314", "title": "The Gates of Morning", "text": "The Gates of Morning \u00e8 un romanzo scritto da Henry De Vere Stacpoole nel 1925 ed \u00e8 il terzo ed ultimo capitolo di una trilogia iniziata nel 1908 con \"La laguna azzurra\" e proseguita con \"The Garden of God\" (1923).\nTrama.\nAmbientato pochi giorni dopo la conclusione del precedente \"The Garden of God\" narra delle avventure di Dick Lestrange, il figlio di Richard ed Emmeline Lestrange, che da ragazzo conosce una ragazza spagnola, Katafa che lo fa diventare, sposandosi, re dell'isola di Karolin.\nIl luogo \u00e8 in guerra per la conquista della Palm Tree che minacciano Karolin, il ragazzo cerca di ricostruire un esercito, canoe comprese, rivolgendosi agli anziani, fra cui Aioma che non lo riconosce come re, mentre sua nipote Le Moan, dotata di un eccezionale senso di orientamento si innamora di Dick.\nAl gruppo si aggiunge il capitano e l'assistente Sru e scoprono che le lagune di Karolin siano ricche di perle. Dovranno vedersela contro Rantan e Carlin, che verr\u00e0 ucciso da Le Moan, Rantan combatter\u00e0 con la ragazza e con Kanoa, marinaio innamorato della ragazza.\nLungo il tragitto del ritorno, incontrano una nave abbandonata e per colpa di Le Moan il morbillo che aveva contagiato l'equipaggio si diffonde a Karolin, uccidendo molte persone, lo stesso Dick si \u00e8 ammalato. La donna credendosi responsabile decide di sacrificarsi alle divinit\u00e0.\nHenry De Vere Stacpoole ricorda alla fine che l'isola non \u00e8 presente sulle cartine, perch\u00e9 nessuno mai \u00e8 riuscita a raggiungerla."}
{"id": "2175317", "revid": "547034", "url": "https://it.wikipedia.org/wiki?curid=2175317", "title": "Wallasey", "text": "Wallasey \u00e8 un nucleo urbano di 58.710 abitanti della contea del Merseyside, in Inghilterra, sede del borgo di Wirral."}
{"id": "2175318", "revid": "122862669", "url": "https://it.wikipedia.org/wiki?curid=2175318", "title": "Cosa rester\u00e0...", "text": "Cosa rester\u00e0\u2026 \u00e8 il terzo album di Raf, pubblicato nel 1989, il secondo in lingua italiana dopo \"Svegliarsi un anno fa\".\nComprende 8 canzoni, tra le quali \"Cosa rester\u00e0 degli anni '80\", che ne ha ispirato il titolo, presentata dallo stesso Raf al Festival di Sanremo di quell'anno, mentre \"E sia cos\u00ec\" nell'occasione era stata eseguita da Aleandro Baldi. Dall'album, che ha riscosso buoni risultati di vendita (incrementando notevolmente la popolarit\u00e0 dell'interprete), sono stati estratti tre singoli: il gi\u00e0 citato \"Cosa rester\u00e0 degli anni '80\", \"Ti pretendo\" e \"La battaglia del sesso\"."}
