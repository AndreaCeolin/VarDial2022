{"id": "2058262", "revid": "124123", "url": "https://it.wikipedia.org/wiki?curid=2058262", "title": "Rei Hiroe", "text": "Rei Hiroe \u00e8 conosciuto soprattutto per aver creato il manga \"Black Lagoon\", pubblicato in Giappone nel 2002 dalla Shogakukan e in Italia dalla Panini Comics e da cui sono state tratte tre serie televisive anime. Hiroe ha pubblicato altri tre manga: \"Shook Up!\" nel 1999, \"Hisuiky\u014d Kitan\" nel 1994 e \"\" nel 2017\nNelle sue opere, specialmente in Black Lagoon, le armi sono disegnate molto accuratamente e fedeli alle originali. Nel 2001 \u00e8 stato ospite ad un convegno in Francia sui manga. \u00c8 conosciuto anche come TEX-MEX, uno pseudonimo che usava quando disegnava d\u014djinshi."}
{"id": "2058273", "revid": "287204", "url": "https://it.wikipedia.org/wiki?curid=2058273", "title": "Bruno Labaque", "text": ""}
{"id": "2058274", "revid": "92920", "url": "https://it.wikipedia.org/wiki?curid=2058274", "title": "Pedona", "text": "Pedona \u00e8 una frazione del comune di Camaiore, nella provincia di Lucca.\nAntico castello dell'XI secolo sulle colline di Camaiore, insieme a quelli di Montebello, Monteggiori, Greppolungo, Montecastrese, Peralla e Montemagno costituiva la cerchia difensiva e di avvistamento del borgo camaiorese. Di Pedona \u00e8 ancora ben visibile la conformazione caratteristica del castello raccolto entro le mura ed intorno alla torre campanaria; detta conformazione \u00e8 ancora pi\u00f9 visibile da una veduta aerea che ne mette in risalto la struttura tipica delle costruzioni dell'epoca.\nStoria.\nLa storia del borgo di Pedona comincia dal castello dei Nobili Flammi di Pedona dell'XI secolo, che aveva una torre circolare e grosse mura di difesa. Nel 1153 alcuni nobili della famiglia vendettero al vescovo di Lucca la loro porzione del castello compresa una torre.\nIl 7 maggio 1170 il castello fu distrutto dai Lucchesi durante una guerra contro i versiliesi Cattani e nel 1324 Castruccio Castracani fece costruirvi una seconda torre di vedetta che vi rimase fino al XVII secolo. Da qui si svilupp\u00f2 il borgo.\nMonumenti e luoghi d'interesse.\nNel centro del paese \u00e8 presente la chiesa di San Jacopo, costruita nel XIII secolo e poi ristrutturata, con un organo dell'Ottocento degli Agati e Tronci."}
{"id": "2058281", "revid": "834", "url": "https://it.wikipedia.org/wiki?curid=2058281", "title": "APF-1000", "text": ""}
{"id": "2058285", "revid": "599013", "url": "https://it.wikipedia.org/wiki?curid=2058285", "title": "Glenn Sekunda", "text": "Carriera.\nDopo il periodo scolastico terminato all'universit\u00e0 di Penn State, Sekunda approda nel campionato italiano tra le file della Benetton Treviso rimanendovi per un triennio, dal 1996-97 al 1998/99. Al termine del suo primo anno del periodo trevigiano vince uno scudetto, contribuendo con una media di 13,3 punti a partita.\nNel 1999 Sekunda si trasferisce a Varese, dove per\u00f2 disputa solo 11 partite. Viene cos\u00ec ingaggiato da Rimini, che lo utilizza per la seconda parte di stagione: avendo gi\u00e0 debuttato in Eurolega, non \u00e8 stato possibile utilizzarlo dai riminesi nelle gare in Coppa Kora\u0107. Allunga poi di un anno il contratto con i romagnoli, disputando in biancorosso anche l'annata 2000-01 ad una media di 21 punti a partita. La stagione culminer\u00e0 tuttavia con la retrocessione.\nSeguir\u00e0 il periodo spagnolo, con le casacche di Girona e Siviglia, tornando poi in Italia nel 2003 coi colori arancioni della Snaidero Udine e rimanendovi fino al 2006.\nNell'estate 2006 firma un contratto con Scafati, ma viene tagliato in seguito ad un infortunio. Nel dicembre 2007 invece accetta l'offerta dei greci dell'\u012arakl\u012bs Salonicco, giocando 16 gare con 9 punti di media."}
{"id": "2058286", "revid": "116566283", "url": "https://it.wikipedia.org/wiki?curid=2058286", "title": "Dialetti bolognesi rustici occidentali", "text": "I dialetti bolognesi rustici occidentali, nella classificazione di Daniele Vitali, sono una variet\u00e0 linguistica della lingua emiliano-romagnola appartenente al ramo dei dialetti di tipo bolognese parlati nei comuni della pianura e della collina ad ovest di Bologna, tra i quali in particolare: Anzola dell'Emilia, Calderara di Reno, Casalecchio di Reno, Crevalcore, Monte San Pietro, Sala Bolognese, San Giovanni in Persiceto, Sant'Agata Bolognese, nelle frazioni di Bazzano, Castello di Serravalle, Crespellano e Monteveglio del comune di Valsamoggia, Zola Predosa. Appartiene a questo ramo anche il dialetto di Castelfranco Emilia e frazioni, e in una variante di transizione con il modenese anche quello di Savignano sul Panaro, in Provincia di Modena. \nLa loro principale caratteristica comune \u00e8 data dalla conservazione dei dittonghi davanti a /N/, per cui \"gal\u00e9ina, l\u00f3una, b\u0115in, b\u014fun, v\u00e9in\" /ga'leina, 'louna, 'b\u025bi\u014b, 'b\u0254u\u014b, 'vei\u014b/ \"gallina, luna, bene, buono, vino\" nel dialetto dei comuni in cui \u00e8 parlato, mentre il dialetto bolognese cittadino ha sostituito i dittonghi con la sequenza /V\u014b/: \"gal\u00e9\u1e45na, l\u00f3\u1e45na, b\u00e4n, b\u00e5n, v\u00e9n\" /ga'le\u014bna, 'lo\u014bna, 'b\u00e6\u014b, 'b\u028c\u014b, 've\u014b/."}
{"id": "2058287", "revid": "2043462", "url": "https://it.wikipedia.org/wiki?curid=2058287", "title": "Kirill Vladimirovi\u010d Romanov", "text": "Biografia.\nInfanzia.\nEra figlio del granduca Vladimir Aleksandrovi\u010d Romanov, fratello minore dello zar Alessandro III di Russia, e di Maria di Meclemburgo-Schwerin (che prese il nome di Maria Pavlovna dopo la conversione all'ortodossia): come nipote in linea diretta di uno zar, ebbe diritto al titolo di granduca col trattamento di Altezza Imperiale.\nServizio di guerra.\nDurante la Guerra russo-giapponese serv\u00ec come ufficiale nella Marina Imperiale Russa: la sua nave, la Petropavlovsk, fu colpita gravemente durante la battaglia di Port Arthur nell'aprile 1904 ed egli, sopravvissuto a stento, fu congedato dal servizio per le ustioni, il trauma alla schiena e il trauma da shock.\nMatrimonio.\nL'anno seguente spos\u00f2 l'8 ottobre 1905 una cugina di primo grado, la principessa Vittoria Melita di Sassonia-Coburgo-Gotha, figlia del duca Alfredo di Sassonia-Coburgo-Gotha (secondogenito della Regina Vittoria del Regno Unito) e di Marija Aleksandrovna Romanova, l'unica figlia di Alessandro II. Questo matrimonio fu motivo di scandalo a corte perch\u00e9 la sposa aveva divorziato dal primo marito, suo cugino di primo grado il granduca Ernesto Luigi d'Assia, a sua volta fratello della zarina Alessandra Feodorovna, ed omosessuale. La zarina non aveva mai avuto in simpatia la cugina e cognata, cui attribuiva anche la colpa per la fine del matrimonio col fratello, e dopo le nozze si mise a capo della fazione della Corte che si opponeva al matrimonio: tenuto conto della malattia del figlio Alessio, e della notoria incapacit\u00e0 del fratello dello zar Michele, Kirill era gi\u00e0 allora accreditato come possibile successore al trono imperiale. Subito dopo il ritorno della coppia in Russia, Nicola II priv\u00f2 il cugino del titolo di granduca, del trattamento di Altezza Imperiale, della sua posizione nella Marina Imperiale e lo band\u00ec dalla Russia.\nComunque nel 1908, dopo che la morte del granduca Aleksej Aleksandrovi\u010d Romanov rese Kirill terzo nella linea di successione al trono, Nicola II gli restitu\u00ec i gradi nella Marina e la sua posizione a corte, creando sua moglie Granduchessa di Russia, che da allora fu nota come Sua Altezza Imperiale la granduchessa Viktoria Feodorovna. La coppia ebbe tre figli.\nRivoluzione.\nDurante la Rivoluzione di febbraio del 1917, dopo l'abdicazione dello zar, Kirill con il suo reggimento and\u00f2 a giurare fedelt\u00e0 al governo provvisorio, portando al braccio una fascia rossa sull'uniforme, cosa che gli alien\u00f2 le simpatie di parte della famiglia imperiale, ma non del governo, che mise poi a sua disposizione un treno per raggiungere la Finlandia, dove nacque il suo ultimogenito. Dopo la Rivoluzione d'Ottobre Kirill e Vittoria abbandonarono la Finlandia per andare prima a Coburgo e poi in Francia, dove vissero per il resto della vita.\nVita all'estero.\nL'8 agosto 1922 Kirill si proclam\u00f2 \"Protettore del Trono Russo\" e due anni dopo, il 31 agosto 1924, assunse il titolo di Imperatore ed Autocrate di Russia: fu noto come lo \"Zar Sovietico\" perch\u00e9, in caso di restaurazione, si espresse per il mantenimento di alcune caratteristiche del regime sovietico. Bench\u00e9, secondo le leggi dell'impero russo, fosse il primo in linea di successione dopo il massacro dello zar, della sua famiglia e del granduca Michele, le sue pretese al trono furono contrastate, adducendo il motivo che alla sua nascita sua madre era protestante e non ortodossa. Kirill fu sostenuto da quei russi che si definivano \"legittimisti\" (in russo: \"\u043b\u0435\u0433\u0438\u0442\u0438\u043c\u0438\u0441\u0442\u044b\"), sottolineando cos\u00ec la legittimit\u00e0 della successione di Kirill, mentre gli oppositori furono noti come \"non-predeterminato\" (in russo \"\u043d\u0435\u043f\u0440\u0435\u0434\u0440\u0435\u0448\u0435\u043d\u0446\u044b\"), cio\u00e8 come coloro che credevano che, in conseguenza degli eventi rivoluzionari, fosse necessaria la riunione di un Zemskij sobor per scegliere un nuovo monarca per la Russia. Nel 1922 un cugino dello zar, il Granduca Nicola \"il Giovane\" fu proclamato Imperatore da uno Zemsky Sobor riunito nella regione di Priamurye dal Generale Diterikhs.\nKirill ebbe il sostegno maggiore da un gruppo di legittimisti noti come \"Mladorossi\", un'organizzazione russa di monarchici emigrati che fu molto influenzata dal fascismo - bench\u00e9 tenesse le distanze dagli altri movimenti fascisti: progressivamente l'organizzazione cominci\u00f2 a mostrare delle simpatie per il Soviet, sostenendo che la monarchia ed i sistemi sovietici dei bolscevichi potevano coesistere pacificamente (il loro slogan era \"Tsar e Soviet\"). Kirill divenne pi\u00f9 prudente verso il movimento quando seppe che il suo fondatore, Aleksandr Kazem-Bek, fu visto incontrarsi con un agente dell'OGPU e, in seguito a questo, ne accett\u00f2 le dimissioni. Il suo unico figlio, Vladimir, mantenne i legami con l'organizzazione fino alla Seconda guerra mondiale: e, alla morte del padre, gli successe come Capo della Famiglia Imperiale, nonostante alcune contestazioni di membri della famiglia.\nA seguito della caduta del potere sovietico, i resti di Kirill e di sua moglie furono trasferiti da Coburgo, in Germania alla Fortezza di San Pietro e San Paolo a San Pietroburgo, tradizionale luogo di sepoltura dei Romanov.\nDiscendenza.\nIl Granduca Kirill e la principessa Vittoria Melita di Sassonia-Coburgo-Gotha ebbero tre figli:"}
{"id": "2058290", "revid": "287204", "url": "https://it.wikipedia.org/wiki?curid=2058290", "title": "Unione Sportiva Citt\u00e0 di Palermo 1998-1999", "text": "Questa voce raccoglie le informazioni riguardanti l'Unione Sportiva Citt\u00e0 di Palermo nelle competizioni ufficiali della stagione 1998-1999.\nStagione.\nIn una stagione da vertice in Serie C1, la squadra fallisce la promozione in Serie B ai play-off, venendo sconfitta nelle semifinali dal (futuro neopromosso), 1-0 sia nella gara di andata giocata in campo neutro allo Stadio San Paolo, sia nella gara di ritorno giocata in casa alla Favorita (in questa perlopi\u00f9 con 3 espulsioni). L'annata regolare si era conclusa con il secondo posto, a -2 dalla capolista , piazzamento che tuttavia permetter\u00e0 al Palermo di qualificarsi all'edizione successiva della Coppa Italia maggiore, da cui mancava da un anno. Per un certo periodo del girone B del campionato, i rosanero hanno conteso il primo posto per la promozione diretta alla , stando per sei mesi in testa al torneo: la Fermana ha raggiunto la vetta solitaria in classifica perch\u00e9 ha approfittato dei passi falsi di entrambe le compagini nelle ultime partite. Decisiva risult\u00f2 anche la sconfitta del Palermo subita in trasferta contro il Giulianova (3-2, codesto poi qualificato ai play-off), alla penultima giornata.\nIl 15 novembre 1998, in occasione della gara di C1 vinta in casa contro l'Ancona, il Palermo tornava a disputare i suoi incontri casalinghi allo stadio della Favorita, che fino a quel momento li giocava al Velodromo Paolo Borsellino.\nIn -Palermo (3-1) della 18\u00aa giornata di campionato, disputata il 10 gennaio 1999, il club ha subito 4 espulsioni: quelle di Sicignano, di Picconi, di Biffi e di Antonaccio.\nNella Coppa Italia di Serie C il club esce nella fase a gironi, complessivamente dopo due pareggi, una vittoria e una sconfitta che la fanno classificare terza nel proprio girone (girone R).\nMaglie e sponsor.\nLa maglia era rosanero."}
{"id": "2058294", "revid": "3732", "url": "https://it.wikipedia.org/wiki?curid=2058294", "title": "L'Ambrosiano", "text": "L'Ambrosiano fu un quotidiano pubblicato a Milano, dal 1922 al gennaio 1944.\nStoria.\nFondato dal futurista Umberto Notari, fu rivolto alla media borghesia milanese. Il primo numero del quotidiano usc\u00ec il 7 dicembre del 1922. Il giornale si notava poich\u00e9 la testata era stampata in rosso. Nel 1925 Notari fu costretto a vendere la maggioranza delle azioni a un gruppo finanziario guidato da Riccardo Gualino. Da quel momento \"L'Ambrosiano\" divenne un quotidiano di regime.\nGiornale del pomeriggio, adott\u00f2 una veste grafica fortemente innovativa per l'epoca. Il giornale introdusse diverse innovazioni, sia nei contenuti sia nell'impaginazione. In terza pagina, spazio solitamente serioso riservato agli elzeviri ed ai pezzi d'arte, sull'\"Ambrosiano\" apparvero pagine monotematiche, dedicate di volta in volta a letteratura, musica, arte e sport. La quarta pagina, all'epoca non valorizzata (vi apparivano notizie brevi e comunicati commerciali), fu realizzata interamente con fotografie, su avvenimenti e costume.\nNel 1930 la propriet\u00e0 fu rilevata dalla Societ\u00e0 Anonima Milanese Editrice (SAME), presieduta da Arnaldo Mussolini.\nAll'inizio del nuovo decennio \"L'Ambrosiano\" introdusse una pagina letteraria ogni mercoled\u00ec, inaugurando una tradizione che fu ripresa poi da molti altri giornali. Quotidiano sempre aperto all'innovazione, nel 1938 fu sperimentato anche il cambiamento del formato, adottando un tabloid, con il raddoppiamento della foliazione a 12 pagine.\nTitolari della critica letteraria furono Gino Saviotti, Luciano Nicastro ed il giovane Guido Piovene, all'inizio di una lunga carriera giornalistica. La critica d'arte fu affidata a Carlo Carr\u00e0; il critico musicale fu Adriano Lualdi. Sulle pagine dell\"'Ambrosiano\" scrissero autori che poi divennero celebri:\nIl giornale fu soppresso il 18 gennaio del 1944 e venne sostituito il 23 gennaio da \u00abLa Repubblica Fascista\u00bb."}
{"id": "2058302", "revid": "1543377", "url": "https://it.wikipedia.org/wiki?curid=2058302", "title": "Pechino (anatra)", "text": "Pechino \u00e8 una razza pesante di anatra domestica di origini cinesi conosciuta in tutto il mondo, importata in Europa e Nord America nella seconda met\u00e0 dell'Ottocento. Caratterizzata da un piumaggio bianco sulfureo, peso notevole e da una postura quasi eretta tipica delle razze asiatiche, la Pechino ha riscosso in poco tempo un grande successo presso gli allevatori occidentali, grazie alle sue doti produttive quali velocit\u00e0 di accrescimento, rusticit\u00e0, alta produzione di uova legata a una massa corporea che supera facilmente i 3\u00a0kg.\nNel tempo si sono distinte due diverse tipologie di selezione che hanno portato alla nascita di due razze distinte: la Pechino Tedesca, che conserva grossomodo le caratteristiche dell'anatra importata dalla Cina, e la Pechino Americana, che si differenzia molto dall'originale, soprattutto per la posizione pi\u00f9 orizzontale e il peso superiore. La Pechino \u00e8 la razza di anatra che ha avuto il maggiore impatto sul piano commerciale, essendo da sempre stata usata per creare ibridi destinati alla produzione industriale.\nOrigini.\nLe origini della razza non sono molto chiare, visto che deriva da anatre allevate principalmente per scopi produttivi. Indubbiamente il paese di origine \u00e8 la Cina, dove veniva allevata in grandi gruppi sfruttando le zone acquitrinose delle risaie, per produrre uova e carne destinate perfino alle cucine imperiali. A quel tempo si doveva trattare dell'anatra comune della zona a nord ovest di Pechino, caratterizzata da una certa disomogeneit\u00e0 di forme e colori. Nel 1873 Mr. Keele la introdusse in Inghilterra, e Mr. Palmer l'anno successivo negli Stati Uniti. Da questi due paesi si \u00e8 diffusa rapidamente nel resto del mondo, e da Londra arriv\u00f2 nel 1877 in Germania. Grazie alle sue attitudini produttive riscosse un rapido successo presso gli allevatori, che iniziarono a preferirla a razze europee.\nL'anatra che sbarc\u00f2 in Inghilterra nel 1873 aveva un piumaggio caratterizzato da una sfumatura gialla su tutto il corpo, zampe e becco arancioni, penne arricciate sul collo e un portamento quasi verticale, come si evince dalle foto e le stampe dell'epoca. Gli inglesi mantennero queste caratteristiche, e quando la razza pochi anni dopo raggiunse la Germania, gli allevatori tedeschi lavorarono per produrre soggetti con una tonalit\u00e0 gialla il pi\u00f9 possibile uniforme e intensa. Inoltre selezionarono soggetti dal portamento ancora pi\u00f9 eretto. Di contro gli allevatori americani eliminarono tutte le caratteristiche principali della razza originaria, col fine di produrre soggetti dal piumaggio bianco puro o al limite bianco crema, privi dell'arricciatura sul collo e dotati di un portamento quasi orizzontale. Di qui la nascita delle due diverse selezioni della Pechino, l'Americana e la Tedesca.\nIl portamento quasi verticale della Pechino, tipico delle razze asiatiche, ha portato gli avicoltori a ipotizzare la presenza di sangue di Corritrice Indiana nelle vene della razza; l'allevamento della nota razza leggera era infatti diffusissimo in tutta l'Asia Sud-Orientale, e questo pu\u00f2 aver portato i cinesi ad usarla per migliorare i propri soggetti. \nAltri studiosi hanno fatto luce su come anche i metodi di allevamento usati in Cina possano aver influito sulla posizione: le anatre venivano allevate in grandi branchi lasciati allo stato brado, ed erano quindi costrette a effettuare grandi spostamenti per cercare cibo, determinando cos\u00ec il portamento eretto. Inoltre la Corritrice Indiana era presente in Inghilterra gi\u00e0 prima dell'arrivo della Pechino, per cui non \u00e8 da escludere il fatto che perfino gli allevatori inglesi possano averla usata per migliorare la posizione verticale della razza.\nStandard.\nPechino Tedesca.\nSi tratta di un'anatra di mole massiccia e caratterizzata da una forte posizione eretta.\nPechino Americana.\n\u00c8 un'anatra robusta, con portamento orizzontale ma leggermente rialzato sulle zampe.\nColorazioni.\nLa colorazione tipica della Pechino \u00e8 \"bianca\". La Pechino Tedesca prevede la presenza di sfumature gialle il pi\u00f9 uniformi possibile su tutto il corpo. Questa caratteristica \u00e8 tipica della razza originaria, dovuta alla maggior secrezione di sostanze grasse ricche di carotenoidi della ghiandola di Buerzel. La Pechino Americana prevede invece una colorazione bianco candida, al massimo bianco crema; in autunno sono presenti sfumature gialle.\nQualit\u00e0.\nLa razza possiede molteplici qualit\u00e0 produttive, tra cui la pi\u00f9 evidente \u00e8 la produzione di molta carne, sorprendentemente povera di grassi. Cresce molto velocemente, e la produzione annua di uova supera facilmente le 100 uova; nella Pechino Americana le performance produttiva possono addirittura raggiungere le 200 uova annue. Inizia a deporre a dicembre e non ha attitudine alla cova. Pur essendo una razza pesante, \u00e8 abbastanza vivace e attiva, per cui non si adatta bene a piccoli recinti, dove non riuscirebbe nemmeno a mettere su molta carne. Necessita di spazi aperti dove muoversi alla ricerca di cibo. Non \u00e8 particolarmente fiduciosa nei confronti dell'uomo, ma se \u00e8 abituata fin da piccola, pu\u00f2 diventare un ottimo animale da compagnia. Un maschio copre senza problemi anche cinque femmine, e la fertilit\u00e0 \u00e8 abbastanza alta. La Pechino \u00e8 inetta al volo. Gli allevatori della Pechino Tedesca dovranno intensificare la pigmentazione gialla con l'allevamento in libert\u00e0 e la somministrazione di cibi ricchi di carotene.\nCuriosit\u00e0.\nIl celebre personaggio di Walt Disney Paperino \u00e8 un pechino antropomorfo."}
{"id": "2058306", "revid": "284822", "url": "https://it.wikipedia.org/wiki?curid=2058306", "title": "Annette Abrahamsson", "text": ""}
{"id": "2058331", "revid": "1050852", "url": "https://it.wikipedia.org/wiki?curid=2058331", "title": "Prodotto fra tensori", "text": "In matematica, due tensori definiti sullo stesso spazio vettoriale possono essere moltiplicati. Questa operazione \u00e8 detta moltiplicazione fra tensori. Questa operazione \u00e8 spesso usata assieme alla contrazione fra tensori nel calcolo tensoriale.\nDefinizione.\nDue tensori di tipo formula_1 e formula_2 possono essere \"moltiplicati\": l'operazione \u00e8 chiamata prodotto tensoriale e il risultato \u00e8 un tensore di tipo formula_3. Usando la definizione originaria di tensore come applicazione multilineare, il prodotto fra formula_4 e formula_5 \u00e8 il tensore formula_6 definito da\nIn coordinate, il tensore prodotto \u00e8\nEsempi.\nCome esercizio, moltiplichiamo tra loro i quadrivettori \ne chiameremo C\u03bd\u03bc il tensore risultante. Dobbiamo far variare indipendentemente gli indici, quindi fissiamo l'indice di A ad 1, e moltiplichiamo per gli elementi di B, avremo cos\u00ec gli elementi C1,1, C1,2, C1,3 e C1,4.\nFacciamo ora aumentare l'indice del primo tensore, e otteniamo gli elementi C2,1, C2,2, C2,3 e C2,4\nContinuando nello stesso modo, otteniamo facilmente il risultato\nA prima vista, il risultato \u00e8 analogo al prodotto di matrici, senza per\u00f2 le convenzioni su righe e colonne. Tuttavia, rimoltiplicando C\u03bd\u03bc per A\u03c4, otteniamo un tensore del terzo ordine, C\u03bd\u03bc\u03c4, che equivarrebbe ad una matrice tridimensionale, mentre se li considerassimo matrici, otterremmo ancora una matrice normale.\nTrattamento del tutto analogo ci consente di moltiplicare tra loro qualunque combinazione di tensori covarianti, controvarianti e misti, con le semplici regole seguenti:\nProdotto interno.\nIl prodotto interno \u00e8 una generalizzazione del prodotto scalare fra vettori, e si effettua moltiplicando due tensori ed effettuando poi una contrazione. Dato che quest'ultima \u00e8 possibile solo sui tensori misti, il prodotto interno \u00e8 possibile solo se il risultato della moltiplicazione tra i due tensori \u00e8 un tensore misto.\nConsideriamo A\u03bd\u03bc e B\u03c3, il cui prodotto \"tensoriale\" \u00e8 T\u03c3\u03bd\u03bc. Eseguendo la contrazione otteniamo:\nIl tensore del primo ordine (un vettore) T\u03bc \u00e8 il risultato del prodotto \"interno\".\nSe il risultato del prodotto interno \u00e8 uno scalare, il prodotto si dice di saturazione.\nCome esempio, prendiamo il tensore \ncon \nPer quanto visto sopra, risulta \nEffettuiamo ora la contrazione: dobbiamo eseguire la somma degli elementi con i due indici uguali,\nIn pratica, sommiamo gli elementi lungo la diagonale principale, e si ottiene facilmente\nAvendo effettuato il prodotto interno di due vettori, il risultato \u00e8 analogo al prodotto scalare. Notando che si ha\npu\u00f2 essere conveniente scomporre il tensore misto prima di effettuare la contrazione.\nProdotto misto.\nDati due tensori del secondo ordine A\u03bd\u03bc e B\u03c3\u03c4, eseguiamo dapprima la moltiplicazione, e poi una sola contrazione, ottenendo dapprima\ne contraendo\nQuesta operazione \u00e8 detta prodotto misto in quanto \u00e8 prodotto interno rispetto a \u03bc e \u03c4 e contrazione rispetto a \u03bd e \u03c3"}
{"id": "2058356", "revid": "287204", "url": "https://it.wikipedia.org/wiki?curid=2058356", "title": "Kentucky Colonels", "text": "I Kentucky Colonels furono una franchigia di pallacanestro della American Basketball Association, attiva tra il 1967 e il 1976. Con gli Indiana Pacers furono l'unica franchigia a non cambiare sede e nome, per tutta la vita della ABA.\nLa franchigia inoltre vanta il maggior numero di vittorie, sia in termine assoluti, che in percentuale, dell'intera ABA, a cui si aggiunge la vittoria del campionato ABA nel 1975, oltre al raggiungimento di altre due Finali.\nStoria.\nLa franchigia venne creata nel 1967 con base a Louisville. Nei primi 17 incontri, solo 5 furono delle vittorie, tanto che Gene Rhodes venne nominato al posto di John Givens: con la nuova guida tecnica vennero raggiunti gli ABA Playoffs 1968, che terminarono per\u00f2 con una sconfitta contro i Minnesota Muskies.\nNegli anni seguenti, nonostante buone prove in \"regular season\" per ben due volte vennero eliminati dagli Indiana Pacers nelle finali della ABA Eastern Division.\nNel 1971, raggiunsero la loro prima finale, persa contro gli Utah Stars; finale persa anche al secondo tentativo, nel 1973, contro gli Indiana Pacers. Al terzo tentativo, nel 1975, sempre contro gli Indiana Pacers, la formazione del Kentucky, riusc\u00ec a far suo il primo, e unico, anello della sua storia.\nIl 17 luglio 1976, difatti, a causa dei debiti in capo di diverse squadre, la ABA cessava di esistere.\nPalmar\u00e8s.\nTitoli ABA: 1\nABA Eastern Division: 3\nRiconoscimenti individuali.\nABA Most Valuable Player Award\nABA Playoffs Most Valuable Player\nABA Rookie of the Year Award\nABA All-Star Game Most Valuable Player Award\nABA Coach of the Year Award\nAll-ABA First Team\nAll-ABA Second Team\nABA All-Defensive Team\nABA All-Rookie Team"}
{"id": "2058358", "revid": "82842997", "url": "https://it.wikipedia.org/wiki?curid=2058358", "title": "Italia ai VI Giochi olimpici invernali", "text": "L'Italia partecip\u00f2 ai VI Giochi olimpici invernali, svoltisi a Oslo, Norvegia, dal 14 al 25 febbraio 1952, con una delegazione di 33 atleti, 5 dei quali donne. L'Italia si classific\u00f2 al nono posto del medagliere con una medaglia d'oro e una di bronzo conquistate entrambi nello sci alpino rispettivamente da Zeno Col\u00f2 e da Giuliana Minuzzo."}
{"id": "2058361", "revid": "10125", "url": "https://it.wikipedia.org/wiki?curid=2058361", "title": "Batteri sporigeni", "text": ""}
{"id": "2058366", "revid": "33751", "url": "https://it.wikipedia.org/wiki?curid=2058366", "title": "Challenge Cup", "text": "Challenge Cup \u00e8 il nome di diverse competizioni sportive:"}
{"id": "2058378", "revid": "767487", "url": "https://it.wikipedia.org/wiki?curid=2058378", "title": "Contrada di Rione San Paolo", "text": "La Contrada di Rione San Paolo \u00e8 una delle otto contrade facenti parte del Palio di Ferrara.\nGonfalone.\nL'emblema della contrada raffigura un gonfalone diviso di nero e bianco, gi\u00e0 colori del Comune di Ferrara, su cui campeggia uno scudo azzurro con l'aquila bianca Estense e la ruota della fortuna di colore rosso.\nTerritorio.\nEssendo un rione il proprio territorio \u00e8 inserito all'interno delle mura cittadine e comprende la parte pi\u00f9 antica della citt\u00e0 medioevale ovvero la zona delle piazze centrali, del Castello Estense, il porto fluviale della Darsena, il Palazzo del Municipio con annessa piazza insieme ad importanti vie del centro come Corso Porta Reno, Corso Martiri della Libert\u00e0, Viale Cavour, Corso Isonzo, Via Darsena e Piazza Travaglio.\nLa sede della contrada \u00e8 in Via Boccaleone n. 19 a Ferrara.\nAssociazione culturale.\nLa Contrada San Paolo partecipa alle iniziative dell'Ente Palio Citt\u00e0 di Ferrara per manifestazioni ispirate alla storia, al costume e alla cultura ferrarese che trovano la massima espressione nel mese di maggio e nella celebrazione del Palio di San Giorgio.\nFavorisce altres\u00ec opere ed iniziative nel campo del tempo libero e delle promozioni storiche-folkloristiche (Sagre, Fiere, inaugurazioni e intrattenimenti vari) proponendo, su richiesta, esibizioni di giochi della bandiera accompagnati dal suono dei musici e danze medioevali.\nFanno parte della Contrada:"}
{"id": "2058380", "revid": "121837", "url": "https://it.wikipedia.org/wiki?curid=2058380", "title": "IK Peg", "text": ""}
{"id": "2058392", "revid": "599013", "url": "https://it.wikipedia.org/wiki?curid=2058392", "title": "Alex Ribeiro Garcia", "text": ""}
{"id": "2058397", "revid": "2050295", "url": "https://it.wikipedia.org/wiki?curid=2058397", "title": "Warren Fitzgerald", "text": "Biografia.\nOltre a suonare nei Vandals ha anche suonato con Tenacious D ed \u00e8 stato anche membro degli Oingo Boingo. Dal 30 maggio 2008 fino al 26 agosto \u00e8 stato presente al posto di Chris \"X-13\" Higgins come terza chitarra e voce d'accompagnamento degli Offspring nella prima parte del tour promozionale dell'album \"Rise and Fall, Rage and Grace\".\nHa fondato l'etichetta discografica Kung Fu Records nel 1996."}
{"id": "2058403", "revid": "339392", "url": "https://it.wikipedia.org/wiki?curid=2058403", "title": "Roma Press Photo", "text": ""}
{"id": "2058407", "revid": "767487", "url": "https://it.wikipedia.org/wiki?curid=2058407", "title": "Tonga ai Giochi della XXIII Olimpiade", "text": "Tonga ha gareggiato ai Giochi Olimpici per la prima volta alle olimpiadi estive 1984 ad Los Angeles, Stati Uniti."}
{"id": "2058410", "revid": "287204", "url": "https://it.wikipedia.org/wiki?curid=2058410", "title": "Avanguardia Popolare Socialista", "text": "Avanguardia Popolare Socialista (\"Vanguardia Popular Socialista\", VPS) \u00e8 stato un partito politico cileno \nStoria.\nCreato nel 1938, il partito \u00e8 stato il diretto erede del Movimento Nazional Socialista del Cile (MSN) e venne fondato come una conseguenza del fallito golpe fascista nel 1938 e della conseguente sua repressione. Includeva Jorge Gonz\u00e1lez von Mar\u00e9es e Miguel Serrano, mentre l'ex membro MSN Carlos Keller ha rifiutato di farne parte. La VPS ha ottenuto il 2,5% alle politiche del 1941, eleggendo due deputati.\nLa VPS \u00e8 stata sciolta nel 1942, la maggioranza dei suoi membri aderiranno all\"Uni\u00f3n Nacionalista del Chile\" di Juan G\u00f3mez Milla."}
{"id": "2058422", "revid": "767487", "url": "https://it.wikipedia.org/wiki?curid=2058422", "title": "Ermesianatte", "text": "Biografia.\nDella sua vita non si hanno molte notizie, a parte la derivazione da Colofone in Asia Minore: fu, probabilmente, se non allievo diretto, influenzato dalla poesia di Fileta di Cos e scrisse probabilmente prima della distruzione della sua citt\u00e0 (302 a.C.) ad opera di Lisimaco, visto che, come notato gi\u00e0 dagli antichi, non ne faceva menzione.\nOpere.\nErmesianatte fu autore della \"Leonzio\", ispirata alla \"Nann\u00f2\" di Mimnermo e alla \"Lyde\" di Antimaco di Colofone.\nQuest'opera era una raccolta di elegie in tre libri, di cui restano solo pochi frammenti. Il contenuto \u00e8 ricostruibile grazie ai riassunti presenti nelle \"Sofferenze d'amore\" di Partenio e nelle \"Metamorfosi\" di Antonino Liberale. A Leonzio, la donna amata dal poeta, Ermesianatte dedicava racconti d'amore che quasi sempre si concludono in modo infelice. \nCos\u00ec, ad esempio, sappiamo da notizie indirette che nel I libro si narrava l'amore di Polifemo per Galatea, un argomento che era molto popolare dopo il celebre ditirambo di Filosseno di Citera, o ancora altre narrazioni di amori pastorali, come Menalca e Euippe in Eubea e di Menalca e Dafni. Nel II libro si trovavano, tra le altre, la storia di Arceofonte e della superba principessa Arsinoe: il giovane, non ricambiato, viene ucciso dalla fame, ma Arsinoe si trasforma in una pietra a causa della sua durezza; o ancora, la storia di Leucippo e sua sorella e di Nanide e Ciro.\nPer quanto concerne il III libro, \u00e8 quello di cui conosciamo meglio parte del contenuto, visto che Ateneo di Naucrati ce ne ha conservato un frammento di ben 98 versi (fr. 7 Powell). Ermesianatte qui raccontava, in forma di catalogo, le storie d'amore amante di poeti famosi, dai leggendari Orfeo e Museo ai contemporanei Filosseno e Fileta, per poi trattare dei filosofi Pitagora, Socrate e Aristippo. La tendenza di Ermesianatte era quella di inventare notizie sugli uomini pi\u00f9 illustri del passato, di cui mancassero informazioni autentiche. In questo modo, Omero, innamorato di Penelope, la celebra come sposa ideale ed Esiodo ottiene la splendida amante Eoia (v. 24) o ancora, l'interpretazione di una canzone anacreontica spuria lo induce a inventare una storia d'amore tra Anacreonte e Saffo. Si tratta, comunque, di umorismo malizioso come quello del pi\u00f9 celebre \u2013 e dotato - Callimaco. "}
{"id": "2058424", "revid": "458786", "url": "https://it.wikipedia.org/wiki?curid=2058424", "title": "Paulinho", "text": ""}
{"id": "2058425", "revid": "834", "url": "https://it.wikipedia.org/wiki?curid=2058425", "title": "ABA All-Time Team", "text": "Per celebrare il trentesimo anniversario dalla nascita della American Basketball Association il 23 agosto 1997, ad Indianapolis, vennero annunciati i 30 pi\u00f9 importanti e influenti giocatori che avessero mai giocato nella ABA: l'ABA All-Time Team.\nNell'occasione vennero annunciati anche il Most Valuable Player e il miglior allenatore della Lega: premi vinti rispettivamente da Julius Erving e Slick Leonard."}
{"id": "2058429", "revid": "287204", "url": "https://it.wikipedia.org/wiki?curid=2058429", "title": "Archivio Allori", "text": "LArchivio Allori \u00e8 un archivio fotografico riconosciuto dal Ministero per i Beni e le Attivit\u00e0 Culturali (D.L. 22) come archivio di interesse storico particolarmente importante. Comprende circa 7 milioni d'immagini originali tra lastre, negativi e diapositive di vari formati che raccontano la storia d'Italia dal 1890 al 2000, offrendo larghe prospettive su Vaticano, fascismo, moda, spettacolo, politica, costume e societ\u00e0, momenti rubati e inediti dei personaggi, che hanno fatto la storia dell'Italia del '900.\nL'Archivio \u00e8 composto da cinque fondi, ex archivi e agenzie nella loro completezza, che operavano nel '900. Raccolti negli anni novanta da Umberto Cicconi, in concomitanza con i 150 anni dell'Unit\u00e0 d'Italia nel 2011, attraverso la Fondazione Allori, si inizia a rendere pubblico questo materiale che \u00e8 rimasto nascosto per quasi due decenni.\nTornano alla luce l'antica agenzia VEDO di Porry Pastorel, la Roma Press Photo di Tazio Secchiaroli, il materiale di Spartaco Appetiti, quello di Alberto Cartoni e il secolo si completa con tutti gli scatti dell'agenzia foto-giornalistica di Umberto Cicconi.\nVoci correlate.\nUmberto Cicconi"}
{"id": "2058434", "revid": "300067", "url": "https://it.wikipedia.org/wiki?curid=2058434", "title": "Nazionale di pallacanestro di Cipro", "text": "La nazionale di pallacanestro di Cipro (\u0395\u03b8\u03bd\u03b9\u03ba\u03ae \u03bf\u03bc\u03ac\u03b4\u03b1 \u03ba\u03b1\u03bb\u03b1\u03b8\u03bf\u03c3\u03c6\u03b1\u03af\u03c1\u03b9\u03c3\u03b7\u03c2 \u039a\u03cd\u03c0\u03c1\u03bf\u03c5), selezione composta dai migliori giocatori di pallacanestro di nazionalit\u00e0 cipriota, rappresenta Cipro nelle competizioni internazionali di pallacanestro gestite dalla FIBA. \u00c8 sotto il controllo della Cyprus Basketball Federation.\nStoria.\nAffiliata alla FIBA nel 1972, la nazionale cipriota \u00e8 stata finalista per due volte alla Promotion Cup nel 1990 e nel 1994. \u00c8 migliorata di molto negli anni recenti ed ha pi\u00f9 volte vinto il torneo di pallacanestro dei giochi dei piccoli stati di Europa.\nAttualmente partecipa al Campionato Europeo di Division B. La rappresentativa cipriota \u00e8 stata presente alle Universiadi nel 2005, dove si \u00e8 classificata ventiseiesima su trenta nazioni partecipanti.\nQualificazioni Europei 2013.\nNell'agosto 2012, partecipa per la prima volta nella sua storia alle qualificazioni per il FIBA EuroBasket 2013 in Slovenia. Cipro, viene inserita nel gruppo C, con Ucraina, Croazia, Austria e Ungheria.\nAll'esordio Cipro perde nei tempi supplementari contro l'Austria per 86 a 89 sul parquet del Athlitiko Kentro Eleftheria di Nicosia, davanti a 500 spettatori.\nNella seconda giornata, Cipro subisce una sconfitta contro la Croazia, che si impone al Gradski Sportski Center di Macarsca per 93 a 38. Non va meglio contro l'Ucraina, dove Cipro perde a Nicosia per 47 a 68. Nella quarta giornata in Ungheria, un'altra sconfitta, questa volta per 77 a 64. Nel girone di ritorno delle qualificazioni, Cipro perde subito in Austria per 77 a 52 e in successione con Croazia 49 a 98, Ucraina 69 a 51 e Ungheria 58 a 63, chiudendo cos\u00ec all'ultimo posto con zero punti."}
{"id": "2058437", "revid": "196390", "url": "https://it.wikipedia.org/wiki?curid=2058437", "title": "Adobe Coldfusion", "text": ""}
{"id": "2058439", "revid": "1086846", "url": "https://it.wikipedia.org/wiki?curid=2058439", "title": "Liverpool Football Club 1981-1982", "text": "Questa voce raccoglie le informazioni riguardanti il Liverpool Football Club nelle competizioni ufficiali della stagione 1981-1982."}
{"id": "2058442", "revid": "767487", "url": "https://it.wikipedia.org/wiki?curid=2058442", "title": "Geoffrey Barraclough", "text": "Biografia.\n\u00c8 stato \"Chichele Professor of Modern History\" presso l'Universit\u00e0 di Oxford dal 1970 al 1973.\nHa insegnato Storia medievale presso l'Universit\u00e0 di Liverpool dal 1945 al 1956; ha insegnato presso l'Universit\u00e0 di Londra dal 1956 al 1962 ed \u00e8 stato professore di storia presso la Brandeis University dal 1968 al 1970 e dal 1972 al 1981.\nAutore di numerosi saggi storici, \u00e8 noto per i suoi studi di Storia medievale e di storia della Germania.\nPer tutta la sua carriera ha continuato a sviluppare una prospettiva storica non focalizzata solamente sulla storia europea. "}
{"id": "2058443", "revid": "767487", "url": "https://it.wikipedia.org/wiki?curid=2058443", "title": "Italia ai VII Giochi olimpici invernali", "text": "L'Italia partecip\u00f2 ai VII Giochi olimpici invernali, svoltisi a Cortina d'Ampezzo, Italia, dal 26 gennaio al 5 febbraio 1956, con una delegazione di 65 atleti, 12 dei quali donne. L'Italia chiuse questa edizione di casa, la prima della storia, all'ottavo posto del medagliere con tre medaglie, una d'oro e due d'argento, tutte conquistate nel bob."}
{"id": "2058448", "revid": "33689", "url": "https://it.wikipedia.org/wiki?curid=2058448", "title": "Amore incontenibile", "text": ""}
{"id": "2058449", "revid": "88740", "url": "https://it.wikipedia.org/wiki?curid=2058449", "title": "Gelo (romanzo)", "text": "Gelo \u00e8 il primo romanzo di Thomas Bernhard, pubblicato in Germania nel 1963 e in Italia nel 1986.\nTrama.\nUno studente di medicina, internista presso l'ospedale austriaco di Schwarzach im Pongau, riceve uno strano compito dal suo mentore, un importante chirurgo del luogo. Il fratello di quest'ultimo, Strauch, \u00e8 un pittore che non dipinge pi\u00f9 da tempo, e vive in una locanda, da solo, in un paese (Weng) tra le montagne. Il chirurgo chiede allo studente, che non viene mai nominato nel testo, di recarsi a Weng, facendo finta di essere uno studente in legge, e di osservare attentamente il pittore Strauch, con la raccomandazione di fargli ricevere regolari relazioni epistolari sulla condizione e sul carattere del fratello, poich\u00e9 pensa che la salute di Strauch stia deteriorando drammaticamente e che infine sia diventato pazzo. Lo studente esegue tale compito e il contenuto del libro \u00e8 un resoconto complesso e polifonico degli esistenziali monologhi di Strauch. Come ha scritto Pier Aldo Rovatti nella prefazione al romanzo: \"Il documento di un divenir-folli? Non solo e non semplicemente, anche se la parola \"follia\" gi\u00e0 di per s\u00e9 dice tutto, e Bernhard comincia qui a darle una fisionomia speciale, che fa esplodere la cosa (chiamiamola cos\u00ec) in mille frammenti, tutte le tonalit\u00e0 del nero e insieme tutti i colori della realt\u00e0.\""}
{"id": "2058452", "revid": "767487", "url": "https://it.wikipedia.org/wiki?curid=2058452", "title": "Tonga ai Giochi della XXIV Olimpiade", "text": "Tonga ha partecipato alle olimpiadi estive 1988 a Seul, Corea del Sud."}
{"id": "2058453", "revid": "228587", "url": "https://it.wikipedia.org/wiki?curid=2058453", "title": "Voci su voci", "text": "Voci su voci \u00e8 un brano musicale del gruppo musicale Studio 3, pubblicato il 14 settembre 2007 come singolo estratto dall'album \"Lentamente\"."}
{"id": "2058459", "revid": "19923417", "url": "https://it.wikipedia.org/wiki?curid=2058459", "title": "Clostridi", "text": ""}
{"id": "2058460", "revid": "486946", "url": "https://it.wikipedia.org/wiki?curid=2058460", "title": "Batterio sporigeno", "text": ""}
{"id": "2058463", "revid": "828781", "url": "https://it.wikipedia.org/wiki?curid=2058463", "title": "Marcello Varallo", "text": "Biografia.\nCarriera sciistica.\nSpecialista della discesa libera in attivit\u00e0 tra gli anni sessanta e i Settanta, Varallo consegu\u00ec il suo primo risultato di rilievo in campo internazionale ai Mondiali del 1970 disputati sulle nevi italiane della Val Gardena, classificandosi quinto. Due anni dopo partecip\u00f2 agli XI Giochi olimpici invernali di , dove si piazz\u00f2 10\u00ba, sempre nella discesa libera. In Coppa del Mondo ottenne il primo piazzamento di rilievo il 25 febbraio 1972 a Crystal Mountain (10\u00ba).\nIl 10 dicembre 1972 colse il suo primo podio nel massimo circuito internazionale giungendo terzo a Val-d'Is\u00e8re, in Francia, dietro agli austriaci Reinhard Tritscher e David Zwilling. All'inizio dell'anno seguente si piazz\u00f2 due volte sul secondo gradino del podio, sempre in discesa libera, a Garmisch-Partenkirchen in Germania Ovest (entrambe le volte alle spalle dell'elvetico Roland Collombin). A fine stagione risult\u00f2 14\u00ba nella classifica generale e 3\u00ba in quella di discesa libera. L'ultimo piazzamento ottenuto in carriera fu il 6\u00ba posto conquistato nella discesa libera di Coppa del Mondo disputata a Val-d'Is\u00e8re il 10 dicembre 1973.\nAltre attivit\u00e0.\nDopo il ritiro prese in gestione l'albergo di famiglia a La Villa (Badia) e nel 1980 divenne organizzatore delle gare di Coppa del Mondo in Alta Badia."}
{"id": "2058466", "revid": "1005847", "url": "https://it.wikipedia.org/wiki?curid=2058466", "title": "Partito Paname\u00f1ista", "text": "Il Partito Paname\u00f1ista (in spagnolo: Partido Paname\u00f1ista) \u00e8 un partito politico panamense tuttora esistente.\nIl partito \u00e8 il secondo pi\u00f9 antico di Panama: \u00e8 stato fondato nel 1932 da Harmodio Arias Madrid, un editore, col nome di Partito Nazional-Rivoluzionario. La sua composizione era in gran parte proveniente da Azione Patriottica comunale, un'organizzazione nazionalista che si opponeva in maniera risoluta all'influenza statunitense a Panama e che aveva gi\u00e0 portato ad un colpo fallito nel 1930. In quegli anni il partito aveva un acceso riferimento al fascismo, soprattutto per la dottrina sociale che contestava le multinazionali statunitensi.\nNel 1936, il fratello minore di Harmodio, Arnulfo, ha preso il controllo del partito. Nei primi anni '30, aveva iniziato la promozione di una dottrina nazionalista chiamato \"Paname\u00f1ismo\", e questa divenne la base per il partito. \u00c8 stato rinominato a partire da met\u00e0 degli anni '40.\nIl partito \u00e8 stato dominato da Arnulfo Arias, che \u00e8 stato eletto presidente di Panama per tre volte e per tre volte subito deposto dai militari. Dopo la sua terza uscita, nel 1968, un piccolo gruppo dissidente ha rotto con Arnulfo Arias per sostenere il regime militare di Omar Torrijos. In cambio, Omar Torrijos regime i dissidenti consentito di prendere in consegna la parte della registrazione. La maggioranza, tuttavia, \u00e8 rimasta con Arnulfo e si \u00e8 rinominata partito Paname\u00f1ista autentico, noto per il suo acronimo spagnolo, \"PPA\", uno dei principali oppositori a Manuel Noriega.\nArnulfo avrebbe dovuto essere il candidato del partito per la presidenza nel 1989, ma mor\u00ec nel 1988. Per le elezioni del 1989, il partito \u00e8 stato il principale componente di una coalizione anti-Noriega, insieme alla PVP di Guillermo Endara. Ha vinto con un margine di oltre 3 a 1 il partito Noriega, ma le elezioni sono state annullate da Noriega stesso. Noriega \u00e8 stato rovesciato pochi mesi pi\u00f9 tardi, e Guillermo Endara ha preso il suo posto come presidente della nazione.\nNel 1990, il partito \u00e8 stato ribattezzato la \"Partito Arnulfista\" in onore del leader, anche se gi\u00e0 da molti anni i membri del partito erano stati chiamati \"Arnulfistas\". \u00c8 stato il principale partito di opposizione al Partito Rivoluzionario Democratico di Ernesto P\u00e9rez Balladares, riconquistando la presidenza nel 1999 sotto Moscoso.\nDurante le elezioni dell 2 maggio 2004, ha ottenuto il 19,2% del voto popolare e 17 dei 78 seggi. Nelle elezioni presidenziali dello stesso giorno, il suo candidato, Jos\u00e9 Miguel Alem\u00e1n \u00e8 finito terzo, con il 16,4% dei voti.\nIl partito nel 2005 ha cambiato il suo nome tornando al vecchio nome \"Paname\u00f1ista\".\nA Panama \u00e8 il ."}
{"id": "2058468", "revid": "30610", "url": "https://it.wikipedia.org/wiki?curid=2058468", "title": "Ogliara", "text": " \nOgliara \u00e8 una frazione collinare del comune di Salerno. \nDista circa 5 km (in linea d'aria) dal centro della citt\u00e0 ed \u00e8 situata ai piedi del monte Stella. Il nome deriva dal termine latino \"olearia\", cio\u00e8 paese produttore di olio. Tra i suoi monumenti pi\u00f9 importanti figura la chiesa di Santa Maria e San Nicola, fondata nel 1003.\nData la sua posizione geografica, Ogliara offre ai visitatori una splendida vista sulla citt\u00e0, sul golfo di Salerno e sui monti Lattari. \nOgliara (250 metri s.l.m.) sorge alle pendici del Monte Stella (953 metri) ed \u00e8 climaticamente parlando sensibilmente pi\u00f9 fredda del centro di Salerno con differenze che possono variare dagli 1 \u00b0C ai 3 \u00b0C medi; in particolare, nelle notti invernali completamente serene e con vento debole o assente, la temperatura scende molto facilmente su valori bassi, favorendo talvolta brinate e molto pi\u00f9 raramente gelate, per il fenomeno dell'inversione termica, seppur lievemente inibito dalla natura scoscesa e collinare del luogo.\nLa neve riesce a raggiungere Ogliara e i quartieri limitrofi 1-2 volte l'anno \"in media\", ma spesso si tratta solo di sfiocchettate \"coreografiche\", mentre le nevicate vere e proprie (ovvero quelle in cui avviene il deposito della neve al suolo) sono ben pi\u00f9 rare, e si verificano \"in media\" ogni 2-3 anni.\nLa nevicata pi\u00f9 rilevante (per deposito di neve al suolo e intensit\u00e0 della precipitazione nevosa) degli ultimi anni a Ogliara e dintorni \u00e8 stata quella del 5 gennaio 2018 , con circa 8 cm caduti.\nD'estate le ore diurne sono moderatamente calde ma mitigate dalla brezza di mare che giunge facilmente verso le 12:30 , mentre nelle ore notturne estive dopo una certa ora ( le 23:00 ) il calo termico si avverte , cos\u00ec come quello di umidit\u00e0 relativa , grazie all'instaurarsi di brezze di monte in discesa dai versanti del monte Stella, coadiuvati dall'irraggiamento notturno. Tutto ci\u00f2 vale solamente per\u00f2 in regimi altopressori rientranti nella norma climatica ( od in quella che dovrebbe essere la norma climatica ) e dunque non vale con l'anticiclone africano quando il caldo \u00e8 molto pi\u00f9 intenso e soprattutto afoso. \nLe stagioni di mezzo, specie l'autunno, sono caratterizzate da abbondante piovosit\u00e0.\nLa pluviometria media annua dovrebbe aggirarsi (si tratta solo di stime spannometriche, non esistono dati certi rilevati da centraline meteo in loco) intorno ai 1600/1700 mm annui, rendendo quindi questa una delle zone pi\u00f9 piovose della regione e dell'intera penisola italiana.\nSorge a Ogliara il Museo Citt\u00e0 Creativa, allestito in antichi magazzini terranei riconvertiti in luoghi di esposizione per mostre ed eventi. Nei dintorni sono visitabili le antiche fornaci restaurate dell'Ottocento. \nNel 2009 \u00e8 nato, in questo piccolo borgo collinare, l'evento \"Ogliara in fiore - L'Infiorata di Salerno\". Ogni anno durante la solennit\u00e0 del Corpus Domini centinaia di volontari realizzano le opere floreali per onorare il passaggio della processione. I lavori iniziano il sabato e terminano la domenica mattina. Di anno in anno la manifestazione \u00e8 cresciuta e \u00e8 stata riconosciuta tra le infiorate artistiche d'Italia."}
{"id": "2058469", "revid": "767487", "url": "https://it.wikipedia.org/wiki?curid=2058469", "title": "Ken Spain", "text": ""}
{"id": "2058479", "revid": "1516566", "url": "https://it.wikipedia.org/wiki?curid=2058479", "title": "Pietro Ivaldi", "text": "Biografia.\nPietro Ivaldi, abile pittore sordomuto, cos\u00ec come viene definito da San Giovanni Bosco nella \"Storia del Santuario della Madonna della Pieve\", nasce a Toleto, frazione di Ponzone, in provincia di Alessandria, nella borgata di Piangamba, il 12 luglio 1810, da Giovanni e Anna Maria Ivaldi. \nIn quegli anni Toleto, secondo quanto riportato dal Casalis, autore del pregevole \"Dizionario geografico-storico-statistico commerciale degli stati sabaudi\", si presenta come un paese povero, prevalentemente contadino, composto da poche famiglie, gran parte delle quali residenti intorno alla chiesa, con una popolazione che, includendo la localit\u00e0 Abasse, racchiude circa 120-140 anime. Da qui il giovanissimo Pietro parte con la famiglia alla volta di Acqui Terme, ove i genitori avevano avviato un\u2019attivit\u00e0 commerciale di vendita di formaggi, per poi dirigersi successivamente ad Asti dove per un certo periodo furono residenti.\nPietro, che fin da giovane aveva mostrato una grande inclinazione alla pittura, frequenta e riceve un'educazione artistica decisamente neoclassica. La sua attivit\u00e0 artistica ha inizio con un alunnato negli anni Venti l'Accademia Albertina di Torino, la cui direzione era allora affidata a Giovanni Battista Biscarra, ove entra in contatto con i paesaggisti De Gubernatis, Paroletti, D'Azeglio, Righini e Reviglio, da cui sapr\u00e0 mediare quella particolare disposizione alla pittura di paesaggio che lo caratterizzer\u00e0 per l\u2019intera esistenza. La conoscenza dei vari pittori piemontesi di buon livello e i soggiorni a Roma, Firenze e Venezia contribuiscono poi al completamento della sua cultura scolastica. Singolare \u00e8 la testimonianza di Silvio Pellico che, nell'ultimo capitolo del suo libro, \"Le mie prigioni\", ricorda i fratelli toletesi compagni di un viaggio Roma-Torino e amici della famiglia di Maroncelli. A Roma ha la possibilit\u00e0 di studiare da vicino le testimonianze dell'antichit\u00e0 e, soprattutto, le opere dei grandi maestri del Rinascimento, certamente ad affascinarlo sono i capolavori di Michelangelo e Raffaello, in modo particolare di quest'ultimo, che, modello di equilibrio, misura e chiarezza, rimarr\u00e0 per l'Ivaldi un costante punto di riferimento. Forte dunque il fascino che lo lega all'arte del mondo antico e a quella che veniva considerata la sua rinascita nella cultura umanistica del XV e XVI secolo.\nI viaggi di Pietro e del fratello Tommaso (1818\u20131897), valente stuccatore, che collaborer\u00e0 con lui tutta la vita , sono fondamentali per vedere da vicino le opere dei grandi autori e per trarne ispirazione negli affreschi. \u00c8 ipotizzabile che a Roma egli abbia studiato la pittura del Mengs, tra cui il celebre Parnaso, nuovo testo sacro del classicismo, e conosciuto l'esperienza dei Nazareni, senz'altro ammirati per i prediletti temi sacri svolti sia in dipinti con soggetti intimi ed affettuosi, sia nei cicli ad affresco con maggiori ambizioni monumentali. Tracce che si ritrovano nella pittura di Pietro, con i suoi personaggi che sono un po' attori teatrali con una parte da recitare, o ricordano nelle loro posture modelli statuari ma nei quali l'artista riesce ad infondere sentimenti veri e genuini, con una semplicit\u00e0 e chiarezza che arrivano allo spettatore con effetto immediato. L'Ottocento \u00e8 un secolo straordinariamente ricco di esperienze artistiche, la dialettica tra classico e romantico permane nella prima met\u00e0 del secolo che gradualmente vedr\u00e0 ovunque l'affermazione del romanticismo. Pietro diventa cos\u00ec per la gente del suo tempo fonte di conoscenza e spesso unica occasione di rapporto con i maestri della cultura artistica italiana e internazionale: Botticelli, Leonardo, Raffaello, Michelangelo, Guido Reni, Guercino, Poussin, sono spesso evocati nei suoi dipinti richiamandosi alle opere pi\u00f9 note, con quel tanto di fantasia mista a verit\u00e0 in grado di rendere esplicita la dottrina cristiana anche alla povera gente delle campagne, che non conosceva la storia sacra e il latino della Messa, o era addirittura analfabeta. \nLa produzione dei fratelli Ivaldi, e della loro bottega d'arte, fu vastissima: a partire dagli anni Trenta dell\u2019Ottocento Pietro e Tommaso furono sempre in viaggio e lavorarono ininterrottamente. Si ricordano tra le altre il Duomo e il santuario della Madonnina ad Acqui, la chiesa parrocchiale di N.S. Assunta di Ovada, la parrocchiale di N.S. della Neve e il santuario di N.S. delle Rocche di Molare, l'oratorio e il santuario Madonna della Pieve di Ponzone e molte altre chiese dei paesi dell'Acquese e dell\u2019Ovadese come Montaldo Bormida, e Trisobbio. Non si pu\u00f2 peraltro dimenticare anche la loro produzione nell'astigiano (Bruno, Mombercelli, Nizza Monferrato, In\u00adcisa Scapaccino, San Giorgio Scarampi, Montemarzo d'Asti), nel casalese, nel vercellese e nella Lombardia meridionale (Pieve del Cairo in Lomellina) sino alla Liguria (Sassello, Rossiglione, Celle Ligure, Lavagnola a Savona), e alla vicina Francia.\nUn sodalizio interrotto solo dalla morte di Pietro, avvenuta il 19 settembre 1885 , all'et\u00e0 di 75 anni, nella sua casa di Acqui Terme, in piazza del Pallone 14, ora vicolo della Pace, dopo essere stato colto da malore a Cavatore, di ritorno da Ciglione, dove i fratelli avevano terminato l'ultima fatica nella chiesa di San Bernardo . \nLa sua scomparsa lasci\u00f2 sgomenti. Era conosciuto, stimato e lo piansero quanti ebbero modo di apprezzare i suoi splendidi capolavori nelle pi\u00f9 belle chiese dei dintorni . Tommaso, alla morte del fratello termin\u00f2 soltanto gli ultimi ritocchi della chiesa di Ciglione, poi non volle pi\u00f9 dipingere e si ritir\u00f2 a vita privata.\nStile delle sue opere.\nLa pittura del \"Muto\", che affronta quasi sempre soggetti sacri, si connota con stesure piatte di colore, contorni netti, ed una certa rigidezza compositiva, lontana dal brio delle pennellate vivaci e sottili di gusto barocco e rococ\u00f2 dell'epoca, sposandosi alla perfezione con l'ambiente socioculturale per cui \u00e8 stata prodotta, divenendo, proprio in virt\u00f9 di una esigenza comunicativa diretta ed immediata un sussidio visivo per la catechesi di massa.\nSe i temi trattati da Pietro Ivaldi sono semplici ed immediati, non si deve pensare a lui come ad un pittore semplicistico o semplicemente \u201cdi quantit\u00e0\u201d; la vena artistica dell\u2019Ivaldi \u00e8 certo di grande spessore, soprattutto per la profonda conoscenza delle Sacre Scritture, ma anche degli Apocrifi e della pittura della Tradizione Cristiana, che ne fanno un artista puntuale e rigoroso, carico di messaggi, in grado di coinvolgere e suscitare una profonda emozione nello spettatore del suo tempo come in quello odierno. La pittura dell\u2019Ivaldi, infatti, a pi\u00f9 di centocinquant\u2019anni di distanza, \u00e8 rimasta quasi sempre inalterata, segno di una grande tecnica realizzativa dell\u2019affresco, del quale Pietro conosceva ogni segreto. Da un punto di vista strettamente artistico, peraltro, la scelta di sfondi particolarmente chiari, le figure ben dosate di luci, ombre, colori, alla ricerca di un\u2019equilibrata armonia, anticipano tecniche proprie della moderna fotografia. Il Muto sa essere regista e sceneggiatore al tempo stesso, trasmettendo la magia delle emozioni da lui vissute in prima persona. Eventi che riaccadono davanti agli occhi di tutti, dai fedeli pi\u00f9 vicini a quelli pi\u00f9 distanti. Colori luminosi accendono le sue scene, ambientate talvolta in paesaggi riconoscibili, come in un affresco della Parrocchiale di Visone, o nella Resurrezione del figlio della vedova di Naim della Parrocchiale di Molare, dove \u00e8 individuabile il locale castello, o nella Madonna degli Angeli, della chiesa di Santa Caterina di Rossiglione Superiore con il fiume e il vecchio ponte. \nPietro Ivaldi \u00e8 straordinario nel manifestare con variet\u00e0 di soluzioni le diverse espressioni ed i momenti legati a vicende e atmosfere particolari, consapevole della funzione e del messaggio da trasmettere, che si esprime anche attraverso una gestualit\u00e0 insistita, impossibile da eludere in un rapporto anche superficiale con la sua pittura. Questa ricorrente gestualit\u00e0, caratteristica stilistica dominante della sua arte, \u00e8 da connettere direttamente alla sua infermit\u00e0 e alla pratica del linguaggio dei gesti, che proprio in quegli anni veniva codificato da Padre Assarotti, e ad Acqui Terme avrebbe avuto apprezzato esponente in Don Francesco Bracco, al quale, con buona probabilit\u00e0, dobbiamo il primo viaggio dei fratelli Ivaldi verso Torino. Pietro, i cui committenti erano soprattutto uomini di chiesa, potrebbe avere infatti conosciuto il sacerdote e da lui imparato la lingua dei segni che ha saputo poi trasferire ai suoi personaggi, i quali, grazie alla spiccata gestualit\u00e0 e ai loro atteggiamenti, sono arricchiti da una carica psicologica non comune. Certo l'handicap di Pietro \u00e8 stato superato in virt\u00f9 della costante vicinanza del fratello Tommaso, importante non solamente per quanto riguarda i rapporti con la committenza, i contratti, ma anche per il lavoro di decoratore e stuccatore, svolto abilmente e con totale dedizione, affiancato, solo in alcuni cicli di affreschi da altri ornatisti quali il comasco Giuseppe Ferraris o i liguri Giacomo Varese e Domenico Buscaglia. \nNell\u2019assenza della parola , comunicare con l\u2019arte diventa una conquista sociale, evidenziando l\u2019importanza dell\u2019evento stesso che va ben oltre la pur rilevante raffigurazione artistica dell\u2019opera: un\u2019opportunit\u00e0 per richiamare l\u2019attenzione sui problemi dell\u2019integrazione sociale e della disabilit\u00e0, che sinergicamente aggiungono la straordinaria vitalit\u00e0 mostrata dal Muto sia nella raffigurazione pittorica che nell\u2019attuare una vera solidariet\u00e0 necessaria a ridare un senso e un legame ai valori umani di ieri e di oggi.\nMemoria.\nA Toleto di Ponzone, paese natale di Pietro ivaldi, il 20 novembre 2004, \u00e8 stato costituito il \"Centro Studi Pietro Ivaldi\", che si occupa di raccogliere le iniziative intorno all'artista. \u00c8 nato con l'intento di promuovere ricerche e studi sulla sua opera."}
{"id": "2058482", "revid": "599013", "url": "https://it.wikipedia.org/wiki?curid=2058482", "title": "Don Dee", "text": ""}
{"id": "2058484", "revid": "1123126", "url": "https://it.wikipedia.org/wiki?curid=2058484", "title": "Contrada di Rione Santo Spirito", "text": "La Contrada di Rione Santo Spirito \u00e8 una delle otto contrade facenti parte del Palio di Ferrara.\nGonfalone.\nIl simbolo della contrada \u00e8 rappresentato dalla \"Granata Svampante\", simbolo personale di Alfonso I d'Este che sta a simboleggiare l'attitudine di quest'ultimo alla battaglia e all'armeria in generale. La palla di fuoco esplode su di un campo giallo e verde, che rappresentano i colori ufficiali della contrada, accompagnata dalla dicitura \"\"Loco et Tempore\", ovvero \"luogo e tempo appropriati\"\", aggiunto all'emblema come auspicio da parte di Ludovico Ariosto.\nTerritorio.\nL'area territoriale del rione la si ritrova nella parte nord-est all'interno delle mura cittadine, in una zona storicamente molto importante della citt\u00e0: in questo territorio nel 1492 vi fu l'attuazione del pi\u00f9 importante complesso architettonico del Rinascimento ovvero l'Addizione Erculea voluta dal duca Ercole I d'Este e attuata da Biagio Rossetti. In questa zona sono collocati importanti monumenti come la Piazza Ariostea che ospita la sede del Palio, la Chiesa di San Cristoforo alla Certosa e il Palazzo Turchi di Bagno insieme ad importanti vie del centro storico come Corso Giovecca, Corso Ercole I d'Este, Mura degli Angeli e Piazzale delle Medaglie d'Oro.\nLa sede della contrada \u00e8 in Via Mortara, 98 a Ferrara."}
{"id": "2058486", "revid": "1318658", "url": "https://it.wikipedia.org/wiki?curid=2058486", "title": "Fair Warning", "text": ""}
{"id": "2058493", "revid": "767487", "url": "https://it.wikipedia.org/wiki?curid=2058493", "title": "Liverpool Football Club 1982-1983", "text": "Questa voce raccoglie le informazioni riguardanti il Liverpool Football Club nelle competizioni ufficiali della stagione 1982-1983.\nMaglie e sponsor.\nLo sponsor tecnico per la stagione 1982-1983 \u00e8 Umbro, mentre lo sponsor ufficiale \u00e8 Crown Paints."}
{"id": "2058497", "revid": "834", "url": "https://it.wikipedia.org/wiki?curid=2058497", "title": "Fair Warning (album Fair Warning)", "text": ""}
{"id": "2058500", "revid": "287204", "url": "https://it.wikipedia.org/wiki?curid=2058500", "title": "Four (album)", "text": ""}
{"id": "2058507", "revid": "76034", "url": "https://it.wikipedia.org/wiki?curid=2058507", "title": "Serie temporale", "text": ""}
{"id": "2058512", "revid": "599013", "url": "https://it.wikipedia.org/wiki?curid=2058512", "title": "Charlie Scott", "text": "Padre di Shannon Scott, dal 2018 \u00e8 fra i membri del Naismith Memorial Basketball Hall of Fame."}
{"id": "2058513", "revid": "729019", "url": "https://it.wikipedia.org/wiki?curid=2058513", "title": "Battaglia di Haslach-Jungingen", "text": "La battaglia di Haslach-Jungingen \u00e8 stata combattuta ad Haslach, in Germania, il 11 ottobre 1805."}
{"id": "2058528", "revid": "1431409", "url": "https://it.wikipedia.org/wiki?curid=2058528", "title": "Brother's Keeper", "text": ""}
{"id": "2058532", "revid": "599013", "url": "https://it.wikipedia.org/wiki?curid=2058532", "title": "Calvin Fowler", "text": ""}
{"id": "2058538", "revid": "66279179", "url": "https://it.wikipedia.org/wiki?curid=2058538", "title": "Bibendum", "text": ""}
{"id": "2058549", "revid": "767487", "url": "https://it.wikipedia.org/wiki?curid=2058549", "title": "Fango bollente", "text": "Fango bollente \u00e8 un film poliziottesco del 1975 diretto da Vittorio Salerno.\nTrama.\nTre giovani impiegati in una grande azienda di Torino, alienati dal lavoro stressante ai calcolatori elettronici, uccidono un camionista che aveva tagliato loro la strada maldestramente e da quel momento continuano a uccidere, rispondendo con la violenza a ogni piccola provocazione.\nUn ex-commissario, espulso dalla squadra mobile per aver ucciso un giovane delinquente in un eccesso di legittima difesa, ne individua due: uno si impicca in cella, l'altro viene ucciso dal commissario prima che possa commettere l'ennesimo delitto. Il terzo riesce a farla franca, ed \u00e8 pronto a continuare con altri compagni.\nProduzione.\nCast.\nLa banda dei tre ragazzi ribelli \u00e8 composta da Joe Dallesandro (personaggio gi\u00e0 noto al pubblico italiano ai tempi di questo film) e dai due volti nuovi Gianfranco De Grassi e Guido de Carli. Mentre per la parte del commissario il regista si affida al fratello Enrico Maria Salerno.\nRiprese.\nLe riprese del film sono state effettuate in Italia e in particolar modo nella citt\u00e0 di Torino.\nColonna sonora.\nLa colonna sonora del film \u00e8 composta da Franco Campanino. I brani musicali \"Santag\u00e0\", di Campanino, e \"Boiling Mud\", di Savastano e Campanino, sono eseguiti dal gruppo dei Panama Red, come riportato nei titoli di coda del film, che ne annunciano anche la pubblicazione su dischi CAM, ma di cui attualmente non risulta esistere alcuna traccia. I Panama Red o Panama Red Orchestra incideranno in seguito un singolo per la Aris, \"Usual Song\", anch'esso composto da Campanino, ed eseguiranno altre colonne sonore di Campanino, quali quelle dei film \"Lettomania\" e \"Napoli si ribella\".\nDistribuzione.\nDopo essere stato bocciato in prima istanza dalla commissione censura (scatenando anche le ire del regista Pasquale Squitieri che faceva parte della cooperativa produttrice del film) il film venne distribuito nelle sale cinematografiche italiane il 20 settembre del 1975.\nDivieti.\nQuando usc\u00ec nelle sale italiane il film venne vietato ai minori di 18 anni. La versione rimasterizzata e utilizzata anche per la trasmissione televisiva (RaiMovie) \u00e8 ancor pi\u00f9 censurata dell'originale e dura solamente 78 minuti.\nTitolo.\nIn un articolo apparso su un quotidiano dell'epoca (giugno 1975) dedicato alla nuova stagione cinematografica, che sarebbe iniziata da li a poco, tra i tanti lavori annunciati viene citato anche \"Fango bollente\" ma come titolo per anticipare la pellicola viene usato \"\"Liberi sanguinari abitualmente armati\".\" Questo titolo ricorda molto quello che verr\u00e0 poi usato l'anno successivo per il film di Romolo Guerrieri \"Liberi armati pericolosi\".\nEdizioni home video.\nPer il circuito home video in Italia \u00e8 stato distribuito un DVD dalla 01 Distribution (codice EAN:8032807038544) e un Blu-ray dalla Camera Obscura.\nAccoglienza.\nCritica.\nIspirato a fatti di cronaca nera realmente accaduti (famoso fu \"il delitto del cacciavite\"), la pellicola \u00e8 un'inquietante analisi sulla compressione umana e psicologica che serpeggia nelle metropoli; \u00e8 stato definito \"una parabola marcusiana un po' fantascientifica sui mali oscuri delle societ\u00e0 avanzate con allarmanti riferimenti alla cronaca contemporanea.\"\nCuriosit\u00e0.\nNell'appartamento del personaggio interpretato da Joe Dallesandro, \u00e8 ben visibile una riproduzione della famosa opera \"Marylin\" di Andy Warhol. L'attore aveva mosso i primi passi artistici nella factory dell'artista newyorkese."}
{"id": "2058552", "revid": "729019", "url": "https://it.wikipedia.org/wiki?curid=2058552", "title": "Gran Premio motociclistico di Catalogna 2004", "text": "Il Gran Premio motociclistico di Catalogna 2004 corso il 13 giugno, \u00e8 stato il quinto Gran Premio della stagione 2004 del motomondiale e ha visto vincere la Yamaha di Valentino Rossi in MotoGP, Randy De Puniet nella classe 250 ed H\u00e9ctor Barber\u00e1 nella classe 125."}
{"id": "2058554", "revid": "121837", "url": "https://it.wikipedia.org/wiki?curid=2058554", "title": "IK Pegasi A", "text": ""}
{"id": "2058555", "revid": "121837", "url": "https://it.wikipedia.org/wiki?curid=2058555", "title": "IK Peg A", "text": ""}
{"id": "2058556", "revid": "121837", "url": "https://it.wikipedia.org/wiki?curid=2058556", "title": "IK Peg B", "text": ""}
{"id": "2058557", "revid": "121837", "url": "https://it.wikipedia.org/wiki?curid=2058557", "title": "IK Pegasi B", "text": ""}
{"id": "2058562", "revid": "1745361", "url": "https://it.wikipedia.org/wiki?curid=2058562", "title": "Punti estremi degli Stati Uniti d'America", "text": "Questa \u00e8 una lista dei punti estremi geografici degli Stati Uniti d'America, i punti estremi sono stati considerati in tre modi:\nNord.\nCentri abitati:\nSud.\nCentri abitati:\nEst.\nCentri abitati:\nOvest.\nCitt\u00e0:"}
{"id": "2058570", "revid": "599013", "url": "https://it.wikipedia.org/wiki?curid=2058570", "title": "Jim King (cestista 1943)", "text": ""}
{"id": "2058579", "revid": "290948", "url": "https://it.wikipedia.org/wiki?curid=2058579", "title": "Scambiatore ionico", "text": ""}
{"id": "2058587", "revid": "599013", "url": "https://it.wikipedia.org/wiki?curid=2058587", "title": "Patrick Suffo", "text": ""}
{"id": "2058599", "revid": "599013", "url": "https://it.wikipedia.org/wiki?curid=2058599", "title": "Bill Hosket (1946)", "text": ""}
{"id": "2058601", "revid": "287204", "url": "https://it.wikipedia.org/wiki?curid=2058601", "title": "Eric Bataille", "text": "Carriera.\nEsordisce in competizioni regionali nel 1998, mentre nel 1999 inizia a partecipare al campionato spagnolo e si piazza 29\u00ba nell'europeo 125. Nel 2000 esordisce nella classe 125 del motomondiale, sia in qualit\u00e0 di wild card con il team Queroseno Racing sia come pilota sostitutivo per il team Antinucci Racing, concludendo 24\u00ba in classifica a bordo di una Honda. Corre anche l'anno successivo nella stessa classe, disputando l'intera stagione con il team Axo Racing e classificandosi in 27\u00aa piazza, con un nono posto in Australia come miglior risultato in gara.\nNel 2002 diventa campione francese nella classe Open 250cc e arriva secondo alle spalle di H\u00e9ctor Faubel nella stessa classe del campionato spagnolo; nel corso della stagione prende parte, impiegando licenza francese, a cinque Gran Premi della classe 250, di nuovo con una Honda e con il team BQR, ottenendo un risultato a punti che gli vale il 34\u00ba posto finale. Con la stessa squadra partecipa come pilota titolare alla stagione 2003, al termine della quale si colloca alla 19\u00aa posizione della graduatoria iridata, ripetendo il nono posto in gara a Valencia. Disputa con lo stesso team anche il campionato 2004, ma alla vigilia del GP del Qatar annuncia il proprio ritiro dalle competizioni; con i risultati fino a quel punto ottenuti si piazza 24\u00ba in classifica."}
{"id": "2058605", "revid": "265329", "url": "https://it.wikipedia.org/wiki?curid=2058605", "title": "Transito di Luna dalla Terra", "text": ""}
{"id": "2058606", "revid": "203463", "url": "https://it.wikipedia.org/wiki?curid=2058606", "title": "Giovanni Ermanno Zukertort", "text": ""}
{"id": "2058610", "revid": "977364", "url": "https://it.wikipedia.org/wiki?curid=2058610", "title": "Payne Stewart", "text": "Si \u00e8 infatti imposto nell'U.S.Open nel 1991 e nel 1999 e nel PGA Championship nel 1989. Complessivamente in carriera ha vinto 23 tornei, tra i quali 11 eventi del PGA Tour.\nEra popolare tra gli appassionati per il suo eccentrico modo di vestire durante le competizioni, che disputava sempre con un Tam o' Shanter in testa e i pantaloni a trequarti gamba, un abbigliamento retr\u00f2 che rimandava alle \"uniformi\" tipiche del golf dei primi anni.\n\u00c8 morto a soli 42 anni in un incidente aereo a bordo di un Learjet 35 schiantatosi in Dakota del Sud dopo una decompressione.\nNel 2001 \u00e8 stato introdotto nella World Golf Hall of Fame."}
{"id": "2058615", "revid": "1494169", "url": "https://it.wikipedia.org/wiki?curid=2058615", "title": "Live and More", "text": ""}
{"id": "2058628", "revid": "265329", "url": "https://it.wikipedia.org/wiki?curid=2058628", "title": "Deep Sky object", "text": ""}
{"id": "2058629", "revid": "287204", "url": "https://it.wikipedia.org/wiki?curid=2058629", "title": "Rainmaker (album)", "text": ""}
{"id": "2058630", "revid": "928766", "url": "https://it.wikipedia.org/wiki?curid=2058630", "title": "Gioele Pellino", "text": "Carriera.\nLe sue prime apparizioni nel motociclismo internazionale avvengono nel campionato Europeo Velocit\u00e0 dove ha gareggiato in 125 dal 2000 al 2002; nella sua prima apparizione ha ottenuto il 9\u00ba posto., l'anno successivo arriva al 7\u00ba posto e nel 2002 al 2\u00ba posto\nIl primo successo di rilievo lo ottiene nel campionato Italiano Velocit\u00e0 dove ottiene il titolo della classe 125 nel 2001 con una Honda RS125R.\nEsordisce nella classe 125 del motomondiale nella stagione 2002, grazie ad una wild card per gareggiare in occasione del Gran Premio motociclistico d'Italia a bordo di un'Aprilia del team Gabrielli; termina la prova al 14\u00ba posto e, grazie ai due punti ottenuti, giunge al 33\u00ba posto della classifica stagionale. In questa stessa stagione, sempre con Aprilia, \u00e8 vice-campione italiano della classe 125. Nelle due seguenti stagioni si piazza per due volte al 23\u00ba posto. Nel 2005 passa alla guida di una Malaguti, senza per\u00f2 ottenere punti.\nNel 2006 gareggia nuovamente nel campionato europeo, questa volta nella categoria Supersport ed in sella ad una Yamaha, arrivando al 3\u00ba posto. Nel 2008 corre un Gran Premio del mondiale in qualit\u00e0 di wild card a bordo di una Loncin, senza prendere punti."}
{"id": "2058636", "revid": "124446306", "url": "https://it.wikipedia.org/wiki?curid=2058636", "title": "Sergen Yal\u00e7\u0131n", "text": ""}
{"id": "2058645", "revid": "76963", "url": "https://it.wikipedia.org/wiki?curid=2058645", "title": "Makio Inoue", "text": "Biografia.\nInizi\u00f2 a doppiare negli anni sessanta, dando la voce a diversi personaggi in Astro Boy, e negli anni settanta fu scelto per molti ruoli data la sua voce impostata. Divenne noto soprattutto per aver doppiato Capitan Harlock nell'omonima saga e Goemon Ishikawa XIII in \"Lupin III\".\n\u00c8 morto il 29 novembre 2019, all'et\u00e0 di 80 anni, a causa di un attacco cardiaco."}
{"id": "2058652", "revid": "110157", "url": "https://it.wikipedia.org/wiki?curid=2058652", "title": "Campionato europeo di pallavolo femminile 1967", "text": "Il campionato europeo di pallavolo femminile 1967 si \u00e8 svolto dal 26 ottobre al 7 novembre 1967 ad Adana, Ankara, Istanbul e Smirne, in Turchia: al torneo hanno partecipato quindici squadre nazionali europee e la vittoria finale \u00e8 andata per la sesta volta, la terza consecutiva, all'URSS.\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nFase a gironi.\nGirone A.\nClassifica.\nLegenda:\nGirone B.\nClassifica.\nLegenda:\nGirone C.\nClassifica.\nLegenda:\nGirone D.\nClassifica.\nLegenda:\nPodio.\nCampione.\nURSS(Sesto titolo)\nSecondo posto.\nPolonia\nTerzo posto.\nCecoslovacchia"}
{"id": "2058653", "revid": "1776051", "url": "https://it.wikipedia.org/wiki?curid=2058653", "title": "Discografia dei Savatage", "text": ""}
{"id": "2058656", "revid": "712828", "url": "https://it.wikipedia.org/wiki?curid=2058656", "title": "Kiyomi Takada", "text": ""}
{"id": "2058657", "revid": "170423", "url": "https://it.wikipedia.org/wiki?curid=2058657", "title": "ABA Playoffs 1968", "text": "Gli ABA Playoffs 1968 si conclusero con la vittoria dei Pittsburgh Pipers (campioni della Eastern Division) che sconfissero i campioni della Western Division, i New Orleans Buccaneers.\nEastern Division.\nSemifinali.\n(1) Pittsburgh Pipers - (3) Indiana Pacers.\nRISULTATO FINALE: 3-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Minnesota Muskies - (4) Kentucky Colonels.\nRISULTATO FINALE: 3-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Pittsburgh Pipers - (2) Minnesota Muskies.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nWestern Division.\nSemifinali.\n(1) New Orleans Buccaneers - (3) Denver Rockets.\nRISULTATO FINALE: 3-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Dallas Chaparrals - (4) Houston Mavericks.\nRISULTATO FINALE: 3-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) New Orleans Buccaneers - (2) Dallas Chaparrals.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nABA Finals 1968.\nPittsburgh Pipers - New Orleans Buccaneers.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 17 gennaio 2022\"."}
{"id": "2058660", "revid": "287204", "url": "https://it.wikipedia.org/wiki?curid=2058660", "title": "ABA Finals 1968", "text": ""}
{"id": "2058663", "revid": "599013", "url": "https://it.wikipedia.org/wiki?curid=2058663", "title": "Bernt Haas", "text": ""}
{"id": "2058664", "revid": "599013", "url": "https://it.wikipedia.org/wiki?curid=2058664", "title": "Lee Janzen", "text": "Ha vinto per due volte gli U.S. Open, nel 1993 e nel 1998.\nHa fatto parte della squadra statunitense di Ryder Cup, nel 1993 e 1997.\nComplessivamente in carriera ha vinto 9 tornei del circuito professionistico."}
{"id": "2058665", "revid": "287204", "url": "https://it.wikipedia.org/wiki?curid=2058665", "title": "Condorcet (disambigua)", "text": "Condorcet \u00e8 un nome di origine francese che pu\u00f2 riferirsi a diversi personaggi o luoghi geografici a seconda del contesto."}
{"id": "2058668", "revid": "1602064", "url": "https://it.wikipedia.org/wiki?curid=2058668", "title": "Giovanni Wall", "text": "Biografia.\nJohn Wall nacque a Preston (Lancashire) nel 1620. Nel 1641 entr\u00f2 nel collegio inglese di Douai (Francia settentrionale), nel quale fu ordinato sacerdote nel 1645.\nDopo essere diventato vicario del convento e maestro dei novizi, nel 1656 torn\u00f2 in Inghilterra, nella contea del Worcestershire. L\u00ec divenne governatore della Royal Grammar School di Worcester.\nNel 1678 fu arrestato per non aver prestato il giuramento di supremazia e rinchiuso nel carcere di Worcester.\nDopo il processo, e la susseguente condanna a morte per alto tradimento irrogatagli il 25 aprile del 1679, fu inviato a Londra per essere processato da altri giudici, che lo assolsero da un possibile complotto papista, ma che lo condannarono a morte per la sua attivit\u00e0 sacerdotale.\nReinviato a Worcester, fu giustiziato il 22 agosto 1679.\nCulto.\nFa parte dei cosiddetti Santi quaranta martiri di Inghilterra e Galles, vittime della persecuzione anticattolica in Inghilterra fra il 1535 ed il 1679 e la sua memoria liturgica cade il 22 agosto."}
{"id": "2058670", "revid": "438678", "url": "https://it.wikipedia.org/wiki?curid=2058670", "title": "San Giovanni Wall", "text": ""}
{"id": "2058671", "revid": "466539", "url": "https://it.wikipedia.org/wiki?curid=2058671", "title": "Susan Strasberg", "text": "Ebbe una candidatura come migliore attrice in un film drammatico ai Golden Globe del 1963 per l'interpretazione nel film \"Le avventure di un giovane\", girato l'anno precedente, e una candidatura al BAFTA per il film \"Picnic\" (1955), in cui fu diretta da Joshua Logan.\nBiografia.\nFiglia del regista teatrale e insegnante di recitazione Lee Strasberg, direttore dal 1950 dell'Actors Studio, e della sua seconda moglie, l'attrice Paula Miller, e sorella di John Strasberg, anch'egli attore e insegnante di recitazione, fu sposata dal 1965 al 1968 con l'attore Christopher Jones, da cui ebbe una figlia, Jennifer Robin, nata nel 1966. Debutt\u00f2 come attrice poco pi\u00f9 che adolescente nel film \"Picnic\" (1956), per poi aggiudicarsi una candidatura ai Tony Award per la sua interpretazione del ruolo di Anna Frank nella pi\u00e8ce teatrale \"Il diario di Anna Frank\".\nIl successo come \"star\" cinematografica giunse con il film \"Kap\u00f2\" (1959) di Gillo Pontecorvo, in cui interpretava il ruolo della giovane ebrea Edith deportata in un campo di concentramento nazista, candidato al Premio Oscar del 1960 come miglior film straniero. Il film le valse anche il premio di miglior attrice al Mar del Plata Film Festival. Divenuta a sua volta insegnante di recitazione all'Actors Studio, usava dire a proposito del Metodo Stanislavskij adottato all'Actor's Studio:\nPer la televisione, apparve come guest star in un episodio de \"La grande vallata\", celebre serie western statunitense girata tra il 1965 e il 1969. Recit\u00f2 nelle serie \"Le strade di San Francisco\", nell'episodio \"One Last Shot\" (1974), e \"Agenzia Rockford\", nell'episodio \"A Bad Deal in the Valley\" (1976), conclusivo della seconda stagione del \"serial\".\nTra il 1973 e il 1974, insieme all'attore Tony Musante, fu tra gli interpreti della serie \"Toma\", ispirata a fatti di cronaca realmente accaduti al detective della polizia di Newark David Toma. Gli episodi saranno trasmessi per una sola stagione. Il ruolo del detective sar\u00e0 ereditato da Robert Blake in una nuova serie dal titolo \"Baretta\", in onda dal 1975.\n\"Bittersweet\" \u00e8 il titolo dell'autobiografia \"best seller\" in cui raccont\u00f2 la sua vita, le sue discusse relazioni sentimentali (una delle quali con l'attore Richard Burton) e le ansie dovute alla salute della figlia Jennifer Robin, nata con una disfunzione cardiaca. Pubblic\u00f2 un altro libro a carattere autobiografico intitolato \"Marilyn and Me: sisters, rivals, friends\" in cui narra la sua amicizia con colei che considerava come una sorella, l'attrice Marilyn Monroe, che per anni fu molto vicina alla famiglia-clan degli Strasberg.\nMor\u00ec a 60 anni, in conseguenza di un cancro al seno.\nTeatro.\nPrincipali rappresentazioni:"}
{"id": "2058673", "revid": "1632387", "url": "https://it.wikipedia.org/wiki?curid=2058673", "title": "Formazione dei Savatage", "text": "Questa che segue \u00e8 la lista di tutti i componenti della band heavy metal Savatage.\nStorica (1986-1992).\nQuesta formazione ha registrato gli album: \"Fight for the Rock\", \"Hall of the Mountain King\", \"Gutter Ballet\", \"\". \u00c8 stata la pi\u00f9 longeva e produttiva nella storia della band, nonch\u00e9 \u00e8 l'unica (con quella iniziale che aveva Keith Collins al basso) ad aver presentato assieme i due fratelli Oliva membri fondatori.\nNel 1989 vi si \u00e8, temporaneamente, aggiunto, solo dal vivo, anche il chitarrista Chris Caffery per il tour dell'album \"Gutter Ballet\".\nUltima Stabile (1995-2000, 2015).\nQuesta formazione ha registrato gli album: \"Dead Winter Dead\", \"The Wake of Magellan\".\nIl successivo \"Poets and Madmen\", non ha visto la partecipazione di Zachary Stevens. Le parti vocali furono ricoperte in studio da Jon Oliva e dal vivo da Damond Jiniya. Prima del tour di quest'album, anche Al Pitrelli lasci\u00f2 la band ed al suo posto si alternarono diversi musicisti quali Jack Frost e Jeff Waters.\nQuesta \u00e8 la line-up che si \u00e8 ricostituita per il concerto al Wacken Open Air il 30 luglio 2015 e ha suonato assieme alla Trans-Siberian Orchestra."}
{"id": "2058680", "revid": "2128988", "url": "https://it.wikipedia.org/wiki?curid=2058680", "title": "Il cammino dell'et\u00e0 (singolo Gigi D'Alessio)", "text": "Il cammino dell'et\u00e0 \u00e8 un brano musicale scritto dal cantautore italiano Gigi D'Alessio insieme a Vincenzo D'Agostino.\nIl singolo coprodotto da D'Alessio e Adriano Pennino, \u00e8 stato estratto come singolo dall'album \"Il cammino dell'et\u00e0\" del 2001.\nVideo musicale.\nIl video prodotto per \"Il cammino dell'et\u00e0\" \u00e8 stato diretto dai Manetti Bros. e segue le vicende sentimentali di una coppia dall'adolescenza fino all'et\u00e0 matura, mentre occasionalmente D'Alessio viene mostrato mentre interpreta il brano sullo sfondo delle varie scene. Il video inizia e finisce davanti ad un liceo. All'inizio, i due protagonisti sono due studenti, alla fine del video invece vi si recano per prendere la propria figlia."}
{"id": "2058681", "revid": "122574442", "url": "https://it.wikipedia.org/wiki?curid=2058681", "title": "Georgina Spelvin", "text": "\u00c8 nota soprattutto per il suo ruolo da protagonista in \"Miss Jones\" di Gerard Damiano.\nPrima di \"Miss Jones\".\nDa bambina, Michelle Graham contrasse la poliomielite, ma riusc\u00ec a ristabilirsi ottimamente, al punto da diventare una ballerina. Inizi\u00f2 la sua carriera come ballerina di fila a New York, e partecip\u00f2 a diverse produzioni di Broadway: \"Bulli e pupe,\" \"Sweet Charity,\" e \"The Pajama Game\". Il suo primo film fu \"The Twilight Girls\", un softcore saffico del 1957.\nMichelle diventa Georgina.\nLa svolta verso il cinema pornografico avvenne quando un suo amico, l'attore Harry Reems, la present\u00f2 a Gerard Damiano, regista di film per adulti. In quest'occasione adott\u00f2 lo pseudonimo di \"Georgina Spelvin\", che \u00e8 una variazione di George Spelvin, nome utilizzato tradizionalmente come pseudonimo dagli attori teatrali americani.\nGeorgina Spelvin partecip\u00f2 ad alcuni film di genere \"sexploitation\" verso la fine degli anni sessanta, ma divenne una delle figure pi\u00f9 conosciute della scena hardcore dopo essere stata la protagonista del film \"Miss Jones\" del 1973. In seguito, Georgina Spelvin partecip\u00f2 ad oltre 70 film per adulti, per ritirarsi dall'attivit\u00e0 nel 1982. Fu inoltre protagonista del film \"Girls for rent\" (conosciuto anche come \"I spit on your corpse\"), un film di \"exploitation\" a basso costo; in quest'occasione disegn\u00f2 anche i costumi di scena. Ebbe inoltre dei cameo nei film \"Scuola di polizia\" e \"Scuola di polizia 3 - Tutto da rifare\"; questi ultimi erano normali produzioni di Hollywood, ma Georgina Spelvin vi interpretava la parte di una prostituta, che nel primo episodio eseguiva una \"fellatio\" (fuori campo) ad uno dei personaggi. Questa caratterizzazione era dovuta al fatto che l'attrice era molto nota e facilmente riconoscibile dal pubblico. Altri ruoli in film non-underground includono le partecipazioni ai film \"Bad Blood\" (1993), dove appare con il nome di \"Ruth Raymond\", e \"Next Year in Jerusalem\", oltre ad alcune partecipazioni come \"guest star\" nelle serie televisive \"Dream On\" (1995) and \"The Lost World\" (2002).\nGeorgina Spelvin fu il simbolo pi\u00f9 rappresentativo del porno chic. Nel 1973 Robert Berkvist, in un articolo sul \"New York Times\", scrisse che: \"\"Miss Jones\" \u00e8 altrettanto familiare a Scarsdale (quartiere rispettabile e benestante di New York) quanto lo \u00e8 a \"Broadway\"\".\nVita privata.\nDurante gli anni settanta ebbe una lunga relazione lesbica con Clair Lumaire, che partecip\u00f2 con lei a \"Miss Jones\" con il nome d'arte di Judith Hamilton.\nDopo \"Miss Jones\".\nDopo essersi ritirata dall'industria dei film per adulti, fece diversi lavori, tra cui quello di progettazione grafica di siti web ed editoria elettronica, finch\u00e9 nel 2001, all'et\u00e0 di 65 anni, and\u00f2 definitivamente in pensione.\nNel 2005 ebbe un cameo nel remake di \"Miss Jones\", con Savanna Samson e Jenna Jameson.\nNel febbraio 2008 risultava residente nella zona di Los Angeles con il marito, l'attore John Welsh; all'epoca stava lavorando sulla sua autobiografia, The Devil Made Me Do It.\nNel dicembre 2009 compare nel video della canzone \"Paradise Circus\" dei Massive Attack. Il video \u00e8 un'intervista a Georgina Spelvin intervallata da spezzoni di \"Miss Jones\".\nAutobiografia.\nNel maggio 2008 la sua autobiografia, The Devil Made Me Do It, fu pubblicata. Georgina Spelvin apparve in video in un breve filmato web, che annunciava l'uscita del libro ai suoi fan su internet. Il libro, che \u00e8 pubblicato in proprio, pu\u00f2 essere acquistato direttamente dal suo sito ufficiale."}
{"id": "2058694", "revid": "1223843", "url": "https://it.wikipedia.org/wiki?curid=2058694", "title": "Gemma di Vergy", "text": "Gemma di Vergy \u00e8 un'opera lirica di Gaetano Donizetti su libretto di Giovanni Emanuele Bidera. L'opera debutt\u00f2 il 24 dicembre 1834 al Teatro alla Scala di Milano, ottenendo un buon successo. Col passare del tempo l'opera usc\u00ec dal repertorio, ma fu eseguita nel 1975 a Napoli con Montserrat Caball\u00e9 nel ruolo della protagonista, e poi ripresa a Barcellona, New York e Bergamo.\nTrama.\nL'opera \u00e8 ambientata in Francia, all'epoca della guerra dei cent'anni. &lt;br&gt;\nGemma \u00e8 sposata con il Conte di Vergy, che sta per tornare dalla guerra. I suoi cavalieri Guido e Rolando per\u00f2 sanno che il conte di Vergy l'ha ripudiata, perch\u00e9 Gemma \u00e8 sterile e non pu\u00f2 avere figli; per questo si sposa con la giovane Ida di Gr\u00e9ville. Gemma, prima disperata, poi vendicativa, all'inizio cerca di uccidere Ida, ma poi, fallendo, chiede all'arabo Tamas, che la ama segretamente, di vendicarla. Tamas uccide il conte, ma Gemma si pente troppo tardi di ci\u00f2 che \u00e8 successo. Tamas si suicida, e Gemma, disperata, si proclama innocente, dicendo che tutto ci\u00f2 \u00e8 avvenuto per colpa del destino."}
{"id": "2058698", "revid": "110157", "url": "https://it.wikipedia.org/wiki?curid=2058698", "title": "Giacomo Beltrametti", "text": "Carriera.\nNella stagione 2008-2009 gioca come terzo portiere per l'Hockey Club Ambr\u00ec Piotta. Durante la 20\u00aa giornata di campionato, il derby del Ticino contro l'HC Lugano, \u00e8 stato chiamato come secondo portiere a sostituire l'esordiente Lorenzo Croce a sua volta impegnato nella sostituzione sul ghiaccio del titolare Thomas B\u00e4umle infortunatosi.\nBeltrametti gioca la sua prima partita integrale nella Lega Nazionale A il 13 novembre 2008 in trasferta contro il Gen\u00e8ve-Servette. Contemporaneamente ha giocato saltuariamente sei partite in LNB con la squadra degli Young Sprinters HC e nella nazionale svizzera Under-20, che era iscritta allo stesso campionato.\nSostituisce poi Krizan alla fine della stagione nella partita del 20 febbraio 2009 contro il Hockey Club Fribourg-Gott\u00e9ron e anche l'ultima della stagione, quella del 21 febbraio 2009 ancora contro il Gen\u00e8ve-Servette. Complessivamente le presenze in prima squadra, al termine della stagione sono 5.\nBeltrametti ha giocato la stagione successiva nell'HC Sierre, in Lega Nazionale B, terminando il campionato con 7 presenze. Nel 2010-2011, ha giocato con l'Hockey Club Chiasso, nella Prima Lega.\nStatistiche.\n\"Statistiche aggiornate ad agosto 2011.\""}
{"id": "2058706", "revid": "118481401", "url": "https://it.wikipedia.org/wiki?curid=2058706", "title": "Pierre-Ernest Weiss", "text": "Carriera.\nDal 1883 al 1886 studi\u00f2 Ingegneria Meccanica presso l'ETH a Zurigo, diplomandosi nel 1887.\nNel 1888 fu ammesso all'\u00c9cole Normale Sup\u00e9rieure a Parigi.\nNel 1895 fu nominato ma\u00eetre de conf\u00e9rences presso l'Universit\u00e0 di Rennes, ed ottenne lo stesso titolo nel 1899 all'Universit\u00e0 di Lione.\nNel 1902 divenne professore all'ETH, dove aveva studiato, ed inizi\u00f2 le sue ricerche in campo magnetico, seguito da molti Fisici.\nDurante la Prima guerra mondiale partecip\u00f2 ad alcune ricerche per la difesa e nel 1919 fond\u00f2 un istituto di Fisica presso l'Universit\u00e0 di Strasburgo."}
{"id": "2058710", "revid": "287204", "url": "https://it.wikipedia.org/wiki?curid=2058710", "title": "Alfa1 Capricorni", "text": "Alfa1 Capricorni (\u03b11 Cap / \u03b11 Capricorni) \u00e8 una stella multipla nella costellazione del Capricorno. Forma una binaria apparente con \u03b12 Capricorni. \u00c8 conosciuta come Algedi (nome che condivide con \u03b12 Capricorni), Gredi, e Prima Giedi.\nLa componente primaria, \u03b11 Capricorni A \u00e8 una stella di tipo G3Ib di magnitudine 4,30. \u00c8 inoltre una binaria spettroscopica con periodo incerto. La componente secondaria, \u03b11 Capricorni B, \u00e8 una stella di magnitudine 9,6 separata da 0,65 secondi d'arco dalla principale.\nSono state avvistate altre 4 componenti che condividono il moto proprio con la stella."}
{"id": "2058717", "revid": "1833487", "url": "https://it.wikipedia.org/wiki?curid=2058717", "title": "L\u00f6d\u00f6se", "text": "L\u00f6d\u00f6se (noto anche come \"Gamla L\u00f6d\u00f6se\", \"Gaml\u00f6se\" o \"Gammel\u00f6s\") \u00e8 un paese situato sulla costa occidentale della Svezia. Viene considerato il precursore dell'odierna G\u00f6teborg, seconda citt\u00e0 svedese per grandezza.\nStoria.\nL\u00f6d\u00f6se nell'anno 1000 era un importante snodo commerciale, situato tra l'attuale Oslo e Copenaghen, vicino alla foce del fiume G\u00f6ta. Era l'unico porto svedese sulla costa occidentale, e da questo veniva la grande importanza strategica. Schiacciata com'era tra Norvegia e Danimarca, L\u00f6d\u00f6se venne spostata nel luogo in cui sorge oggi G\u00f6teborg al fine di evitare le tasse imposte ai mercanti.\n nel comune di Lilla Edet, 40 chilometri a nord-est di G\u00f6teborg lungo il fiume G\u00f6ta. La storia medievale della citt\u00e0 \u00e8 raccontata nel museo aperto in citt\u00e0 nel 1996."}
{"id": "2058718", "revid": "287204", "url": "https://it.wikipedia.org/wiki?curid=2058718", "title": "Lodose", "text": ""}
{"id": "2058719", "revid": "2014155", "url": "https://it.wikipedia.org/wiki?curid=2058719", "title": "Filippina Carlotta di Prussia", "text": "Biografia.\nEra la quarta figlia del Federico Guglielmo I di Prussia, e di sua moglie, Sofia Dorotea di Hannover. Era perci\u00f2 sorella di Federico il Grande.\nMatrimonio.\nFilippina Carlotta spos\u00f2 il 2 luglio 1733 a Berlino Carlo I di Brunswick-Wolfenb\u00fcttel, figlio maggiore di Ferdinando Alberto II di Brunswick-L\u00fcneburg. Carlo aveva ereditato il titolo di Brunswick-Bevern e principe di Wolfenb\u00fcttel alla morte del padre nel 1735, diventando cos\u00ec duchessa consorte. \nNel contempo suo fratello Federico spos\u00f2 la sorella di Carlo, Elisabetta Cristina. Queste doppie nozze determinarono un'alleanza permanente delle due pi\u00f9 importanti dinastie protestanti della Germania del Nord, le Casate di Prussia e di Brunswick. La parentela dei due dinastie comport\u00f2 lo schieramento di Carlo I a favore di suo cognato nella Guerra dei sette anni, nonch\u00e9 la carriera del figlio di Filippina al servizio della Prussia. La stessa Filippina disse al suo figlio primogenito che voleva congedarsi dal servizio militare prussiano: \" Ti proibisco di mostrarti ai miei occhi, e se non l'hai fatto non comparirmi davanti qualora lo facessi, dato che la tua nascita e la tua parentela sono onorevoli\".\nLa coppia ebbe nove figli:\nFilippina Carlotta era considerata donna sensibile ed altamente istruita, che scrisse da s\u00e9, in lingua francese, un compendio degli scritti filosofici di Christian Wolff. La Duchessa segu\u00ec molto attentamente, anche per l'influenza del consigliere del Duca Johann Friedrich Wilhelm Jerusalem, lo sviluppo delle discipline umanistiche tedesche. Stim\u00f2 il poeta Salomon Gessner, con cui era apparso per la prima volta la loro \"piacevole lingua materna\" e fu in stretti rapporti con Friedrich Gottlieb Klopstock. \nLa vita di corte di Filippina Carlotta si concentrava sulla cerchia intellettuale che teneva prima e dopo cena nei suoi appartamenti di stato nel Grauer Hof, a cui attrasse studiosi e letterati con incarichi a corte. \nFilippina Carlotta inoltre lasci\u00f2 alla biblioteca di Wolfenb\u00fcttel la sua collezione, comprendente circa 4000 testi. \u00c8 sepolta nella Cattedrale di Brunswick.\nOggi nei due Wittumspalais di Weimar si trovano dipinti che mostrano Filippina Carlotta con il suo cane accanto ad un clavicembalo- un altro ritratto nella stessa posizione venne pi\u00f9 tardi fermato nella sua riproduzione da sua figlia Anna Amalia. Uno schermo da camino ricamato dalla Duchessa \u00e8 conservato nella Sala da Concerto del Nuovo Palazzo di Potsdam.\nBibliografia.\nin tedesco:"}
{"id": "2058721", "revid": "767487", "url": "https://it.wikipedia.org/wiki?curid=2058721", "title": "Mostri contro alieni", "text": "Mostri contro alieni (\"Monsters vs. Aliens\") \u00e8 un film di animazione del 2009 per la regia di Rob Letterman e Conrad Vernon, primo film d'animazione digitale in computer grafica 3D prodotto in stereoscopia dalla Dreamworks Animation. \u00c8 una commedia ispirata ai classici del cinema di fantascienza statunitense degli anni cinquanta. \u00c8 stato distribuito nella maggior parte del mondo il 27 marzo 2009.\nTrama.\nNel giorno del suo matrimonio, la ragazza californiana Susan Murphy viene contaminata da una sostanza radioattiva proveniente da un meteorite, iniziando a ingrandirsi fino a diventare alta quindici metri. La polizia accorre sul posto e il governo degli Stati Uniti la rinchiude nella base segreta denominata Area 51, ribattezzandola \"Ginormica\". All'interno della base Susan scopre di essere reclusa assieme a un gruppo di altri mostri come lei, raccolti dai militari nel corso degli anni. Del gruppo fanno parte il brillante Dottor Professor Scarafaggio, uno scienziato pazzo che ha l'aspetto dell'insetto pur conservando altezza umanoide, il muscoloso incrocio tra scimmia e pesce chiamato Anello Mancante, l'indistruttibile e gelatinoso B.O.B. (Bicarbonato Ostilezene Benzoato) e Insettosauro, una larva la cui altezza corrisponde a centoventi metri.\nLa loro reclusione non \u00e8 destinata a durare a lungo, poich\u00e9 un robot inviato dall'alieno Gallaxhar \u00e8 giunto negli Stati Uniti seminando panico e distruzione; su idea del generale W.R. Monger, che dirige la \"prigione\" dei mostri, e per ordine del Presidente degli Stati Uniti, il gruppo di mostri \u00e8 chiamato all'azione per combattere gli alieni e difendere la Terra.\nNel primo combattimento, dopo un lungo inseguimento fino al Golden Gate Bridge, il gigantesco robot sembra avere la meglio, ma la forza di volont\u00e0 di Susan riesce infine a distruggere l'automa. Quando torna a casa, Susan reincontra Derek, il suo mancato sposo, subito dopo la fine del programma che egli conduce alla televisione, il servizio meteo. Il presentatore, spaventato dalle dimensioni della ragazza, l'abbandona (ed anche per non avere una rinomanza inferiore alla sua).\nDopo uno sfogo piuttosto violento e un gran pianto Susan, ritrova i suoi nuovi amici ad una pompa di benzina, anche loro affranti per non aver fatto una buona impressione sui parenti di Susan, che li hanno visti come dei mostri spaventosi. Dopo essersi sfogata con i suoi amici mostri capisce il suo valore e decide di lasciarsi tutto alle spalle.\nSusan viene in seguito rapita dall'alieno Gallaxhar ed Insettosauro cerca di salvarla ma viene colpito da Gallaxhar con un'arma extraterrestre e tutti i mostri (specie Anello Mancante) sono affranti per l'accaduto. In seguito Susan si trova dentro l'astronave e Gallaxhar, dopo un inseguimento, estrae dal corpo della ragazza la sostanza radioattiva che l'aveva resa gigante, il Quantonium, privandola dei suoi poteri. In soccorso di Susan giunge il gruppo di amici mostri, che riesce a salvarla. Assieme fanno scattare l'autodistruzione: mentre le porte della base aliena si stanno per chiudere, Anello Mancante ruba una moto per fuggire in fretta, ma a causa della massa gelatinosa di B.O.B. e del loro peso corporeo i mostri scivolano gi\u00f9 e solo Susan riesce a uscire. La ragazza non vuole tuttavia abbandonare i suoi amici e cos\u00ec, con dei pezzi recuperati dalla moto, corre per la nave per cercare il modo di aprire le porte. Riesce a raggiungere Gallaxhar e dopo un combattimento la giovane riesce a recuperare il Quantonium che la rende di nuovo grandissima, in grado quindi di salvare i suoi amici rimasti bloccati portandoli finalmente in salvo.\nA pochi secondi dall'autodistruzione, il generale Monger giunge al salvataggio a cavallo di Insettosauro, che nel frattempo si \u00e8 trasformato in una gigantesca farfalla. La nave esplode e la famiglia di Susan si riunisce. Derek, dopo quanto \u00e8 successo, cerca di ritornare insieme a Susan, ma lei lo respinge. Il generale Monger comunica che c'\u00e8 una nuova minaccia, una lumaca entrata in un reattore nucleare, cos\u00ec Susan e i suoi amici volano in groppa a Insettosauro alla volta di Parigi.\nProduzione.\nOttenere l'effetto stereoscopico ha richiesto un extra di 15 milioni di dollari di budget.\nCon l'uscita di \"Mostri contro alieni\", tutti i film della Dreamworks Animation saranno distribuiti con il formato stereoscopico 3D.\nDistribuzione.\nIl film \u00e8 stato distribuito nella maggior parte del mondo il 27 marzo 2009.\nLa data di uscita venne spostata per evitare la concorrenza di \"Avatar\" di James Cameron.\nIn Italia \u00e8 stato distribuito nelle sale a partire dal 3 aprile 2009.\nAccoglienza.\nIncassi.\nIl film ha incassato 198.4 milioni di dollari nel suolo statunitense e 183.1 nel resto del mondo per un totale di 381.5 a livello globale.\nCritica.\nIl film ha ricevuto pareri positivi da parte della critica. Su Rotten Tomatoes ha una percentuale del gradimento del 72% sulla base di 215 critiche con un voto medio di 6.5/10, il consenso critico implica: \"Sebbene non si avvicini alla profondit\u00e0 dei migliori film d'animazione, \"Mostri contro Alieni\" ha abbastanza umorismo ed effetti speciali per intrattenere spettatori di tutte le et\u00e0.\".\" Su Metacritic, invece, ha un punteggio del 56 su 100 indicato \"recensioni miste o medie\" basato su 35 recensioni.\nAltri media.\nOltre al film principale, il franchise di \"Mostri contro alieni\" comprende anche un videogioco, un cortometraggio, \"Che colpo, B.O.B.!\" (\"B.O.B.'s Big Break\"), e due special televisivi, \"Mostri contro alieni - Zucche mutanti venute dallo spazio\" (\"Monsters vs. Aliens: Mutant Pumpkins from Outer Space\") e \"Night of the Living Carrots\". Dal 2013 viene inoltre trasmessa dalla rete televisiva Nickelodeon una omonima serie animata."}
{"id": "2058725", "revid": "123977655", "url": "https://it.wikipedia.org/wiki?curid=2058725", "title": "Idlib", "text": "Idlib () \u00e8 una citt\u00e0 della Siria nord-occidentale, situata vicino al confine con la Turchia, vicino all\u2019antica e grande citt\u00e0 archeologica di Ebla.\nGeografia umana.\n\u00c8 il capoluogo dell'omonimo governatorato. Ha una popolazione di 157.427 abitanti circa (stima 2009). \nStoria.\nDurante il dominio ottomano in Siria, tra il XVI e il XIX secolo, Idlib fu la capitale di un kada (\"capitale del sottodistretto\") che portava il suo nome, parte del pi\u00f9 grande Vilayet di Aleppo (\"Provincia di Aleppo\"). La citt\u00e0 era un centro di produzione di olive durante il regno del Gran Visir K\u00f6pr\u00fcl\u00fc Mehmed Pasha, che a sua volta ha lasciato il posto a una prospera industria del sapone a base di olive. Sebbene i principali mercati del sapone di Idlib fossero ad Aleppo, Antiochia e Hama, il prodotto fu esportato fino alla capitale ottomana di Istanbul. Idlib era anche un importante produttore di tessuti di cotone. Il viaggiatore occidentale Josias Leslie Porter not\u00f2 che Idlib era \"circondato da uliveti, raro in questa regione desolata\", e osserv\u00f2 che i suoi uliveti erano pi\u00f9 grandi di quelli di Damasco, Beirut o Gaza. A met\u00e0 del XIX secolo, la citt\u00e0 aveva una popolazione stimata di 8000 persone, tra cui 500 cristiani. Alla fine del XIX secolo, Idlib era \"fiorente\" e conteneva ancora un certo numero di famiglie cristiane, secondo l'orientalista tedesco Albert Socin.\nDurante la rivolta dal 2011 che ha dato origine alla guerra civile siriana, Idlib \u00e8 stato al centro delle proteste e dei combattimenti: divenne il centro di una campagna ribelle, che cattur\u00f2 temporaneamente la citt\u00e0 e il governatorato, prima di un'offensiva del governo nell'aprile 2012. Successivamente, le forze governative ripresero la citt\u00e0 e la provincia controllata dai ribelli dopo un mese di combattimenti, prima del tentativo di applicare il cessate il fuoco proposto da Kofi Annan. \nDopo l'offensiva di Idlib del marzo 2015, l'alleanza ribelle, guidata dal \"Fronte al-Nusra\" e da \"Ahrar al-Sham\", \u00e8 riuscita nella seconda battaglia di Idlib ad espugnare la citt\u00e0, oltre ad assediare le citt\u00e0 a maggioranza sciita di Al-Fu'ah e Kafriya a nord. \nNel mese di aprile 2015, fu proposta come sede provvisoria dell'opposizione siriana. Il 23 luglio 2017, le forze di \"Ahrar al-Cham\" abbandonarono Idlib e la citt\u00e0 pass\u00f2 interamente sotto il controllo dei jihadisti di Hayat \"Tahrir al-Cham\".\nNel settembre 2018 Russia e Turchia si accordarono su una zona demilitarizzata in Idlib, ma dopo l\"'escalation\" dei combattimenti che portarono all'espulsione degli integralisti - durante i quali, il 27 ottobre 2019, la zona \u00e8 stato il luogo della morte del califfo Abu Bakr al-Baghdadi - il governo siriano non ha riconosciuto tali accordi ed ha iniziato la sua avanzata militare per riconquistare la citt\u00e0, con seguito di gravi effetti sulla popolazione civile."}
{"id": "2058727", "revid": "123494939", "url": "https://it.wikipedia.org/wiki?curid=2058727", "title": "Operatore di telefonia satellitare", "text": ""}
{"id": "2058732", "revid": "1543377", "url": "https://it.wikipedia.org/wiki?curid=2058732", "title": "Barry McGuire", "text": "Carriera.\nDopo aver pubblicato un singolo nel 1961 \"The Tree\", Barry McGuire forma un duo con Barry Kane, che diventeranno i New Christy Minstrels nel 1962. Tuttavia nel 1965 dopo aver registrato l'album \"Chim Chim Cher-ee\", McGuire lascia il gruppo e prosegue la propria carriera come solista.\nCome solista di rock-folk degli anni sessanta, McGuire diventa popolare principalmente per i brani \"Eve of Destruction\" e \"Sins of the Family\", entrambi scritti da P.F. Sloan. Altri suoi successi sono stati \"Child of Our Times\", scritto insieme a Steve Barri e \"Cloudy Afternoon (Raindrops)\", composto da Travis Edmonson. \"Eve of Destruction\" il 25 settembre 1965 arriv\u00f2 alla prima posizione della \"Billboard Hot 100\", la prima e l'unica volta che McGuire entr\u00f2 nella top 40 pop statunitense.\nMcGuire \u00e8 apparso nei film del 1967 \"The President's Analyst\" con James Coburn, \"Old Wrangle\", ed in \"Werewolves on Wheels\" nel 1971. McGuire ha anche preso parte per un anno al musical di Broadway \"Hair (musical)\".\nDagli anni settanta ha abbracciato la religione cristiana, aderendo al movimento musicale del christian rock e pubblicando alcuni album per la Myrrh Records, che lascer\u00e0 nel 1976. Gli album successivi della carriera di McGuire saranno pubblicati dalla Sparrow Records, anche se nel 1980 decider\u00e0 di ritirarsi dall'industria discografica e ritirarsi a vita privata in Nuova Zelanda.\nNegli anni novanta Barry McGuire torner\u00e0 negli Stati Uniti, e si unir\u00e0 con Terry Talbot per registrare con il nome collettivo \"Talbot McGuire\". Il duo ha pubblicato quattro album dal 1996 al 2000. Nel 2008 McGuire girer\u00e0 l'America in tour, insieme al collega John York.\nControversie.\nLa sua canzone \"Eve of Destruction\" venne censurata in alcuni stati USA, e anche da Radio Scotland. Venne posta in una \"lista con restrizioni\" dalla BBC e non fu possibile riprodurla in \"programmi di intrattenimento generico\"."}
{"id": "2058734", "revid": "2149966", "url": "https://it.wikipedia.org/wiki?curid=2058734", "title": "Studio Babelsberg", "text": "Lo studio Babelsberg \u00e8 un circuito di teatri di posa, sale per le riprese e studi cinematografici. \u00c8 situato nel quartiere Babelsberg della citt\u00e0 di Potsdam (Germania), ed \u00e8 conosciuto principalmente per essere il pi\u00f9 antico studio cinematografico al mondo.\nLo studio cinematografico si estende su un'area di 25.000 m2, e nella zona occupata \u00e8 anche presente un parco a tema chiamato \"Filmpark Babelsberg\" cui sono solite attrazioni, talk show e stunt di vari artisti.\nStoria.\nLa storia della fondazione risale al 1911, anno in cui la societ\u00e0 Bioskop pos\u00f2 la prima pietra per la costruzione di un edificio dedito alla lavorazione di piccole produzioni cinematografiche. Il primo film ripreso al Babelsberg \u00e8 datato febbraio 1912, ma non si sa nulla su esso poich\u00e9 \u00e8 andato perduto. Al termine della grande guerra, la Deutsche Bioskop AG si fonde con la tedesca \"Decla\" e i Babelsberg vengono posti sotto il contratto Decla-Bioskop.\nNel 1921 si scioglie il patto Decla-Bioskop ed entra come socio agli studi la neonata casa cinematografica UFA, che successivamente si occupa dell'allargamento edilizio con nuove aule e teatri di posa.\nGrazie ai miglioramenti apportati, nel 1926 allo studio viene offerto di coprire la lavorazione del film fantascientifico \"Metropolis\". Nel 1929, gli studi sono nuovamente oggetto di ampliamento, e viene costruito il primo laboratorio per il sonoro, il \"Tonkreuz\", cosa che permette la produzione del primo film con audio della storia cinematografica tedesca, \"Melodie des Herzens\" con Willy Fritsch.\nTra il 2005 e il 2009 lo studio \u00e8 stato utilizzato per alcune riprese della soap opera \"La strada per la felicit\u00e0\"."}
{"id": "2058736", "revid": "104458", "url": "https://it.wikipedia.org/wiki?curid=2058736", "title": "Jessica Walter (sciatrice)", "text": "Biografia.\nResidente a Planken, era una specialista delle prove tecniche e ottenne i migliori risultati nello slalom speciale. Attiva in gare FIS dal gennaio del 2000, esord\u00ec in Coppa Europa il 16 gennaio 2001 a Davos (45\u00aa in slalom gigante). Nella stessa stagione prese parte alla sua prima edizione dei Mondiali juniores, mentre in quella seguente esord\u00ec in Coppa del Mondo (il 22 dicembre 2002 a Lenzerheide, senza qualificarsi per la seconda manche dello slalom speciale in programma) e partecip\u00f2 alla sua unica rassegna iridata, Sankt Moritz 2003, classificandosi 36\u00aa nello slalom gigante e 34\u00aa nello slalom speciale.\nLa stagione 2003-2004 fu la migliore della Walter, in particolare durante il mese di febbraio: il 6 a Lenggries vinse la sua unica gara di Coppa Europa, uno slalom speciale (fu anche il suo primo podio nel circuito continentale); l'8 ottenne il suo miglior piazzamento in Coppa del Mondo (17\u00aa nello slalom speciale di Zwiesel); il 14 vinse la medaglia d'argento nello slalom gigante ai Mondiali juniores di Maribor, preceduta solo dalla tedesca Maria Riesch; il 21 colse il suo ultimo podio in Coppa Europa (2\u00aa nello slalom gigante di Krompachy).\nAi XX Giochi olimpici invernali di , dopo essere stata portabandiera del Liechtenstein durante la cerimonia di apertura, si classific\u00f2 32\u00aa nello slalom speciale. Si ritir\u00f2 all'inizio della stagione 2006-2007 e la sua ultima gara in carriera fu lo slalom speciale di Coppa del Mondo disputato a Semmering il 29 dicembre, nel quale non si qualific\u00f2 per la seconda manche.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "2058740", "revid": "1856513", "url": "https://it.wikipedia.org/wiki?curid=2058740", "title": "Air Seychelles", "text": "Air Seychelles \u00e8 la compagnia aerea di bandiera delle isole omonime; la sua base principale \u00e8 presso l'aeroporto Internazionale delle Seychelles situato a Mah\u00e9. La compagnia effettua voli internazionali verso Europa, Asia e Medio Oriente e voli di linea e charter verso le isole dell'Arcipelago. \u00c8 posseduta al 60% dal governo locale ed al 40% da Etihad Airways.\nStoria.\nNel 1977 il Governo delle Seychelles acquista diverse piccole compagnie aeree e le raggruppa in un'unica entit\u00e0 che prende il nome di Air Seychelles.\nNel 1983, con lo scopo di aprire le rotte verso l'Europa, viene acquistato un Douglas DC-10 ed il 26 ottobre dello stesso anno viene inaugurata la linea Mah\u00e9-Francoforte-Londra. Nel 1987, per far fronte alle numerose richieste dei viaggiatori, vengono acquistati due Boeing 707-300.\nNel 1989 viene acquistato un Boeing 767-300 mentre nel 1993 viene noleggiato un Boeing 757 per incrementare le rotte verso l'Europa. Nel 1997 Air Seychelles stipula un accordo con Air France per ampliare i voli tra Parigi e Mah\u00e9 utilizzando il proprio Boeing 767.\nNel 2002 viene acquistato uno Short 360 da utilizzare per i brevi voli interni, mentre nel 2003, dopo aver firmato un accordo di collaborazione con FedEx, Air Seychelles noleggia un Antonov An-12 per sviluppare il settore cargo della compagnia.\nNel 2007 la compagnia diventa cliente di lancio del DHC-6-400. Nel 2011 Air Seychelles lancia la nuova livrea che progressivamente viene adottata su tutti i velivoli in flotta. \nNel 2012 Etihad Airways acquista il 40% delle azioni di Air Seychelles che entra cos\u00ec a far parte del network della compagnia di Abu Dhabi; nel 2013 vengono introdotti in flotta due Airbus A330-300.\nNel 2014 la flotta viene ulteriormente ingrandita grazie all'acquisto di due DHC-6-400 e di un Airbus A320.\nDestinazioni.\nAir Seychelles opera voli verso 10 destinazioni in 2 continenti, i paesi verso cui vola sono i seguenti:\nAccordi commerciali.\nAl 2022 Air Seychelles ha accordi di code-share con le seguenti compagnie:\nFlotta.\nFlotta attuale.\nAd aprile 2021 la flotta di Air Seychelles \u00e8 cos\u00ec composta:\nFlotta storica.\nIn passato Air Seychelles ha operato i suoi voli con i seguenti aeromobili:\nLivrea.\nNell'ottobre 2011, dopo quasi 25 anni nei tradizionali colori locali rosso, bianco e verde con due sterne bianche (\"Gygis alba\" , l'uccello nazionale delle Seychelles), Air Seychelles ha dipinto il suo primo Boeing 767-300ER nei nuovi colori dell'azienda. I colori usati sulla coda sono blu, verde, rosso e bianco."}
{"id": "2058742", "revid": "125287838", "url": "https://it.wikipedia.org/wiki?curid=2058742", "title": "Marcus Sittikus von Hohenems", "text": "Biografia.\nNipote di Wolf Dietrich von Raitenau, suo predecessore come arcivescovo di Salisburgo, Markus Sittikus von Hohenems venne predestinato sin dalla giovent\u00f9 a ricoprire in futuro una carica ecclesiastica. La sua famiglia era gi\u00e0 largamente introdotta alla carriera ecclesiastica ed egli era figlio di Ortensia Borromeo e di Jacob Hannibal von Ems zu Hohenems, celebre condottiero, e quindi pronipote di papa Pio IV e cugino di san Carlo Borromeo. Egli stesso era poi nipote del cardinale Marco Sittico Altemps.\nGi\u00e0 al tempo della reggenza di suo zio, Salisburgo si trovava sottoposta al governo bavarese ma l'arcivescovo aveva sempre confermato il proprio possesso sulla fortezza cittadina di Hohensalzburg, ribadendo difatti la forza indipendentista del principato ecclesiastico austriaco.\nIl 24 marzo 1612, alla morte dello zio von Reitenaus, von Hohenems venne chiamato a succedergli sulla cattedra arcivescovile salisburghese, ma fin dall'inizio si intese che egli non sarebbe stato un burattino nelle mani di Massimiliano di Baviera, ma anzi continu\u00f2 strenuamente la politica inaugurata dal suo predecessore. Nel settembre del 1612, inoltre, prese gli ordini sacri e divenne sacerdote a tutti gli effetti. Come primo atto egli si rifiut\u00f2, pur arcivescovo, di entrare a far parte della Lega Cattolica promossa dalla Baviera, perch\u00e9 contrario alla politica di quel paese. Evit\u00f2 cos\u00ec che Salisburgo venisse coinvolta nella rovinosa Guerra dei Trent'anni.\nInteressandosi di architettura, continu\u00f2 l'opera del suo predecessore anche se in forma pi\u00f9 modesta. Scelse per la costruzione del nuovo duomo l'architetto italiano Santino Solari che rivisit\u00f2 il progetto gi\u00e0 pensato da Vincenzo Scamozzi riducendolo di due terzi. Nel 1614 pose la prima pietra del nuovo edificio che sarebbe stato completato solo nel 1628 dal suo successore, Paride Lodron. Fece erigere anche la chiesa di San Marco e l'ospedale dei Fratelli della Misericordia (distrutto da una frana nel 1669), oltre alla chiesa del Corpus Domini che venne demolita in seguito dall'arcivescovo Colloredo nel XVIII secolo.\nCon il denaro del proprio patrimonio fece costruire, sempre da Santino Solari, l'\"Hellbrunn\" insieme al vasto parco circostante che ancora oggi costituisce uno dei pi\u00f9 importanti centri verdi della citt\u00e0, oltre alla villa rustica di stile italiano annessa al parco. Come il proprio predecessore, fu il diffusore principale dello stile barocco nell'area del salisburghese.\nMor\u00ec a Salisburgo il 9 ottobre 1619 e gli successe il nipote Paride Lodron."}
{"id": "2058748", "revid": "22475", "url": "https://it.wikipedia.org/wiki?curid=2058748", "title": "Divisi\u00f3n de Honor de Rugby", "text": ""}
{"id": "2058751", "revid": "628767", "url": "https://it.wikipedia.org/wiki?curid=2058751", "title": "Livoniani", "text": ""}
{"id": "2058753", "revid": "1543377", "url": "https://it.wikipedia.org/wiki?curid=2058753", "title": "Lemovii", "text": "I Lemovii o Lemonii furono un antico popolo germanico, citato solo da Tacito. Egli scrisse che vivevano nei pressi dei Rugi. Molti storici pensano che fossero una trib\u00f9 germanica, anche se alcuni li associano ai non germanici Livoni.\nOrganizzazione militare.\nStando a Tacito, erano simili, nell'armamento e nelle istituzioni ai Goti, di cui erano vicini. Sempre Tacito racconta che i Lemovii, come pure i Goti e i Rugi, portassero in guerra scudi rotondi e spade corte."}
{"id": "2058759", "revid": "287204", "url": "https://it.wikipedia.org/wiki?curid=2058759", "title": "Nazionale di hockey su ghiaccio della Svizzera", "text": "La nazionale di hockey su ghiaccio della Svizzera \u00e8 la rappresentativa nazionale della Svizzera nelle competizioni internazionali."}
{"id": "2058763", "revid": "104265", "url": "https://it.wikipedia.org/wiki?curid=2058763", "title": "Lentiensi", "text": "I Lentiensi (tedesco: \"Lentienser\")\nFurono una trib\u00f9 alemannica stanziata nella regione compresa tra il fiume Danubio a nord, il fiume Iller ad est ed il lago di Costanza a sud, in quella che oggi \u00e8 la Germania meridionale.\nEtnonimo.\nIl nome latino \"Lentienes\" deriva dal nome del villaggio celtico \"Lentia\". Attualmente una regione a nord del lago di Costanza si chiama Linzgau.\nStoria.\nDi loro si dice che furono una delle trib\u00f9 pi\u00f9 ribelli del tempo. Esistono solo due citazioni dei Lentiensi, entrambe fatte dallo storico romano Ammiano Marcellino (330-395).\nApparvero la prima volta nel 355, quando al comandante romano Arbetio venne ordinato dall'imperatore Costanzo II di punire i Lentiensi per numerose incursioni fatte all'interno dell'impero romano. La seconda volta vengono citati nel 378, quando attraversarono il Reno ghiacciato invadendo l'impero romano. Vennero sconfitti dall'imperatore romano Graziano nella battaglia di Argentovaria (attuale Colmar in Alsazia), quando mor\u00ec anche il loro re, Priario. Questa battaglia fu l'ultima campagna dell'imperatore romano oltre il limes. Fu anche l'ultima volta che il popolo dei Lentiensi venne citato nei documenti storici."}
{"id": "2058772", "revid": "1305772", "url": "https://it.wikipedia.org/wiki?curid=2058772", "title": "Kujby\u0161ev", "text": ""}
{"id": "2058773", "revid": "125155414", "url": "https://it.wikipedia.org/wiki?curid=2058773", "title": "Archelao II di Macedonia", "text": "Figlio di Archelao I e fratello di Oreste, dopo la morte dello zio Aeropo II, sal\u00ec al trono e regn\u00f2, secondo Eusebio di Cesarea, per quattro anni. Nel 393 a.C. venne assassinato (forse per sbaglio) durante una battuta di caccia, similmente a suo padre. Gli succedette Aminta II. \nDalle fonti risulta comunque una certa discrepanza riguardo alle date del suo periodo di regno; secondo il \"Chronicon\" di Eusebio di Cesarea regn\u00f2 per quattro anni; altrove viene riportato un periodo di sette anni."}
{"id": "2058775", "revid": "486946", "url": "https://it.wikipedia.org/wiki?curid=2058775", "title": "Dialetti abruzzesi", "text": ""}
{"id": "2058777", "revid": "599013", "url": "https://it.wikipedia.org/wiki?curid=2058777", "title": "Jos\u00e9 Mar\u00eda Olaz\u00e1bal", "text": "Ha vinto per due volte il Masters, uno dei quattro tornei Major di golf.\n\u00c8 stato per pi\u00f9 di 300 settimane nella classifica dei primi dieci giocatori del mondo dell'Official World Golf Rankings e ha fatto parte della squadra europea di Ryder Cup in sette occasioni: \u00e8 celebre la coppia che formava in tali occasioni con l'altro campione spagnolo Severiano Ballesteros.\nIn carriera ha vinto complessivamente 29 tornei, 4 Ryder Cup ed \u00e8 stato capitano della vittoriosa squadra europea nel 2012."}
{"id": "2058780", "revid": "287204", "url": "https://it.wikipedia.org/wiki?curid=2058780", "title": "Jose Maria Olazabal", "text": ""}
{"id": "2058784", "revid": "327773", "url": "https://it.wikipedia.org/wiki?curid=2058784", "title": "Santalum album", "text": "Il sandalo citrino (Santalum album L.) \u00e8 una piccola pianta tropicale della famiglia delle Santalaceae. Alcuni popoli hanno attribuito grande significato alla sua fragranza e alle sue qualit\u00e0 medicinali.\nDistribuzione e habitat.\nLa pianta \u00e8 originaria dell'India meridionale, dell'Indonesia orientale e dell'Australia settentrionale, ma attualmente cresce nelle foreste tropicali e subtropicali di differenti Paesi, con clima umido, piovoso (tra 500 e 3000\u00a0mm annuali) e con una temperatura compresa fra 0 e 38\u00a0\u00b0C, e vive anche un secolo.\nEcologia.\nLa pianta cresce in associazione simbiotica o parassitica con altri vegetali.\nMorfologia.\n\u00c8 un albero sempreverde che pu\u00f2 raggiungere i 10 metri e che colpisce per la sua bellezza.\nPossiede foglie intere ed opposte.\nLa pianta \u00e8 provvista di piccoli fiori.\nIl frutto \u00e8 carnoso e manifesta un calice persistente.\nConservazione.\nLa \"IUCN Red List\" classifica \"S. album\" come specie vulnerabile.\nUsi.\nIl suo legno contiene un olio volatile (olio di sandalo) utilizzato prevalentemente nei prodotti per massaggio e in quelli per l'igiene e la pulizia (saponi dermopurificanti).\nIn Asia, nella medicina ayurvedica il sandalo \u00e8 utilizzato come astringente e diuretico e la polvere del legno veniva usata per curare la gonorrea.\nAttualmente il sandalo \u00e8 indicato, sempre sotto prescrizione e controllo medico, come balsamico e antisettico ed impiegato nella terapie delle cistiti. In aromaterapia gli vengono attribuite propriet\u00e0 battericide, sedative, antidepressive, afrodisiache.\nUn'antica credenza popolare indiana affermava che nessuno spirito maligno potesse entrare in un luogo impregnato del profumo di sandalo."}
{"id": "2058785", "revid": "1516087", "url": "https://it.wikipedia.org/wiki?curid=2058785", "title": "Formula One 04", "text": "Formula One 04 \u00e8 un videogioco per PlayStation 2 pubblicato nel 2004 e distribuito da Sony. Il gioco \u00e8 basato sulla stagione 2004 di Formula 1 e sono compresi tutti i piloti, le scuderie e i circuiti del mondiale, anche i nuovi impianti del Bahrain e della Cina.\nNovit\u00e0.\nLa novit\u00e0 sostanziale \u00e8 la modalit\u00e0 Carriera, che consiste nel creare un proprio personaggio (nome, casco, nazionalit\u00e0 e volto), trovare un posto in un team e iniziare a gareggiare.\n\u00c8 disponibile anche la nuova modalit\u00e0 online.\nUn'altra novit\u00e0 del gioco sono le auto sbloccabili. Si possono attivare vincendo GP, Campionati del Mondo o nella modalit\u00e0 Carriera.\nValutazioni.\nIl lavoro sulla grafica \u00e8 stato molto buono, decisamente migliore rispetto al gioco precedente. Anche gli effetti sonori hanno ricevuto un sostanziale cambiamento, in positivo.\nInoltre, nel gioco \u00e8 stata introdotta la visuale del pilota, vedendo anche l'interno del casco, con lo sporco che si posa sulla visiera (un po' come nel gioco del 1997, ma pi\u00f9 dettagliato).\nA differenza del '97 appunto, la visiera si pulisce in automatico (mentre nel gioco precedente era necessario premere il tasto triangolo), dove si vede il braccio del pilota che toglie una visiera.\nComunque nei giochi successivi la visiera non si sporcher\u00e0.\nTeam e piloti.\n1.Michael Schumacher\n2.Rubens Barrichello\n3.Juan Pablo Montoya\n4.Ralf Schumacher\n5.David Coulthard\n6.Kimi R\u00e4ikk\u00f6nen\n7.Jarno Trulli\n8.Fernando Alonso\n9.Jenson Button\n10.Takuma Sat\u014d\n11.Giancarlo Fisichella\n12.Felipe Massa\n14.Mark Webber\n15.Christian Klien\n16.Cristiano Da Matta\n17.Olivier Panis\n18.Nick Heidfeld\n19.Giorgio Pantano\n20.Gianmaria Bruni\n21.Zsolt Baumgartner"}
{"id": "2058795", "revid": "287204", "url": "https://it.wikipedia.org/wiki?curid=2058795", "title": "Unione Sportiva Citt\u00e0 di Palermo 1997-1998", "text": "Questa voce raccoglie le informazioni riguardanti l'Unione Sportiva Citt\u00e0 di Palermo nelle competizioni ufficiali della stagione 1997-1998.\nStagione.\nIl ritiro estivo che ha dato il via alla nuova stagione sportiva del Palermo si \u00e8 svolto ad Ampezzo.\nIn questa stagione in Serie C1, fresco di retrocessione dalla Serie B, il Palermo gioca uno dei peggiori campionati della propria storia, stazionando, nel campionato di terza serie, intorno al centro della classifica e finendo poi in zona play-out. Dopo la settima giornata finita con una sconfitta casalinga contro la e visto il rendimento negativo con due vittorie, due pareggi e tre sconfitte fino a quel momento, l'allenatore Giorgio Rumignani viene esonerato e, dall'ottava giornata, \u00e8 sostituito da Ignazio Arcoleo. L'apice arriva il 12 maggio della stessa annata, in cui alcuni tifosi, delusi ed esagitati, in un allenamento della squadra e dopo due sconfitte consecutive alla terzultima e alla penultima giornata, rispettivamente contro e , prendono di mira la compagine, condannata ai play-out per la prima volta (inutile si era rivelato il 4-1 sulla all'ultima partita, una vittoria che per\u00f2 mancava da due mesi), chiudendola con un catenaccio all'interno dello Stadio della Favorita. In serata vi \u00e8 stata risolta la situazione con un incontro con l'allora presidente Giovanni Ferrara con i sostenitori. Il gesto non ha evitato la retrocessione sul campo, in assoluto la prima seconda consecutiva e la prima in Serie C2, dopo gli spareggi contro la di Roberto Chiancone e Simone Loria: uno perso all'andata fuori 1-0 a Battipaglia il 31 maggio e l'altro pareggiato al ritorno in casa 0-0 a Palermo il 7 giugno, dove qui ai rosanero, sotto un sole cocente e con circa spettatori accorsi, sarebbe bastato un gol per avere ragione dei campani vincitori all'andata e salvarsi in virt\u00f9 del miglior piazzamento in campionato nella stagione regolare. La societ\u00e0, per\u00f2, per blasone sportivo, impianto, pubblico ed essendo la prima tra le squadre retrocesse dalla C1 nell'ultima stagione che aveva fatto pi\u00f9 punti, viene successivamente ripescata a fine luglio del 1998, in seguito alla cancellazione dell' per inadempienze economiche.\nAll'inizio del girone di andata del campionato, nel settembre 1997, lo stadio della Favorita \u00e8 stato sottoposto a tre mesi di chiusura forzata, fino al dicembre dello stesso anno, necessari per il rifacimento del manto erboso: il Palermo ha cos\u00ec disputato i suoi incontri casalinghi al Velodromo Paolo Borsellino, dalla gara \"Palermo-Giulianova\" alla gara \"Palermo-Savoia\", includendo anche una partita di Coppa Italia Serie C, \"Palermo-Trapani\".\nIn Coppa Italia la squadra viene eliminata al primo turno dalla .\nVisto che ha partecipato alla Coppa Italia di Serie A e Serie B ed \u00e8 un neoretrocedente da quest'ultimo livello calcistico, nella Coppa Italia di Serie C, invece, il club entra direttamente in gioco nella fase ad eliminazione diretta e arriva semifinalista, anche grazie alle reti di Mark Dittgen che durante la stagione si infortuner\u00e0, poi perdendo con il di Gianni Comandini la doppia sfida a marzo: sia l'andata a Cesena che il ritorno in Sicilia (nell'ordine 2-0 e 1-0).\nA livello giovanile conquista storicamente, per l'unica volta, la \"Coppa Allievi Professionisti\", battendo il in trasferta sul campo neutro dello stadio Amedeo Damiano, a Saluzzo (provincia di Cuneo).\nMaglie e sponsor.\nLa maglia era rosanero.\nLo sponsor era Tomarchio Natur\u00e0, un'azienda di Acireale che produce bibite analcoliche con agrumi di Sicilia, dal 1920, di cui il logo era al centro della divisa sportiva del club."}
{"id": "2058798", "revid": "1543377", "url": "https://it.wikipedia.org/wiki?curid=2058798", "title": "Municipalit\u00e0 locale di Kgetlengrivier", "text": " \nKgetlengrivier \u00e8 una municipalit\u00e0 locale (in inglese Kgetlengrivier Local Municipality) appartenente alla municipalit\u00e0 distrettuale di Bojanala della provincia del Nordovest in Sudafrica. In base al censimento del 2001 la sua popolazione \u00e8 di 36.478 abitanti.\nIl suo territorio si estende su una superficie di ed \u00e8 suddiviso in 5 circoscrizioni elettorali (\"wards\"). Il suo codice di distretto \u00e8 NW374.\nGeografia fisica.\nConfini.\nLa municipalit\u00e0 locale di Kgetleng Rivier confina a nord con quella di Moses Kotane, a est con quella di Rustenburg, a sud con quella di Ventersdorp (Dr Kenneth Kaunda), a ovest con quelle di Ditsobola e Ramotshere Moiloa (Ngaka Modiri Molema)."}
{"id": "2058799", "revid": "242434", "url": "https://it.wikipedia.org/wiki?curid=2058799", "title": "Scaramantici", "text": ""}
{"id": "2058806", "revid": "1543377", "url": "https://it.wikipedia.org/wiki?curid=2058806", "title": "Curtis Strange", "text": "Ha vinto per 2 volte consecutive gli U.S. Open, nel 1988 e 1989. Nel 1988 \u00e8 stato il primo giocatore a superare la barriera del milione di dollari vinti in premi in una stagione nel PGA Tour\nHa fatto parte per cinque volte della squadra statunitense di Ryder Cup e ne \u00e8 stato il capitano nel 2002.\nNel 2007 \u00e8 stato introdotto nella World Golf Hall of Fame.\nComplessivamente in carriera ha vinto 27 tornei."}
{"id": "2058812", "revid": "300067", "url": "https://it.wikipedia.org/wiki?curid=2058812", "title": "Tree Rollins", "text": ""}
{"id": "2058814", "revid": "122631415", "url": "https://it.wikipedia.org/wiki?curid=2058814", "title": "Giovanni Emanuele Bidera", "text": "Biografia.\nFiglio di Pietro Anastasio e Anna Maria Dara, Emanuele nacque il 4 dicembre 1784 in una nobile famiglia \"arb\u00ebresh\". Viene riportato che in giovinezza abbracci\u00f2 le idee liberali e nazionaliste e che il padre, per dissuaderlo, lo fece entrare nel \"Seminario Italo-Albanese\" di Palermo, dove ben presto diede prova di vivacissimo ingegno. All'et\u00e0 di diciotto anni, lasci\u00f2 la casa paterna e si trasfer\u00ec a Napoli dove inizi\u00f2 a fare il pittore e il ritrattista prima di occuparsi di teatro. Fece di volta in volta lo scenografo, il costumista, l'attore, l'autore, il traduttore di commedie dal francese e poi l'impresario teatrale. \nA partire dal 1828, inizi\u00f2 a pubblicare, in fascicoli, il trattato \"L'arte di declamare\". Nel 1830 fond\u00f2 una scuola pubblica di dizione, la prima del genere a Napoli. Ivi conobbe Girolamo De Rada, col quale si leg\u00f2 in amicizia ed insieme s\u00ec sbizzarr\u00ec nel proporre le pi\u00f9 strane etimologie, capricciosamente basate sull'albanese, per l'interpretazione dei nomi di antiche divinit\u00e0, di antichi popoli e di eroi, rinovellando le opere di Nicol\u00f2 Chetta e di mons. Giuseppe Crispi. Scrisse delle opere, come \"Quaranta secoli, racconti su le due Sicilie dal Pelasgo Matn-eer\", in cui si riscontrano versi in lingua albanese, o suoi o di altri, ovvero ricavati dai canti tradizionali.\nA seguito della fama che lo raggiunse venne ingaggiato dall'impresario Domenico Barbaja, direttore del Teatro San Carlo, come insegnante di dizione e quindi come librettista ufficiale del teatro. \u00c8 in questa veste che fornir\u00e0 a Gaetano Donizetti i libretti di due opere: \"Gemma di Vergy\" e \"Marin Faliero\". Successivamente scrisse per lui anche numerosi testi per romanze e canzoni come \"La conocchia\", ispirata da una poesia siciliana di Giovanni Meli che era stato il suo maestro a Palermo.\nEgli \u00e8 particolarmente noto per aver scritto una guida turistica di Napoli e dei suoi dintorni: \"Passeggiata per Napoli e contorni\" (1844).\nVerso la fine della sua vita fece ritorno a Palermo dove collabor\u00f2 a \"Il Poligrafo\"."}
{"id": "2058824", "revid": "182470", "url": "https://it.wikipedia.org/wiki?curid=2058824", "title": "Turistici", "text": ""}
{"id": "2058825", "revid": "729019", "url": "https://it.wikipedia.org/wiki?curid=2058825", "title": "Mangup", "text": "Mangup (ucraino: \u041c\u0430\u043d\u0433\u0443\u043f, russo: \u041c\u0430\u043d\u0433\u0443\u043f, tataro: Mangup), nota anche come \"Mangup Kale\", \u00e8 una fortezza storica situata in Crimea, e per la precisione su un altipiano 14 chilometri ad est di Sebastopoli (antica Cherson). Nel medioevo era nota come Doros, ma in seguito prese il nome Kipchaki di \"Mangup\" (\"kale\" significa \"fortezza\").\nStoria.\nL'insediamento risale al III secolo, ma venne fortificato da Giustiniano I solo a met\u00e0 del 500. Venne abitato e governato soprattutto dai Goti di Crimea, e divenne il centro del loro autonomo principato. Venne conquistata dai Cazari all'inizio del 700 divenendo il centro di una fallimentare rivolta gotica contro i Cazari, guidata da Giovanni di Gothia.\nIl principato di Doros fu sotto il governo bizantino all'incirca tra la met\u00e0 dell'800 e l'anno 1000, quando cadde sotto l'influenza di poteri contrastanti (Rus' di Kiev e la confederazione tribale dei Kipchaki. La citt\u00e0 venne rovinata molte volte dai terremoti nel corso dell'XI secolo, e riusc\u00ec a mantenere la propria autonomia anche durante la conquista mongola della Crimea, anche se fu obbligata a pagare i tributi al Grande Khan.\nNel 1300 Mangup fu il centro del principato di Teodoro, uno stato alleato dell'impero di Trebisonda. La dinastia regnante, discendente dalla casa reale trapezuntina, si chiamava \"Gabras\" (in greco) o \"Chowra\" (in turco). Alla fine del XIV secolo un ramo della dinastia si spost\u00f2 a Mosca, dove fond\u00f2 il monastero di Simonov. I Khovrins, come si fecero chiamare, erano i tesorieri ereditari del Granducato di Mosca. Nel XVI secolo modificarono il loro nome in Golovin.\nNel 1475 \u015etefan cel Mare sped\u00ec il fratellastro, Alessandro Gabras, a Mangup con l'obbiettivo di sostituire il regnante locale della famiglia di Gabras, fratello di Alessandro e vassallo degli Ottomani. Nel maggio dello stesso anno il comandante ottomano Gedik Ahmet Pasha conquist\u00f2 Caffa ed alla fine dell'anno, dopo cinque mesi di assedio a Mangup, la citt\u00e0 si arrese. Nonostante buona parte della Crimea rimanesse a far parte del Khanato di Crimea, ora vassallo degli Ottomani, le terre che erano state di Teodoro e la Crimea meridionale vennero amministrate direttamente dalla Sublime porta.\nL'inesorabile declino della citt\u00e0 prosegu\u00ec. Nel 1774 la fortezza venne abbandonata dalle guarnigioni turche. Gli ultimi abitanti, una piccola comunit\u00e0 di Caraimi, abbandon\u00f2 la citt\u00e0 nel 1790."}
{"id": "2058826", "revid": "1494169", "url": "https://it.wikipedia.org/wiki?curid=2058826", "title": "Doros", "text": ""}
{"id": "2058827", "revid": "161374", "url": "https://it.wikipedia.org/wiki?curid=2058827", "title": "Fabricerie", "text": ""}
{"id": "2058832", "revid": "182470", "url": "https://it.wikipedia.org/wiki?curid=2058832", "title": "Carsica", "text": ""}
{"id": "2058835", "revid": "182470", "url": "https://it.wikipedia.org/wiki?curid=2058835", "title": "Turistica", "text": ""}
{"id": "2058836", "revid": "599013", "url": "https://it.wikipedia.org/wiki?curid=2058836", "title": "Dan Roundfield", "text": "Ha perso la vita nel 2012 all'et\u00e0 di 59 anni mentre si trovava in vacanza al mare di Aruba con la moglie, annegando nei pressi di una spiaggia che si trova nella parte sud dell'isola dopo aver cercato di aiutare la moglie, che si era trovata in difficolt\u00e0 mentre nuotava. Il suo corpo \u00e8 stato ritrovato circa un'ora dopo sotto ad alcune rocce."}
{"id": "2058838", "revid": "182470", "url": "https://it.wikipedia.org/wiki?curid=2058838", "title": "Speleologica", "text": ""}
{"id": "2058841", "revid": "125678294", "url": "https://it.wikipedia.org/wiki?curid=2058841", "title": "Jamiroquai", "text": "I Jamiroquai sono un gruppo musicale britannico formatosi a Londra nel 1992, vengono riconosciuti fra i principali esponenti della scena acid jazz britannica.\nIl nome deriva da una fusione tra i termini \"jam-\" e \"-iroquai\", nome in inglese delle trib\u00f9 native americane delle Sei Nazioni che vanno sotto il nome di Irochesi. Vincono un Grammy Award per il miglior video dell'anno nel 1997 con \"Virtual Insanity\".\nStoria.\nTra i fondatori figura il \"frontman\" Jason \"Jay\" Kay, figlio d'arte (sua madre Karen Kay cantante e il padre chitarrista jazz). Dopo che Jay Kay fu rifiutato ad un'audizione come cantante dai Brand New Heavies, decise di formare una sua band con l'aiuto del tastierista Toby Smith. Il primo singolo dei Jamiroquai, \"When You Gonna Learn\", usc\u00ec nel 1992 per l'etichetta Acid Jazz. L'enorme successo che ne segu\u00ec attir\u00f2 l'interesse di una potente major quale la Sony Records, che fece firmare a Jason un contratto da un milione di sterline, che prevedeva l'incisione di otto album. Il primo disco per la nuova etichetta fu \"Emergency on Planet Earth\" che esce il 17 maggio 1993, caratterizzato da sonorit\u00e0 soul, funk, arrangiamenti para-jazzistici e testi che affrontavano temi ecologisti e sociali.\nIl disco ottiene un grande successo arrivando in prima posizione nella classifica degli album pi\u00f9 venduti del Regno Unito ed anche i singoli estratti come \"When You Gonna Learn\", \"Blow Your Mind\" e \"Too Young to Die\" ebbero consensi da pubblico e critica facendo dei Jamiroquai uno dei pi\u00f9 famosi gruppi inglesi fra gli emergenti del periodo. Ben presto, non meno importanti si dimostrarono le esibizioni live della band, a cui si era unito il bassista Stuart Zender. Fu proprio durante i concerti che la figura di Jason Kay emerse sul resto del gruppo, proclamandolo leader del gruppo e rendendo particolarmente caratteristico il suo look, fatto di vistosi ed ingombranti copricapo, che caratterizzeranno anche la produzione video.\nSegu\u00ec nel 1994 \"The Return of the Space Cowboy\", disco nel quale funk e atmosfere psichedeliche sono pi\u00f9 marcate. Nell'album \u00e8 inclusa \"Space Cowboy\", brano diventato manifesto sonoro ed ideologico dei Jamiroquai: al solito lavoro d'armonia, Jay Kay sovrappone una melodia in falsetto il cui testo esalta le emozioni ed i viaggi onirici provocati dalla cannabis, stupefacente che non mancher\u00e0 mai nelle tematiche del gruppo. I Jamiroquai consolidano comunque il proprio successo: () stabilizzando la formazione con l'ingresso alla batteria di Derrick McKenzie, il percussionista Sola Akingbola ed ospitando nei concerti il DJ D-Zire.\nLa fama internazionale della band esplose con il loro terzo album, \"Travelling Without Moving\" nel 1996 dal quale vennero estratti tre dei singoli di maggior successo nella carriera del gruppo: \"Virtual Insanity\" () \"Cosmic Girl\" e \"Alright\" stabilendo un grande successo anche nel mercato discografico degli Stati Uniti d'America. Nel 1997 il video di \"Virtual Insanity\" vince quattro MTV Video Music Awards: \"miglior video dell'anno\", \"migliori effetti speciali\", \"migliore fotografia\", \"miglior video di successo\". L'album, che ha portato la band al successo mondiale , gi\u00e0 si distanzia dalla nicchia dell'acid jazz, per avvicinarsi a territori funk e dance pop. Sempre nel 1997 va menzionata la performance agli MTV Music Awards, nella quale viene reso omaggio a Diana Ross con una cover di \"Upside Down\", degna conclusione di un'annata straordinaria per il gruppo, che arriver\u00e0 al culmine con la vincita del Grammy Award grazie a \"Virtual Insanity\". L'album \"Travelling Without Moving\" arriver\u00e0 a vendere oltre milioni di copie diventando l'album funk pi\u00f9 venduto nella storia.\nNel 1998 viene pubblicato il singolo \"Deeper Underground\", tema principale nella colonna sonora del film \"Godzilla\" che . Nello stesso anno la band, gi\u00e0 in lavorazione sul seguito di \"Travelling Without Moving\", entra in una fase di crisi, che culmina con la defezione del bassista Stuart Zender. Le motivazioni ufficiali alludono a divergenze inconciliabili riguardo alle royalties e ai meriti compositivi dei Jamiroquai; ma l'evoluzione musicale e strutturale della band, dove il leader Jay Kay spinge sempre pi\u00f9 ad una totale coincidenza del nome Jamiroquai con la propria persona, lasciano intendere che alla base dell'abbandono vi siano anche motivi personali ed artistici. Nello stesso periodo iniziano a circolare pure voci riguardo ad un possibile scioglimento della band, anche per problemi di instabilit\u00e0 derivanti dall'uso sempre pi\u00f9 massiccio di droghe da parte di Jason Kay.\nProprio per evitare problemi legati ai diritti d'autore, la band incide daccapo un album ormai gi\u00e0 pronto e d\u00e0 alle stampe nel 1999, il quarto lavoro \"Synkronized\". Ad eccezione del singolo \"Canned Heat\", usato per il film \"Center Stage\" del 2000 ed in seguito per \"Napoleon Dynamite\" del 2004, l'album non ottiene lo stesso successo del predecessore. Completamente abbandonate le sonorit\u00e0 acid jazz, i Jamiroquai alternano recuperi di dance anni settanta ad esperimenti di musica elettronica. Non a caso le parti di basso elettrico, dominanti nei precedenti lavori, vengono spesso sostituite dai synth del tastierista Toby Smith.\nQueste nuove influenze diventano ancora pi\u00f9 evidenti nel quinto album \"A Funk Odyssey\" del 2001. , ma non da meno saranno altri singoli come \"You Give Me Something\", \"Corner of the Earth\" ed in particolar modo \"Love Foolosophy\" che eseguir\u00e0 dal vivo durante la serata finale del Festivalbar 2002. Tutt'oggi questo \u00e8 etichettato come l'album della \"perfezione\" del gruppo, grazie al sound, pezzi come \"Little L\" ed i milioni di copie vendute. Sar\u00e0 uno dei pochi della band che riceveranno grande accoglienza da critica e stampa musicale (sono quattro su cinque le stelline di valutazione secondo \"Allmusic\"). Alcuni accuseranno il gruppo di aver creato un album vuoto, senza cuore, ma Jay Kay respinger\u00e0 subito le accuse dichiarando che \"A Funk Odyssey\" \u00e8 stato creato durante un \u00abimpeto di passione\u00bb, a differenza di \"Synkronized\", molto pi\u00f9 ragionato e lavorato e che quello era sicuramente il miglior album dei Jamiroquai.\nContemporaneamente altri tre membri lasciano il gruppo: il chitarrista Simon Katz, rimpiazzato da Rob Harris, il dj Darren Galea e nel 2002 anche Toby Smith, il coautore della maggioranza dei brani del gruppo, sostituito da Matt Johnson. Dalla formazione originale del 1992, Jay Kay \u00e8 l'ultimo membro rimasto. Nel 2003 viene pubblicata una compilation di brani firmata da Jay Kay, a cui segue nel 2005 \"Dynamite\", che ottiene ottimi piazzamenti nelle classifiche di tutto il mondo, sebbene inferiori ai lavori precedenti. \nNel marzo del 2006 i Jamiroquai cambiano etichetta discografica, passando dalla Sony Music alla Columbia Records e nel novembre dello stesso anno pubblicano il Greatest Hits \"\". Il disco \u00e8 un doppio cd, il primo \u00e8 dedicato appunto ai migliori brani dei Jamiroquai pi\u00f9 alcuni inediti, mentre il secondo dei remix dei loro brani. . Nel gennaio 2008 la band ha ufficialmente dichiarato di essere tornata al lavoro e di stare lavorando ad almeno undici tracce nuove, ma dopo due anni ancora non vi sono notizie certe sulla data della pubblicazione. Il batterista Derrick Mckenzie, in un'intervista radio, ha dichiarato che la band ha registrato oltre 40 tracce, alcune disco e altre pi\u00f9 funky e soul: i migliori pezzi comporranno il nuovo album in uscita a novembre 2010, data finalmente dichiarata dallo stesso Jay Kay a margine di quasi tutti i concerti estivi.\nNell'estate 2010 la band continua ad essere in tour in giro per l'Europa fino agli inizi di agosto, impegnata in concerto in occasione dei principali festival estivi, tra cui quello alla Mostra d'Oltremare a Napoli (unico concerto in Italia) per il Neapolis Rock Festival il 16 luglio, dove la band ha presentato una traccia del nuovo album dal titolo \"Rock, Dust, Light, Star\". Nel settembre del 2010 esce il singolo \"White Knuckle Ride\", che anticipa l'album \"Rock Dust Light Star\", che ottiene subito la prima posizione dei singoli pi\u00f9 scaricati in Italia.\nIl 6 giugno 2011 \u00e8 uscito il nuovo singolo intitolato \"Smile\" del quale \u00e8 stato reso disponibile il download gratuito su molti siti web e social network. Il 21 giugno 2016 il bassista della band, Paul Turner, ha annunciato un nuovo album previsto per l'inizio del mese di novembre. Dopo mesi di silenzio, il 16 Gennaio 2017 la band pubblica nella loro pagina ufficiale un teaser di 20 secondi, annunciando cos\u00ec l'uscita imminente di un nuovo singolo e del nuovo album \"Automaton\", quest'ultimo previsto per il 31 marzo 2017. A seguire viene annunciato un nuovo tour che partir\u00e0 dopo l'uscita del disco.\nStile musicale.\nRiconosciuti come esponenti del funk e della scena acid jazz londinese, i Jamiroquai sono autori di una musica dalle contaminazioni soul anni settanta, disco music e dance. Molti sono soliti riconoscere nella voce del cantante Jay Kay una grande somiglianza con quella di Stevie Wonder. Sebbene lo stile si sia definito stabilmente con gli album pubblicati negli anni novanta, con un'impronta maggiormente soul rispetto all'esordio \"Emergency on Planet Earth\" (1993), i dischi usciti in seguito spaziano dai riferimenti latini di \"A Funk Odyssey\" (2001), a quelli elettronici di \"Dynamite\" (2005) a quelli pi\u00f9 rock di \"Rock Dust Light Star\" (2010). \"AllMusic\" attribuisce a loro anche influenze di alternative dance, rock alternativo e trip-hop."}
{"id": "2058843", "revid": "15756", "url": "https://it.wikipedia.org/wiki?curid=2058843", "title": "Marija Kirillovna Romanova", "text": "Nacque a Coburgo perch\u00e9 suo padre era stato confinato in esilio fuori dalla Russia dal momento che lo zar Nicola II di Russia non aveva accettato il suo matrimonio con la cugina (ed ex cognata della moglie). In famiglia era chiamata \"Marie\", in francese, o \"Masha\", in russo. Pot\u00e9 tornare in Russia ancora piccola, ma con la Rivoluzione d'Ottobre, lei e la sua famiglia furono costretti ad andare via nuovamente.\nBiografia.\nInfanzia.\nMarija fu allevata a Coburgo e a Saint-Briac in Francia. Nacque \"Principessa Maria Kirillovna di Russia\", ma suo padre le concesse il titolo di \"Granduchessa di Russia\" con il trattamento di \"altezza imperiale\" quando si dichiar\u00f2 Protettore del Trono Russo nel 1924. Da piccola, la bionda Marija dagli occhi blu assomigliava alla nonna materna, la Granduchessa Marija Aleksandrovna di Russia, nell'aspetto, con un viso largo e rotondo ed una tendenza ad ingrassare e sembrare pi\u00f9 grande della sua vera et\u00e0 quando era ancora adolescente. Fu descritta come \" timida e disinvolta\", ma che ebbe anche la sua parte di inconvenienti. Nel 1924, quando era diciassettenne, la \"volubile\" Marija fece visita a sua zia, la Regina Maria di Romania, ed ebbe un flirt con il genero di una dama della corte rumena. La cugina quindicenne, Principessa Ileana, diffuse le voci sulla faccenda quando Marija ritorn\u00f2 a casa, causando relazioni tese tra la Regina di Romania e la madre di Marija, Vittoria. Il conflitto fu poi appianato.\nMatrimonio e figli.\nL'anno dopo, il 24 febbraio 1925, Marija fu fidanzata ad un principe relativamente minore, il Principe Federico Carlo, l'Ereditario Principe di Leiningen (13 febbraio 1898 \u2013 2 agosto 1946). Vittoria Melita era al capezzale della figlia quando ebbe il primo figlio, Emich Kirill, nel 1926. Assist\u00e9 anche a tutti gli altri parti di Marija. Marija ebbe in tutto sette figli, uno dei quali mor\u00ec nell'infanzia durante la II Guerra Mondiale. Suo marito fu obbligato ad entrare nell'esercito tedesco e venne preso prigioniero dai sovietici alla fine della guerra. Mor\u00ec di inedia in un campo di concentramento russo nel 1946. Marija, da sola e con pochi soldi, lott\u00f2 per vivere e sfamare i sei figli sopravvissuti. Mor\u00ec cinque anni dopo per un attacco di cuore all'et\u00e0 di quarantaquattro anni.\nMarija ebbe sette figli:"}
{"id": "2058846", "revid": "182470", "url": "https://it.wikipedia.org/wiki?curid=2058846", "title": "Preistoriche", "text": ""}
{"id": "2058848", "revid": "125687101", "url": "https://it.wikipedia.org/wiki?curid=2058848", "title": "Bullvalene", "text": "Il bullvalene \u00e8 un idrocarburo triciclico a gabbia avente tre insaturazioni, di formula C10H10. Se ne pu\u00f2 descrivere la struttura partendo da un ciclopropano e unendo ciascuno dei tre atomi di carbonio ad un metino (CH) tramite interposizione di tre ponti vinilenici (-CH=CH-). Il bullvalene \u00e8 una molecola inusuale in chimica organica in quanto a temperatura ambiente e inferiore la sua struttura \u00e8 mobile: questa sua particolarit\u00e0 \u00e8 dovuta al fatto che i legami C-C e C=C si rompono e si riformano rapidamente generando isomeri strutturali equivalenti; questo processo, per il bullvalene a temperatura ambiente \u00e8 rapido nella scala dei tempi della risonanza magnetica nucleare (RMN). Questa propriet\u00e0 del bullvalene e di altre molecole e specie chimiche, da non confondersi con il fenomeno della risonanza, si chiama flussionalit\u00e0.\nStabilit\u00e0.\nA temperatura ambiente il bullvalene forma cristalli incolori che fondono a 96 \u00b0C. A dispetto della presenza nella sua struttura dell'anello ciclopropanico con le tensioni che questo comporta e della sua flussionalit\u00e0, \u00e8 una molecola sorprendentemente stabile: inizia decomporsi solo avvicinandosi, a 400 \u00b0C, alla sua temperatura di ebollizione. \nSintesi.\nNel 1963, G. Schr\u00f6der produsse il bullvalene dalla fotolisi di un dimero di cicloottatetraene. La reazione procede con l'espulsione di benzene.\nStereodinamica.\nLa particolare struttura molecolare del bullvalene fa s\u00ec che esso vada incontro a una serie di riarrangiamenti di Cope degeneri, ossia trasposizioni sigmatropiche [3,3] identiche: per questo a temperatura non troppo bassa tutti gli atomi di carbonio e idrogeno appaiono equivalenti sulla scala dei tempi RMN. A temperatura ambiente, i segnali 1H NMR convergono in un picco arrotondato a 5,76 ppm. A temperature pi\u00f9 basse il picco si allarga, ed a temperature molto pi\u00f9 basse il comportamento flussionale del Bullvalene \u00e8 ridotto, generando un totale di 4 segnali visibili. Questo comportamento \u00e8 consistente con un processo di scambio il cui valore della costante di velocit\u00e0 k \u00e8 vicino alla separazione in frequenza delle 4 risonanze contribuenti. Il numero di possibili tautomeri di valenza del bullvalene con 10 posizioni distinte \u00e8 10!/3= 1.209.600, senza contare gli enantiomeri.\nComposti collegati.\nBullvaloni.\nNei bullvaloni, un gruppo vinilenico \u00e8 sostituito da un carbonile e un metilene (-C(=O)-CH2-). In questo modo \u00e8 possibile attivare lo stato flussionale aggiungendo una base, che genera lo ione enolato; si pu\u00f2 disattivarlo rimuovendola, perch\u00e9 cos\u00ec si riottiene il tautomero chetonico non flussionale.\nSemibullvalene.\nNel Semibullvalene (C8H8) un gruppo vinilenico del bullvalene \u00e8 tolto e sostituito da un legame singolo tra un C del ciclopropano e il metino. Il composto \u00e8 stato preparato la prima volta nel 1966 per fotolisi del barrelene in isopentano come solvente, in presenza di acetone come fotosensibilizzatore.\nIl semibullvalene esiste solo con due tautomeri di valenza, ma in questa molecola il riarrangiamento di Cope avviene anche a -110\u00a0\u00b0C, una temperatura alla quale ordinariamente questi riarrangiamenti non sarebbero attesi.\nBarbaralene.\nNel barbalene un braccio vinilico \u00e8 rimpiazzato da un metilene a ponte e la dinamica \u00e8 comparabile a quella del semibullvalene. Esiste anche un intermediario chetonico nella sintesi del bullvalene chiamato \"Barbaralone\". Entrmabi sono stati chiamati cos\u00ec in onore di Barbara M. Ferrier, (1923-2006) professoressa del Dipartimento di Biochimica e Scienze Biomediche alla McMaster University.\nOrigini del nome.\nIl nome \"bullvalene\" deriva dal soprannome di uno degli scienziati che ha predetto le sue propriet\u00e0 nel 1963, sottolineando il concetto di tautomeria, William \"Bull\" Doering. Secondo Kl\u00e4rner nel 2011, i seminari settimanali organizzati da Doering venivano chiamati \"Bull Sessions\" da dottorandi e post-dottorandi ad erano \"temuti da coloro che erano scarsamente preparati\". Il nome fu dato alla molecola nel 1961 da uno studente di Yale allievo di doering, Maitland Jones Jr. Il nome celebra il famoso soprannome di Doering e fu scelto per la rima con fulvalene, una molecola di grande interesse per il suo gruppo di ricerca."}
{"id": "2058850", "revid": "242434", "url": "https://it.wikipedia.org/wiki?curid=2058850", "title": "Monolitici", "text": ""}
{"id": "2058852", "revid": "79454", "url": "https://it.wikipedia.org/wiki?curid=2058852", "title": "Megalitici", "text": ""}
{"id": "2058855", "revid": "765341", "url": "https://it.wikipedia.org/wiki?curid=2058855", "title": "Elena Vladimirovna Romanova", "text": "Elena ed i suoi tre fratelli maggiori, i granduchi Kirill, Boris e Andrej, vennero cresciuti da una babysitter inglese, che li port\u00f2 a parlare inglese come lingua madre. Da piccola Elena aveva un temperamento irruente e talvolta perdeva il controllo: una volta, posando per un artista all'et\u00e0 di quattro anni, afferr\u00f2 un tagliacarte e minacci\u00f2 la babysitter, che si nascose dietro il pittore; \"La piccola lady allora trasfer\u00ec le sue attenzioni su di me, i suoi occhi neri spalancati con furia\" scrisse il pittore. Elena, cresciuta da una madre ben conscia di essere la seconda dama dell'Impero russo \u2013 fino alla morte di Alessandro III, poi la terza dopo la zarina Aleksandra e l'Imperatrice vedova \u2013 venne considerata da alcuni una snob. \"Povera cara, mi spiace molto per lei, tanto dolce, ma anche vanitosa e pretenziosa\" scrisse l'Imperatrice Vedova, rivale di sua madre nel predominio sociale.\nFu dapprima fidanzata con il principe Max di Baden, ma questi la lasci\u00f2, rendendo furiosa la madre di Elena e dando all'alta societ\u00e0 occasione di fare molti pettegolezzi sulla capacit\u00e0 della donna di trovare un buon partito per la figlia. Il principe Nicola di Grecia si fece avanti nel 1900 ma Maria Pavlovna si dimostr\u00f2 riluttante a permettere che la figlia sposasse un principe pi\u00f9 giovane, non particolarmente ricco e senza prospettive di un trono. Alla fine cedette alle nozze quando fu chiaro che non ci sarebbero stati altri pretendenti: l'Imperatrice Vedova scrisse che Elena aveva \"un tono molto brusco ed arrogante che pu\u00f2 disorientare le persone\" e previde delle difficolt\u00e0 per il matrimonio, ma invece le nozze furono felici.\nEbbero tre figlie:\nLa famiglia visse in Russia fino alla Rivoluzione d'Ottobre, poi si trasfer\u00ec in Grecia, che dovettero abbandonare quando venne proclamata la repubblica, e si trasferirono in Francia, dove Elena si dedic\u00f2 attivamente a soccorrere gli emigrati russi, specialmente bambini. La famiglia era per\u00f2 a corto di denaro, avendo perso le propriet\u00e0 in Russia e le rendite greche, il che li costringeva a vivere senza fasto e senza particolari lussi, ma attingendo, come fonte di reddito, ai gioielli di Elena e alla vendita dei quadri di Nicola.\nIn seguito ai sopraggiunti problemi economici, la coppia si impegn\u00f2 perch\u00e9 le tre figlie facessero dei buoni matrimoni, riuscendoci: la principessa Olga spos\u00f2 il principe Paolo Kara\u0111or\u0111evi\u0107, la principessa Elisabetta il conte Carlo Teodoro zu Toerring-Jettenbach, un nobile possidente terriero bavarese, e la principessa Marina spos\u00f2 il principe Giorgio Windsor, duca di Kent.\nLa granduchessa Elena rimase vedova all'inizio di 1938, quando Nicolas per un infarto mor\u00ec improvvisamente; rimase in Grecia durante la Seconda guerra mondiale, dove mor\u00ec nel 1957."}
{"id": "2058856", "revid": "599013", "url": "https://it.wikipedia.org/wiki?curid=2058856", "title": "Henrik Lundqvist", "text": "Nella sua stagione d'esordio a New York, nel 2005, si \u00e8 guadagnato il soprannome di \"King Henrik\" (re Henrik) per il suo stile di gioco dominante e aggressivo. \u00c8 stato candidato diverse volte al Vezina Trophy, il trofeo assegnato al miglior portiere dell'NHL, vincendolo nel 2012.\nNel 2006 alle Olimpiadi invernali a Torino ha conquistato con la propria nazionale la medaglia d'oro.\nPrima di iniziare la sua avventura con i Rangers, Henrik ha militato per l'HC Fr\u00f6lunda nella Elitserien svedese, la massima lega del suo paese natale. Durante i cinque anni passati in Svezia si \u00e8 affermato come miglior portiere della lega vincendo l'Honken Trophy - l'equivalente svedese del Vezina Trophy - tre volte: nel 2002, nel 2003 e nel 2005. Nel 2005 - l'anno della sua ultima stagione in patria - si \u00e8 aggiudicato anche due dei pi\u00f9 prestigiosi premi nel panorama hockeistico svedese: il Guldpucken, assegnato al miglior giocatore svedese dell'anno, e il Guldhj\u00e4lmen, assegnato dai giocatori all'MVP del campionato.\nHenrik \u00e8 considerato un portiere di stile farfalla, bench\u00e9 non proprio ortodosso nell'eseguire il tipico movimento della farfalla a causa del suo gioco aggressivo. Comunque, in generale, le sue migliori doti sono la sensazionale velocit\u00e0, l'atletismo e un forte senso della posizione.\nHa una fratello gemello, Joel, attuale capitano del Frolunda, che ha giocato in NHL come attaccante nei Dallas Stars.\nInfanzia e giovent\u00f9.\nHenrik, figlio di Eva Johansson e Peter Lundqvist, \u00e8 nato ad \u00c5re, nello J\u00e4mtland. \u00c5re \u00e8 una nota localit\u00e0 svedese dove lo sport pi\u00f9 praticato \u00e8 sicuramente lo sci alpino - ha ospitato i mondiali 2007 -, ma i fratelli Lundqvist hanno deciso sin da piccoli di dedicarsi piuttosto all'hockey su ghiaccio.\nDurante l'inverno, il loro maestro d'asilo era solito ghiacciare la sabbionaia dell'asilo affinch\u00e9 i due gemelli potessero pattinare. L'amore per l'hockey crebbe ancor pi\u00f9 quando il padre Peter port\u00f2 i figli a vedere una partita dell'HC V\u00e4stra Fr\u00f6lunda a G\u00f6teborg. Questa fu una circostanza che si ripet\u00e9 altre volte dal momento che il padre lavorava per una compagnia che sponsorizzava l'HC Fr\u00f6lunda, che cos\u00ec divent\u00f2 la squadra del cuore dei bambini.\nNel 1990 incominciarono a giocare in una squadra di hockey, lo J\u00e4rpens IF. Durante un allenamento l'allenatore chiese ai ragazzi se a qualcuno sarebbe piaciuto fare il portiere e Joel afferr\u00f2 e alz\u00f2 il braccio di Henrik dicendo che suo fratello avrebbe voluto farlo. Nel 1993 la famiglia si trasfer\u00ec a B\u00e5stad, in Scania, dove la sorella Gabriella aveva intrapreso la carriera tennistica. Henrik e Joel entrarono a far parte della squadra locale, il R\u00f6gle BK, e furono entrambi selezionati per far parte della compagine regionale dello Scania che avrebbe preso parte al torneo \"Sverigepucken\". Henrik inoltre fu scelto anche per partecipare ad un altro torneo giovanile, il \"TV-pucken\", nel 1996 e 1997 (anche il fratello fu chiamato per questa edizione). Tra il 1997 e il 1998 furono ampliate osservati dei \"talent scout\" dell'HC Fr\u00f6lunda, finch\u00e9 nel 1998, durante la Scandinavium Cup, il general manager del Fr\u00f6lunda, nonch\u00e9 allenatore delle giovanili U-16, Janne Karlsson contatt\u00f2 il padre che comunic\u00f2 ai figli la notizia dell'interessamento del Fr\u00f6lunda.\nCarriera.\nFr\u00f6lunda.\nHenrik inizi\u00f2 la sua carriera professionistica con il Fr\u00f6lunda nel 2000 esordendo, dopo un'ottima pre-stagione, nel match inaugurale dell'Elitserien, il 21 settembre conclusosi con una vittoria per 4-2 ottenuta dagli avversari, il Bryn\u00e4s IF. Raggiunse la prima vittoria in carriera la partita successiva, in trasferta, contro il IF Bj\u00f6rkl\u00f6ven: Henrik par\u00f2 18 tiri concedendo solo un gol nel primo periodo, per giunta in inferiorit\u00e0 numerica. Nella terza parita che gioc\u00f2, contro il Timr\u00e5 IK, subi due gol nel primo periodo. Da allora fu sostituito dal veterano H\u00e5kan Algotsson e fu convocato solo altre dieci volte, scendendo sul ghiaccio solo una, da titolare, in una sconfitta ai rigori contro il Djurg\u00e5rdens IF. Poi perse il posto di \"back up\" che fu affidato all'esperto portiere canadese Pat Jablonski, che si un\u00ec alla squadra in ottobre. Tommy Boudstedt, all'epoca allenatore della squadra, in seguito ebbe a dire:\nLundqvist gioc\u00f2 poi nove parte con l'IF M\u00f6ldnal Hockey nella Allsvenskan, la seconda lega, e poi pass\u00f2, a dicembre, alla squadra U-20 del Fr\u00f6lunda, nella J20 SuperElit, la prima lega giovanile nazionale. L'avventura nella Allsvenskan fu negativa e anche l'inizio nella lega giovanile non fu certo facile. Il momento difficile culmin\u00f2 in una partita amichevole con la nazionale canadese: Henrik concesse agli avversari ben sei gol. Gli allenatori della nazionale giovanile si preoccuparono e decisero di parlare con il giocatore sollevando dubbi sulle reali motivazioni del ragazzo. La svolta si ebbe in occasione dei campionati del mondo U-20 a Mosca in Russia: Henrik con le sue prestazioni trascin\u00f2 la squadra al quarto posto. Anche il campionato giovanile si risolse in meglio: gioc\u00f2 altre 18 partite risultando il portiere che restava sul ghiaccio pi\u00f9 minuti in tutta la lega. La stagione si conclude con la vittoria della Anton Cup, il trofeo destinato al vincitore della J20 SuperElit, dopo il trionfo per 5-2 nella finale alla Stockholm Globe Arena contro il Leksands IF.\nNel dicembre 2004 la rivista The Hockey News lo valuta come uno dei sei migliori talenti europei, l'unico portiere fra i primi dieci.\nDurante il 2005 batte quattro record nazionali: ha la pi\u00f9 bassa media gol subiti a partita (1,05), la pi\u00f9 alta percentuale di parate (96.2%), la pi\u00f9 lunga striscia di imbattibilit\u00e0 (172 min) e il maggior numero di partite senza subire reti - in inglese \"shutout\" - (6). Henrik viene nominato miglior portiere, giocatore dell'anno con il Guldpucken e miglior giocatore della lega con il Guldhj\u00e4lmen.\nIn 180 partite con il Fr\u00f6lunda ha registrato una media totale di gol subiti del 1,96 e una percentuale di parate del 92,7%, trascinando la squadra a quattro apparizioni ai playoff consecutive con la vittoria di due campionati, nel 2003 e 2005.\nNew York Rangers.\nNel 2005 tent\u00f2 l'avventura in NHL e si accas\u00f2 a New York, sponda Rangers. Il suo debutto arriva l'8 ottobre in concomitanza con un infortunio del portiere titolare Kevin Weekes: Henrik para 24 tiri su 27 contro i New Jersey Devils - altra squadra di New York -, che comunque riescono a vincere 3-2 ai supplementari.\nPochi giorni dopo, il 12, arriva la prima vittoria NHL ancora contro i Devils. Il 17 ottobre \u00e8 il giorno del primo \"shutout\" contro i Panthers e con questa prestazione Lundqvist diventa il primo portiere \"rookie\" dei Rangers a far registrare uno shutout dal 1985 (fu John Vanbiesbrouck l'ultimo a riuscirci). Nel prosieguo del campionato diventa il primo portiere esordiente, dei Rangers, a vincere almeno 20 partite da quando nel 1990-1991 Mike Richter ne vinse 21. A fine campionato le vittorie saranno 30 e cos\u00ec Henrik rompe anche l'analogo record di 29 detenuto da Jim Henry (1941-42) e Johnny Bower (1953-54). Lundqvist si conferma essere tra i migliori \"goalie\" della lega: quinto per la media gol (2.24), quarto in percentuale di parate (92.2%), 11\u00b0 per vittorie (30) e 16\u00b0 \"ex aequo\" per partite senza subire reti (2).\nLa stagione non prosegue con successo nei play-off dove i Rangers sono subito eliminati dai rivali Devils con un perentorio 4-0. Lundqvist gioca solo tre partite e fa registrare una media gol di 4.40 e una percentuale dell'83.5%. Henrik \u00e8 comunque un finalista candidato al Vezina Trophy, assegnato annualmente al miglior portiere, ma non al Calder Trophy, destinato al miglior esordiente, data l'agguerrita concorrenza che vi era quell'anno (Crosby e Ove\u010dkin su tutti). Fu scelto per partecipare all'NHL All-Star Game per la partita fra rookie e sophomore: ebbe cos\u00ec la possibilit\u00e0 di giocare con promesse del calibro di Crosby, Ove\u010dkin, Boyes, Phaneuf e Mesz\u00e1ro\u0161. Al termine della stagione vinse anche un premio speciale assengnato dalla propria franchigia, il MetLife/StevenMcDonald Extra Effort Award.\nIl 14 dicembre 2006 i Rangers fronteggiarono i Dallas Stars, squadra in cui militava Joel, fratello di Henrik. Henrik divent\u00f2 il primo portiere NHL a giocare con il fratello gemello (lui e Joel sono solo la terza coppia di gemelli che hanno giocato in una stessa partita). Il match si risolse a favore dei Rangers.\nNei quarti di finale di Conference nel 2007 in gara-3 i Rangers vincon 7-0 con Atlanta e Lundqvist diventa il primo portiere dei Rangers a far registrare uno \"shutout\" nei playoff dal 1997 (l'ultimo a riuscirci era stato ancora una volta Mike Richter). La vittoria fu anche la prima vittoria casalinga dei Rangers nei playoff dallo \"shutout\" di Richter.\nPer il secondo anno consecutivo Lundqvist fu inserito fra i finalisti per il Vezina Trophy: poich\u00e9 nel ballottaggio per la finale Henrik risult\u00f2 terzo a pari merito con Miikka Kiprusoff per la prima volta nella storia NHL i finalisti per un trofeo furono quattro e non tre. Al termine della stagione Lundqvist prolung\u00f2 il proprio contratto di un anno per 4,25 milioni di dollari.\nIl 13 febbraio 2008 firma un altro contratto pluriennale da sei anni da 41,25 milioni di dollari (6.875 milioni a stagione) con i Rangers. Diventa cos\u00ec il portiere pi\u00f9 pagato della lega per quanto riguarda il remunerativo stagionale.\nIl 24 febbraio 2008 Henrik diventa il primo portiere a registrare 8 \"shutout\" in una stagione dai tempi di Eddie Giacomin (1979-71).\nIl 6 marzo 2008 ottiene la trentesima vittoria in stagione: \u00e8 il secondo portiere, dopo Ron Hextall, a vincere almeno trenta partite nelle proprie prime tre stagioni NHL.\nIl 9 marzo 2008 diventa il primo portiere dei Rangers a ottenere 9 \"shutout\" dalla stagione 1966-1967, quando vi riusc\u00ec anche Eddie Giacomin.\nFu votato MVP della stagione per i Rangers, per il secondo anno consecutivo, da una giuria di giornalisti professionisti. Riusc\u00ec solo a Mark Messier la vittoria del premio per due anni consecutivi nel 1994 e nel 1995.\nLundqvist ha concesso al massimo due gol per 17 partite consecutive contro i New Jersey Devils. Questa \u00e8 la seconda striscia positiva pi\u00f9 lunga per un portiere contro una singola squadra nella storia della NHL moderna: pari merito con Bill Durnan (ritiratosi) contro i Chicago Blackhawks, preceduta solo da quella di Dominik Ha\u0161ek (anch'egli gi\u00e0 ritiratosi) di 23 partite contro gli Ottawa Senators.\nIl 19 marzo 2011 Lundqvist \u00e8 diventato il primo portiere a vincere pi\u00f9 di 30 gare in ognuna delle sue prime sei stagioni in NHL, grazie alla vittoria per 6-3 con i Montreal Canadiens in casa. Il 27 febbraio 2012, con la vittoria per 2-0 sui New Jersey Devils, ha migliorato questo record, diventando il primo portiere capace di vincere pi\u00f9 di 30 partite nei suoi primi sette campionati.\nIl 20 giugno 2012, dopo una stagione con 39 vittorie ed 8 shutout in 62 partite, ha vinto il suo primo Vezina Trophy. I Rangers, che avevano terminato la \"regular season\" al primo posto in Eastern Conference, sono stati eliminati in finale della stessa nei playoff dai New Jersey Devils (4-3 in serie).\nIl 3 marzo 2013 Lundqvist \u00e8 diventato il portiere con pi\u00f9 vittorie agli shootout, raggiungendo quota 43 e superando il precedente record di Martin Brodeur; a farne le spese sono stati i Buffalo Sabres. Ha terminato la stagione regolare 2012-2013 (accorciata per il lock out) con 24 vittorie e 2 shutout in 43 partite giocate, risultando il portiere con pi\u00f9 gare vinte alla pari con Antti Niemi e Niklas B\u00e4ckstr\u00f6m. \u00c8 stato inoltre finalista al Vezina Trophy, vinto per\u00f2 da Sergej Bobrovskij. Nei playoff, i Rangers sono stati eliminati in 5 gare dai Boston Bruins in semifinale di Conference.\nIl 18 marzo 2014, quando i Rangers hanno battuto per 8-4 gli Ottawa Senators, Lundqvist ha ottenuto la sua 302\u00aa vittoria con i newyorchesi, diventando il primatista di vittorie nella storia della franchigia; il precedente record era detenuto da Mike Richter. Il 29 maggio, sconfiggendo i Canadiens (per altro in shutout), ha superato Richter al primo posto anche della classifica delle vittorie in post-season (42). I Rangers hanno poi raggiunto la finale di Stanley Cup, in cui sono stati battuti, in cinque gare, dai Los Angeles Kings.\nWashington Capitals e ritiro.\nDopo 15 stagioni trascorse nelle fila dei Rangers, il 29 settembre 2020 \u00e8 diventato free agent per la prima volta nella sua carriera. Il 9 ottobre i Washington Capitals annunciano l'acquisto di Lundqvist con un contratto annuale di 1,5 milioni di dollari. Tuttavia, poco dopo aver firmato, ha subito un'operazione a cuore aperto per risolvere un problema cardiaco, saltando l'intera stagione 2020-2021. Nonostante il buon esito dell'intervento, il 20 agosto 2021 ha annunciato il ritiro.\nNazionale.\nGiovanili.\nLundqvist \u00e8 attualmente il primo portiere per numero di partite giocate (11\u00ba in assoluto) con la nazionale giovanile.\nAi campionati del mondo U-20 2001 in Russia ha conquistato il 4\u00ba posto. Dopo la vittoria per 3-2 in una rocambolesca partita con i padroni di casa nei quarti di finale, la Svezia ha perso 1-0 contro la Repubblica Ceca e poi \u00e8 stata superata 2-1 ai tempi supplementari nella finalina per il 3\u00ba/4\u00ba posto dal Canada.\nNazionale maggiore.\nHenrik debutt\u00f2 con la nazionale maggiore - la \"Tre Kronor\" - il 10 novembre 2002 in occasione della Karjala Cup.\nIn seguito fu convocato per i mondiali 2003 come terzo portiere dietro Tommy Salo e Mikael Tellqvist. L'edizione seguente invece gioc\u00f2 da titolare fu incluso nell'All-Star team della competizione.\nNello stesso anno si disputava anche la World Cup of Hockey - torneo da non confondere con i mondiali. Lundqvist e J\u00f6rgen J\u00f6nsson erano gli unici due convocati a non giocare i National Hockey League, ma nella Elitserien. Lundvist fu ancora per\u00f2 la terza scelta, dietro a Salo e a Tellqvist, poich\u00e9 si giocava nei campi pi\u00f9 piccoli secondo il regolamento NHL, nei quali il portiere svedese non aveva grande esperienza.\nDurante l'Euro Hockey Tour 2005 fu nominato miglior portiere nella Karjala Cup e negli LG Hockey Games dal comitato organizzatore e inserito dai \"media\" nella miglior formazione. Ai mondiali 2005 in Austria gioc\u00f2 tutte e nove le partite della nazionale sino alla finale per il 3\u00ba/4\u00ba posto persa contro la Russia.\nLe prestazioni migliori di Lundqvist a livello internazionale rimangono ancora oggi quelle ai Giochi Olimpici invernali del 2006, a Torino, quando port\u00f2 la squadra alla vittoria nella finale contro gli eterni rivali della Finlandia. In sei partite giocate ne perse soltanto una, concedendo in totale solo 12 gol e con una percentuale di parate del 90.7%.\nCon la nazionale conquista l'argento olimpico alle Olimpiadi di So\u010di, perdendo la finale contro i campioni uscenti del Canada.\nHockey in-line.\nHenrik \u00e8 stato anche convocato nella nazionale svedese di hockey in-line per i mondiali 2002 in Germania, a Norimberga. Grazie alle sue prestazioni spettacolari la Svezia ha vinto l'oro."}
{"id": "2058859", "revid": "1924342", "url": "https://it.wikipedia.org/wiki?curid=2058859", "title": "At Fillmore East", "text": "At Fillmore East \u00e8 il terzo album, il primo dal vivo, del gruppo musicale The Allman Brothers Band. Pubblicato nel luglio 1971, \"At Fillmore East\" \u00e8 considerato dagli esperti come uno degli album live migliori della storia ed occupa la posizione 49 nella lista dei 500 migliori album secondo la rivista \"Rolling Stone\". Nel 2004 l'album \u00e8 stato aggiunto alla National Recording Registry: una lista di registrazioni culturalmente e storicamente importanti che riflettono la vita negli Stati Uniti d'America.\nIl disco.\nPoco tempo dopo aver completato la registrazione del loro secondo album, \"Idlewild South\" (1970), il leader della band Duane Allman venne contattato dal chitarrista Eric Clapton per contribuire al suo nuovo progetto, Derek and the Dominos. Allman era un grande fan dei Cream, e Clapton era rimasto molto colpito dal lavoro svolto da Allman in qualit\u00e0 di session man nella versione di \"Hey Jude\" di Wilson Pickett alcuni anni prima. I due si incontrarono una sera a Miami dopo uno show e suonarono insieme fino al pomeriggio successivo in una lunghissima jam session. Clapton invit\u00f2 Duane ad entrare nei Derek and the Dominos, e secondo quanto riportato dal biografo della band Alan Paul, egli prese in considerazione l'offerta ma poi decise di tornare nella Allman Brothers Band dopo aver suonato con Clapton in qualche occasione. Le sessioni furono incluse nell'album \"Layla and Other Assorted Love Songs\", pubblicato in novembre.\nNel frattempo, \"Idlewild South\" stentava ancora nel raccogliere consensi, ma la popolarit\u00e0 della band cominciava a crescere grazie alla reputazione delle loro esibizioni dal vivo. Il gruppo suon\u00f2 per tutto il 1970, esibendosi in pi\u00f9 di 300 date. Durante questo periodo, il gruppo inizi\u00f2 a fare uso di droghe pesanti. Tutti i membri della band, con l'eccezione dei fratelli Allman, avevano problemi economici. La situazione si fece sempre pi\u00f9 preoccupante, tanto che il tour manager del gruppo, Twiggs Lyndon, arriv\u00f2 ad accoltellare uccidendolo un promoter che non aveva pagato la band. Le sorti degli Allman Brothers Band iniziarono a cambiare nel 1971, proprio grazie al successo riscosso dalle esibizioni al Fillmore East di New York.\nLa band aveva gi\u00e0 suonato una prima volta al Fillmore East nel dicembre 1969, aprendo per i Blood, Sweat &amp; Tears nel corso di tre serate. Il promoter Bill Graham grad\u00ec molto la performance della band e volle presto avere nuovamente il gruppo in cartellone. Nel gennaio 1970, la band suon\u00f2 come gruppo spalla per Buddy Guy e B.B. King al Fillmore West di San Francisco, e un mese dopo al Fillmore East per i Grateful Dead. Secondo il biografo Alan Paul, \"questi show furono di importanza cruciale nello stabilire la popolarit\u00e0 della band negli Stati Uniti\".\nRegistrazione e produzione.\nCome suggerito dal titolo, il disco \"At Fillmore East\" venne registrato nel corso di tre serate (l'11, 12, e 13 marzo 1971, concerti per i quali la band guadagn\u00f2 1,250 dollari a serata) svoltesi a New York City nel locale Fillmore East di propriet\u00e0 del promoter Bill Graham.\nIl disco venne prodotto da Tom Dowd; che aveva gi\u00e0 lavorato con il gruppo in occasione del loro secondo album, \"Idlewild South\". Egli era recentemente tornato dall'Africa dove aveva lavorato al film musicale \"Soul to Soul\", e rimase a New York svariati giorni per supervisionare le registrazioni dal vivo.\nOgni notte dopo lo show, i musicisti e Dowd si trasferivano agli Atlantic Studios per lavorare sui nastri. Le liste dei brani da suonare nelle serate successive furono compilate ascoltando le registrazioni fin l\u00ec eseguite, in modo da poter approntare nuove versioni dei brani che non erano riusciti al meglio dato che la band era contraria ad ogni tipo di \"aggiustamento\" in studio in fase di post-produzione.\nIl 27 giugno, il Fillmore East chiuse definitivamente i battenti, e la band fu invitata a suonare nel corso del concerto finale di commiato, insieme a Edgar Winter, Beach Boys e Country Joe McDonald. L'esibizione degli Allman Brothers venne usata come fonte per la versione estesa della ristampa CD di \"At Fillmore East\", intitolata \"The Fillmore Concerts\".\nDescrizione.\n\"At Fillmore East\" mostra l'eclettico stile della band costituito da un miscuglio di blues, rock, country, e jazz.\nL'annunciatore Michael Ahern apre \"At Fillmore East\" presentando la band sul palco in modo semplice e diretto: \"\u00abOkay, the Allman Brothers Band\u00bb\". Il biografo di Duane Allman, Randy Poe, descrisse questo annuncio come \"l'unico momento sotto tono di tutto l'intero show\". La cover di \"Statesboro Blues\" di Blind Willie McTell che apre l'esibizione risente della resa del pezzo data da Taj Mahal nel 1968, che aveva ispirato Duane Allman a suonare la slide guitar. Segue \"Done Somebody Wrong\", presentata da Duane come \"\u00abuna vecchia canzone di Elmore James... Una vecchia storia vera... \u00bb\"\nIn \"Stormy Monday\" risuonano le radici blues della band, e molte parti di chitarra provengono dalla versione del brano registrata da Bobby \"Blue\" Bland all'inizio degli anni sessanta. \"You Don't Love Me\" \u00e8 la prima delle tracce influenzate dal jazz presenti sull'album, dove gioca un ruolo da protagonista Duane Allman. Il finale della canzone contiene elementi di \"Joy to the World\". \"Hot 'Lanta\" \u00e8 un brano solo strumentale, palcoscenico ideale per l'abilit\u00e0 di Berry Oakley al basso. \"In Memory of Elizabeth Reed\", altro brano strumentale, possiede influenze latinoamericane, e invita a paragoni con lo stile modale del sassofonista jazz John Coltrane (specialmente durante l'assolo finale di Duane). L'esecuzione inizia con una \"lunga e laconica\" introduzione ad opera di Betts, memore della \"tromba sognante\" suonata da Miles Davis sull'album \"Kind of Blue\" (1959).\n\"Whipping Post\", la traccia pi\u00f9 famosa del disco, (inizia in tempo 11/8, territorio insolito per un gruppo rock) si trasforma ben presto in una lunghissima jam session della durata di circa 23 minuti. Gli applausi concludono l'album mentre il brano sfuma per trasformarsi in \"Mountain Jam\", una torrenziale jam session che sarebbe apparsa nella sua interezza sull'album del 1972 \"Eat a Peach\".\nCopertina.\nLa band stessa decise di progettare la copertina di \"At Fillmore East\" piuttosto che delegare il lavoro al reparto grafico della Atlantic (Allman era rimasto particolarmente disgustato dalla copertina dell'album \"Hold On, I'm Comin\"' di Sam &amp; Dave). Inizialmente, la copertina dell'album avrebbe dovuto raffigurare il gruppo ritratto davanti al Fillmore East con i nomi dei vari membri impressi sopra le teste, ma nessuno era soddisfatto del risultato.\nAlla fine la foto di copertina venne scattata dal fotografo Jim Marshall la mattina presto a casa della band a Macon, in Georgia. Il gruppo non fu entusiasta di svegliarsi presto per le sedute fotografiche, e normalmente la band odiava essere fotografata, ma nel complesso il progetto and\u00f2 a buon fine. Tuttavia, durante la seduta, Duane vide da lontano un suo amico spacciatore, corse verso di lui e prese un sacchetto di cocaina, tornando poi a sedersi come nulla fosse in mezzo agli altri, scatenando cos\u00ec l'ilarit\u00e0 generale, e dando inconsapevolmente luogo alla memorabile immagine di copertina. Marshall scrisse il titolo dell'album su una delle casse di strumentazione della band, che erano appoggiate contro il muro.\nL'immagine sul retro di copertina vede i roadie del gruppo nella stessa posa con 16 bottiglie di birra marca Pabst Blue Ribbon gentilmente fornite dal fotografo come ricompensa per aver trasportato la pesante attrezzatura della band per la foto.\nPubblicazione ed accoglienza.\n\"At Fillmore East\" venne pubblicato nel luglio 1971 dalla Capricorn Records come doppio LP, ma al costo di uno singolo. La Atlantic e la Atco inizialmente respinsero l'idea di far uscire un album doppio, e Jerry Wexler arriv\u00f2 a dire quanto fosse \"ridicolo includere tutte quelle jam session\". Il manager della band, Phil Walden, spieg\u00f2 quindi alla dirigenza della casa discografica che il gruppo dava il meglio di s\u00e9 dal vivo piuttosto che in studio, e quanto fosse per loro importante che l'esibizione apparisse integrale sul disco. Detto questo, dall'album furono comunque tagliati gli oltre 33 minuti dell'improvvisazione \"Mountain Jam\", che se uniti agli altri 23 minuti circa della celebre versione di \"Whipping Post\", avrebbero portato la durata dell'album vicina a quella di un triplo LP. Nella forma pubblicata, l'album contiene sette tracce su quattro facciate in vinile. Rispetto ai precedenti lavori della band, il disco ricevette un buon riscontro economico. Il disco raggiunse la tredicesima posizione nella classifica statunitense Billboard 200, certificandosi disco d'oro in ottobre. Il 25 agosto 1992 divenne disco di platino.\n\"At Fillmore East\" \u00e8 uno dei 50 dischi scelti nel 2004 dalla Biblioteca del Congresso degli Stati Uniti per essere inseriti nel National Recording Registry. Nel 2003 \"Rolling Stone\" incluse l'album alla posizione numero 49 della sua lista circa \"i migliori 500 album di sempre\", descrivendolo come \"il pi\u00f9 grande doppio disco rock dal vivo\". Il disco \u00e8 stato inoltre incluso nei libri \"1001 Albums You Must Hear Before You Die\" (2005) e \"1,000 Recordings To Hear Before You Die\" (2008)."}
{"id": "2058860", "revid": "287204", "url": "https://it.wikipedia.org/wiki?curid=2058860", "title": "Jean Bardin", "text": "Biografia.\nA sedici anni si trasfer\u00ec a Parigi e a diciannove entr\u00f2 nell'atelier di Louis-Jean-Fran\u00e7ois Lagr\u00e9n\u00e9e, poi in quello del fratello Jean-Jacques Legr\u00e9n\u00e9e, primo pittore del re. Nel 1765 ottenne il Prix de Rome con il quadro \"Tullia fa passare il suo carro sul corpo del padre\".\nInizi\u00f2 la sua carriera di pittore creandosi una favorevole reputazione con tele quali \"La strage degli innocenti\", \"Il ratto delle Sabine\", \"Le Sabine separano i Romani e i Sabini\". Durante i quattro anni passati a pensione a Parigi, prima di partire per Roma, compose diversi quadri, tra i quali \u00e8 notevole il \"San Carlo Borromeo d\u00e0 la comunione agli appestati\".\nRaggiunta Roma nel 1768 con il giovane allievo Jean-Baptiste Regnault, vi pass\u00f2 i quattro anni previsti studiando la pittura italiana. Tornato a Parigi nel 1772, la regina lo incaric\u00f2 di realizzare la \"Immacolata Concezione\", per la cappella di Saint-Denis. Fece poi il \"Martirio di sant'Andrea\", \"L'esaltazione di santa Teresa\", e la \"Santa Caterina disputa con i Dottori\", con il quale ottiene l'ammissione all'Acad\u00e9mie royale.\nPer il re realizz\u00f2 l\u2019\"Adorazione dei Magi\", posto nella cappella di Fontainebleau, e per diversi collezionisti un \"San Bernardo\", un \"San Nicola\", una \"Resurrezione\", una \"Madonna\", una \"Andromaca e Astianatte sulla tomba di Ettore\", una \"Leda\", e un altro gran numero di tele, come l'insieme dei \"Sette sacramenti\", per la certosa di Valbone. Ne complet\u00f2 sei, che sono oggi conservati a N\u00eemes.\nNel 1785, una riunione di amatori d'arte richiese all'Acad\u00e9mie un direttore per una scuola di disegno che essi intendevano stabilire a Orl\u00e9ans: la scelta cadde su Bardin, che accett\u00f2 e si trasfer\u00ec a Orl\u00e9ans nell'aprile del 1786. Anche se la Rivoluzione disperse i fondatori e i protettori di Bardin, egli rimase al suo posto e si vide poi nominato membro corrispondente dell'Institut de France, membro dell'Ath\u00e9n\u00e9e di N\u00eemes e infine pensionato dell'Imperatore l'8 luglio 1806.\nBardin, formato nella scuola del barocco francese, si avvicin\u00f2 poi alla dominante corrente neoclassica, Ebbe una figlia, sua allieva, che oper\u00f2 a Orl\u00e9ans, e un figlio che intraprese la carriera militare e ottenne la Legione d'onore."}
{"id": "2058862", "revid": "230584", "url": "https://it.wikipedia.org/wiki?curid=2058862", "title": "Golden Puck", "text": ""}
{"id": "2058865", "revid": "647919", "url": "https://it.wikipedia.org/wiki?curid=2058865", "title": "CRIA", "text": ""}
{"id": "2058867", "revid": "182470", "url": "https://it.wikipedia.org/wiki?curid=2058867", "title": "Archeologici", "text": ""}
{"id": "2058872", "revid": "2195510", "url": "https://it.wikipedia.org/wiki?curid=2058872", "title": "Ora blu", "text": "Ora blu \u00e8 una frase che ha origine dal francese \"l'heure bleue\" e che viene usata sia nella poetica che nell'ambito della tecnica fotografica per indicare un particolare momento della giornata e soprattutto una particolare cromaticit\u00e0 blu, tipica dell'ombra e del crepuscolo. \nDescrizione.\nL'ora blu identifica una particolare condizione della luce solare indiretta, che viene riflessa e dispersa nelle molecole dell'atmosfera, assorbendo le frequenze pi\u00f9 basse (rosso e giallo) e disperdendo quelle pi\u00f9 alte come l'azzurro e il blu (da cui il termine \"bleue\"), che normalmente vediamo in queste situazioni. Ci\u00f2 si verifica dopo il tramonto e prima della notte fonda, o dopo la notte fonda e prima dell'alba, ed \u00e8 chiamato crepuscolo. \nL'orario, la durata e l'intensit\u00e0 del fenomeno cambiano a seconda delle stagioni, delle latitudini e delle condizioni meteorologiche, ma convenzionalmente, se misurata al livello del mare, all'equatore, dura 1 ora e 12 minuti circa, da cui il termine \"l'Heure\".\nL'ora blu nella fotografia.\nL'ora blu, in fotografia, crea un'ambientazione molto ricercata che permette di ottenere particolari effetti di contrasto non ottenibili altrimenti. Una tale situazione si verifica perch\u00e9 in quei particolari momenti, la luce \u00e8 caratterizzata da una temperatura pi\u00f9 fredda e da una bassa energia, che, in termini pratici, si traducono in soggetti con numerose penombre, colori de-saturati e pi\u00f9 freddi (tranne dove influenzati dalle luci artificiali) e cielo blu intenso.\nIn genere, una fotografia scattata durante l'ora blu \u00e8 utilizzata proprio per far risaltare sul cielo blu intenso dei soggetti statici e non troppo investiti da illuminazione artificiale. Il risalto \u00e8 dato soprattutto dalla differenza di colori, mentre la staticit\u00e0 e la tipologia di illuminazione sono dei vincoli legati alla situazione. La staticit\u00e0 \u00e8 generalmente una conseguenza della scarsit\u00e0 di luce intensa e della necessit\u00e0 di utilizzare delle esposizioni lunghe mentre, la limitata illuminazione artificiale \u00e8 necessaria per mantenere la gamma dinamica della luce entro valori scalabili dal sensore della macchina fotografica (altrimenti si rende necessaria la tecnica dell'HDR).\nTipici soggetti fotografici da \"blue hour\" sono monumenti, \"skyline\", paesaggi marini con elementi in primo piano, silhouette con forme particolarmente interessanti.\nL'ora blu nella cultura di massa.\nLa particolarit\u00e0 del fenomeno dell'ora blu influenza numerosi campi della cultura di massa e non \u00e8 difficile trovare alberghi e ristoranti in varie citt\u00e0 del mondo che portano il nome \"L'Heure Bleue\".\nL'ora blu \u00e8 anche un tema comune a numerosi brani musicali, a romanzi, film e prodotti artistici di vario genere a essa intitolati o ispirati.\nArte.\nQuello dell'ora blu \u00e8 un concetto spesso espresso dall'artista Belga Jan Fabre."}
{"id": "2058873", "revid": "640277", "url": "https://it.wikipedia.org/wiki?curid=2058873", "title": "Trapezoidale", "text": ""}
{"id": "2058875", "revid": "640277", "url": "https://it.wikipedia.org/wiki?curid=2058875", "title": "Trapezoidali", "text": ""}
{"id": "2058878", "revid": "1973207", "url": "https://it.wikipedia.org/wiki?curid=2058878", "title": "Unione Sportiva Citt\u00e0 di Palermo 1996-1997", "text": "Questa voce raccoglie le informazioni riguardanti l'Unione Sportiva Citt\u00e0 di Palermo nelle competizioni ufficiali della stagione 1996-1997.\nStagione.\nIn questa stagione in Serie B, il Palermo retrocede in Serie C1, assieme a , e , dopo 4 annate consecutive nei cadetti ed essere arrivato al penultimo posto in classifica (peggior piazzamento di sempre in B). In particolare, con i cosentini e con i grigiorossi ha condiviso la peggior difesa del campionato (55 gol subiti). Fu la terza discesa dalla seconda alla terza serie a seguito di quelle del 1984 e del 1992. Complici cessioni con il successivo avvicendamento, della guida tecnica della societ\u00e0 rosanero, da Ignazio Arcoleo a Giampiero Vitali.\nIn Coppa Italia la squadra viene eliminata al primo turno dal .\nMaglie e sponsor.\nLa maglia era rosanero mentre i calzoncini erano neri.\nCome nell'edizione 1992-1993, Giornale di Sicilia \u00e8 lo sponsor ufficiale della stagione.\nDa quest'anno lo sponsor tecnico \u00e8 invece Kappa. Esso durer\u00e0 anche per le successive due annate."}
{"id": "2058882", "revid": "300067", "url": "https://it.wikipedia.org/wiki?curid=2058882", "title": "T.R. Dunn", "text": ""}
{"id": "2058884", "revid": "19927993", "url": "https://it.wikipedia.org/wiki?curid=2058884", "title": "Silesia", "text": ""}
{"id": "2058886", "revid": "75672", "url": "https://it.wikipedia.org/wiki?curid=2058886", "title": "Alfonso di Borbone-Dampierre", "text": ""}
{"id": "2058897", "revid": "466539", "url": "https://it.wikipedia.org/wiki?curid=2058897", "title": "Guldpucken", "text": "Il Guldpucken, (Puck d'oro), \u00e8 un premio che viene annualmente assegnato al miglior giocatore di hockey su ghiaccio svedese dell'anno.\nStoria.\nDi norma viene assegnato a un hockeista della Svenska Hockeyligan, la massima serie svedese, ma dal 2014 \u00e8 assegnato anche a giocatori della National Hockey League. Non va confuso con il Guldhj\u00e4lmen, il premio destinato all'MVP della stagione, che \u00e8 assegnato da una votazione dei giocatori stessi. Solo quattro atleti hanno vinto questo premio pi\u00f9 di una volta: Anders Andersson, Leif Holmqvist, Peter Forsberg e Erik Karlsson, tutti e quattro con due assegnazioni."}
{"id": "2058900", "revid": "283141", "url": "https://it.wikipedia.org/wiki?curid=2058900", "title": "Theorema Egregium", "text": ""}
{"id": "2058902", "revid": "2075278", "url": "https://it.wikipedia.org/wiki?curid=2058902", "title": "Calvin Murphy", "text": ""}
{"id": "2058903", "revid": "124623592", "url": "https://it.wikipedia.org/wiki?curid=2058903", "title": "Archelao I di Macedonia", "text": "Biografia.\nNato dalla relazione tra Perdicca e una schiava, ottenne il trono uccidendo lo zio, il cugino e il fratellastro, l'erede legittimo, ma si dimostr\u00f2 un re capace e remunerativo, noto per gli immensi cambiamenti che effettu\u00f2 nell'amministrazione dello stato e dell'esercito e nel commercio.\nAl tempo in cui Archelao sal\u00ec al trono, Atene sub\u00ec la sconfitta nella battaglia di Siracusa (tardo 413 a.C.), che per via della distruzione di quasi tutte le navi degli Ateniesi li costrinse a chiedere alla Macedonia un'enorme quantit\u00e0 di legno che serviva loro per ricostruire la loro flotta. Archelao forn\u00ec generosamente agli Ateniesi il legno di cui avevano bisogno; in cambio, la \"polis\" attica onor\u00f2 Archelao e i suoi figli conferendo loro i titoli di prosseni ed evergeti del popolo Ateniese.\nArchelao fece molte riforme in politica interna: costru\u00ec fortezze, accorci\u00f2 strade diritte (importanti per lo spostamento degli eserciti), e miglior\u00f2 l'organizzazione dell'esercito, in particolare la cavalleria e lo schieramento oplita.\nArchelao fu anche un grande mecenate: nel suo nuovo palazzo a Pella ospit\u00f2 poeti e tragediografi, come Euripide (che scrisse le sue tragedie \"Archelao\" e \"Baccanti\" in Macedonia) e Agatone, musicisti del calibro di Timoteo e pittori, incluso Zeusi (il pi\u00f9 celebre del suo tempo). Archelao riorganizz\u00f2 gli Olympia, una festivit\u00e0 religiosa con competizioni musicali e atletiche in onore di Zeus Olimpico e delle Muse a Dion, l'Olimpia di Macedonia. I pi\u00f9 grandi atleti e artisti di Grecia vennero in Macedonia per disputare questa competizione. Inoltre Archelao prese parte e vinse nella corsa dei carri (\"t\u00e9thrippon\") sia ai Giochi Olimpici sia a quelli pitici.\nSecondo Eliano, Archelao venne ucciso nel 399 a.C. durante una battuta di caccia da uno dei suoi paggi."}
{"id": "2058911", "revid": "287204", "url": "https://it.wikipedia.org/wiki?curid=2058911", "title": "Guldhj\u00e4lmen", "text": "Il Guldhj\u00e4lmen - in italiano \"casco d'oro\" - \u00e8 un premio che viene assegnato annualmente al miglior giocatore di hockey su ghiaccio della Svenska hockeyligan svedese, la massima serie.\nStoria.\nIl vincitore viene decretato attraverso una votazione espressa dagli stessi giocatori della SHL. Il premio nacque nel 1986 ed \u00e8 sponsorizzato dal giornale svedese \"Hockey\" e dalla ditta Jofa, azienda che produce articoli sportivi e in particolare per l'hockey su ghiaccio. Considerato uno dei premi pi\u00f9 prestigiosi in Svezia nell'ambito hockeistico nazionale, non va confuso il Guldpucken, che \u00e8 il premio destinato all'hockeista dell'anno svedese e che \u00e8 assegnato da una giuria di esperti.\nSolo tre giocatori si sono aggiudicati entrambi i premi nello stesso anno: Niklas Andersson nel 2003, Henrik Lundqvist nel 2005 e Peter Forsberg per due volte consecutive nel 1993 e 1994. Tre giocatori si sono aggiudicati il Guldhj\u00e4lmen per pi\u00f9 di una volta: oltre al gi\u00e0 citato Forsberg vi sono anche H\u00e5ken Loob e Anders Eldebrink, tutti con due vittorie. Curiosamente in tutti e tre i casi si \u00e8 trattato di vittorie consecutive.\nLista dei vincitori.\nDi seguito \u00e8 riportata la lista dei vincitori:"}
{"id": "2058922", "revid": "182470", "url": "https://it.wikipedia.org/wiki?curid=2058922", "title": "Archeologico", "text": ""}
{"id": "2058923", "revid": "1573940", "url": "https://it.wikipedia.org/wiki?curid=2058923", "title": "Genshiken", "text": " \u00e8 un manga di Shimoku Kio pubblicato originariamente dal 2002 al 2006 sul mensile \"Afternoon\" della K\u014ddansha e pubblicato in Italia dalla Star Comics con il titolo \"Genshiken - Otaku club\". Il titolo del manga deriva dall'abbreviazione di \"gendai shikaku bunka kenky\u016bkai\", ovvero \"societ\u00e0 per lo studio della cultura visiva moderna\": sotto questo nome si cela un circolo universitario composto appunto da \"otaku\" appassionati di manga, anime e videogiochi, a cui il protagonista della serie si iscriver\u00e0.\nLa serie \u00e8 stata ripresa (ed attualmente in corso), dall'ottobre 2010 sempre sul mensile giapponese \"Afternoon\" con il nome \"Genshiken Nidaime\" (continuando per\u00f2 la numerazione dei capitoli e dei volumi dalla fine della prima serie, ovvero iniziando dal capitolo 57 e il volume dal numero 10).\nNel 2004 \u00e8 stato realizzato un anime tratto dal fumetto, intitolato sempre \"Genshiken\", a opera degli studi Genco e Palm Studio, a cui \u00e8 poi seguita una seconda serie nel 2007. Nel 2013 \u00e8 stata annunciata una nuova serie anime, ad opera di Production I.G; si intitola \"Genshiken Nidaime\" ed \u00e8 andata in onda da luglio a settembre 2013.\nTrama.\nNon esiste una trama vera e propria, ma solo un succedersi di situazioni realistiche che partono con l'iscrizione di Kanji Sasahara, matricola universitaria, al circolo Genshiken, e all'accettazione della sua natura di otaku. Il manga segue la maturazione dei vari personaggi iscritti al club e l'evolversi dei rapporti interpersonali, che a volte sfociano in litigi, incomprensioni o nell'amore.\nTrattandosi di una serie basata sugli interessi degli otaku, passioni come modellismo, cosplay, creazione di fumetti amatoriali (\"d\u014djinshi\") e visite a celebri fiere dedicate hanno un ruolo importante nello svolgersi delle vicende. Nel corso della serie vengono menzionate numerose serie animate, videogiochi e manga realmente esistenti, anche se nelle schede relative ai personaggi che inframmezzano i capitoli del manga alcuni nomi vengono leggermente storpiati (ad es. \"Panther vs. Panther\" al posto di Hunter \u00d7 Hunter oppure \"The Champ Of Fighters\" al posto di The King Of Fighters).\nUna delle attivit\u00e0 ricorrenti durante le riunioni del Genshiken sono le discussioni sul (fittizio) anime \"Kujibiki Unbalance\" (vedi la sezione Spin-off) e tutti gli spin-off da esso derivati (videogiochi, visual novel, ecc.). La passione dei membri del club per questo anime \u00e8 tale da ispirare diverse attivit\u00e0 correlate, come la realizzazione di dojinshi erotiche su di esso o cosplay dei personaggi della serie.\nSpin-off.\nAlcuni degli inesistenti prodotti posseduti dai protagonisti di Genshiken sono stati effettivamente realizzati per gli otaku del mondo reale:"}
{"id": "2058925", "revid": "287204", "url": "https://it.wikipedia.org/wiki?curid=2058925", "title": "Suna", "text": ""}
{"id": "2058927", "revid": "182470", "url": "https://it.wikipedia.org/wiki?curid=2058927", "title": "Statuaria", "text": ""}
{"id": "2058928", "revid": "182470", "url": "https://it.wikipedia.org/wiki?curid=2058928", "title": "Epigrafica", "text": ""}
{"id": "2058931", "revid": "1649409", "url": "https://it.wikipedia.org/wiki?curid=2058931", "title": "Kim Yong-nam", "text": "Biografia.\nKim Yong-nam inizi\u00f2 la sua carriera come Ministro degli Esteri nel 1983. Nel 1998, dopo le dimissioni di Yang Hyong-sop, divenne presidente del Presidium dell'Assemblea popolare suprema e quindi, almeno nominalmente, capo di Stato.\nFra il 2007 e il 2008, visit\u00f2 numerosi paesi dell'Africa e dell'Asia per rafforzare le relazioni internazionali della Corea del Nord e, l'8 agosto 2008, fu a Pechino per l'apertura dei Giochi olimpici."}
{"id": "2058933", "revid": "189830", "url": "https://it.wikipedia.org/wiki?curid=2058933", "title": "RPDC", "text": ""}
{"id": "2058934", "revid": "1851848", "url": "https://it.wikipedia.org/wiki?curid=2058934", "title": "Nerio Ulivieri", "text": "Il cugino Renzo \u00e8 stato anche lui calciatore e, in seguito, allenatore di calcio.\nCaratteristiche tecniche.\nUlivieri aveva la sua \u201carma vincente\u201d nel potente tiro da media e breve distanza, eseguito sempre con il destro. Senso della posizione e abilit\u00e0 nell'inserirsi nella manovra d'attacco facevano di lui un attaccante dal notevole fiuto del gol come testimoniano le 129 reti segnate nei campionati di A B e C nel corso della sua carriera.\nCarriera.\nCresciuto nel , Ulivieri nel corso della sua lunga carriera milita in quindici societ\u00e0 professionistiche. Per dieci anni la sua militanza calcistica si dipana principalmente tra serie B e Serie C, arrivando al debutto nella massima serie nelle file del solo nella stagione 1976-1977 contribuendo fattivamente con i suoi gol alla salvezza della squadra pugliese.\nLe maggiori soddisfazioni per\u00f2 le ottiene militando nell'Udinese dove rimane per tre anni. \u00c8 tra i principali artefici della scalata della compagine friulana dalla Serie C alla Serie A ed \u00e8 determinante per la conquista della Coppa Mitropa 1979-1980: sue sono infatti le due reti nell'incontro decisivo contro i magiari del Debrecen.\nDopo Udine, gioca per un anno a Verona in Serie B per poi tornare in Toscana con la .\nIn carriera ha totalizzato complessivamente 49 presenze e 12 reti in Serie A nelle file di e Udinese e 136 presenze e 33 reti in Serie B con le maglie di , Casertana, , Brindisi, Foggia, Udinese e Verona."}
{"id": "2058936", "revid": "1305772", "url": "https://it.wikipedia.org/wiki?curid=2058936", "title": "Associazione del Calcio Ligure", "text": "L'Associazione del Calcio Ligure \u00e8 stata una societ\u00e0 calcistica di Bolzaneto, costituita nel 1914, frutto della fusione di pi\u00f9 club dell'area della Grande Genova negli anni della Prima guerra mondiale.\nStoria.\nNel 1914 il Liguria Foot Ball Club, uno dei pi\u00f9 antichi club di Genova e dell'Italia, disput\u00f2 una stagione senza nessuna vittoria in quella che era allora la massima serie. Per concedere il ripescaggio, la FIGC chiese garanzie di rafforzamento che si concretizzarono a seguito dell'unione del Liguria con l'Itala di Rivarolo Ligure e con l'Enotria di Bolzaneto. L'Enotria, portando in dote il fondamentale dono patrimoniale di un regolare campo di gioco, si pose a capo della fusione che diede quindi vita all'Associazione del Calcio Ligure. In realt\u00e0, queste garanzie risultarono nei fatti alquanto millantate, dato che la nuova squadra si piazz\u00f2 nuovamente ultima e virtualmente retrocessa, non fosse intervenuto lo stop causato dall'inizio della Prima guerra mondiale.\nDopo il letargo dei campionati dovuto alla Grande Guerra, nel 1919 il club era finanziariamente allo stremo, e fu assorbito dalla sezione calcio della . Pi\u00f9 precisamente la nuova squadra, la A.C. Sampierdarenese, guadagn\u00f2 il diritto di iscriversi alla Prima Categoria utilizzando i giocatori e l\u2019esperienza sportiva dell'AC Ligure, come quest\u2019ultima stessa aveva fatto prima della guerra con il Liguria Foot Ball Club. Poich\u00e9 la divisa dell'AC Ligure era bianca con una banda orizzontale rossa, la nuova aggiunse una banda rossa orizzontale alla sua divisa, fino a quel momento bianconera. Si pu\u00f2 perci\u00f2 affermare che il rosso, dei quattro colori tradizionali della , sia derivato non direttamente dalla Sampierdarenese, ma dall\u2019AC Ligure e ancor prima dall'Enotria di Bolzaneto."}
{"id": "2058941", "revid": "182470", "url": "https://it.wikipedia.org/wiki?curid=2058941", "title": "Master universitari", "text": ""}
{"id": "2058942", "revid": "300067", "url": "https://it.wikipedia.org/wiki?curid=2058942", "title": "Quintin Dailey", "text": ""}
{"id": "2058951", "revid": "182470", "url": "https://it.wikipedia.org/wiki?curid=2058951", "title": "Processioni", "text": ""}
{"id": "2058953", "revid": "212348", "url": "https://it.wikipedia.org/wiki?curid=2058953", "title": "Barche", "text": ""}
{"id": "2058957", "revid": "182470", "url": "https://it.wikipedia.org/wiki?curid=2058957", "title": "Tamburelli", "text": ""}
{"id": "2058968", "revid": "1442080", "url": "https://it.wikipedia.org/wiki?curid=2058968", "title": "ABA Playoffs 1969", "text": "Gli ABA Playoffs 1969 si conclusero con la vittoria degli Oakland Oaks (campioni della Western Division) che sconfissero i campioni della Eastern Division, gli Indiana Pacers.\nEastern Division.\nSemifinali.\n(1) Indiana Pacers - (3) Kentucky Colonels.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Miami Floridians - (4) Minnesota Pipers.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Indiana Pacers - (2) Miami Floridians.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nWestern Division.\nSemifinali.\n(1) Oakland Oaks - (3) Denver Rockets.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) New Orleans Buccaneers - (4) Dallas Chaparrals.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Oakland Oaks - (2) New Orleans Buccaneers.\nRISULTATO FINALE: 4-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nABA Finals 1969.\nOakland Oaks - Indiana Pacers.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 19 gennaio 2022\"."}
{"id": "2058969", "revid": "767487", "url": "https://it.wikipedia.org/wiki?curid=2058969", "title": "Frank Layden", "text": ""}
{"id": "2058975", "revid": "767487", "url": "https://it.wikipedia.org/wiki?curid=2058975", "title": "Inawashiro", "text": " \u00e8 una cittadina del Giappone del distretto di Yama, nella prefettura di Fukushima in Giappone. Sorge sulle rive del lago Inawashiro, uno dei pi\u00f9 grandi del paese. Nel comune \u00e8 nato Hideyo Noguchi, famoso batteriologo e medico distintosi nella lotta alla sifilide ed alla febbre gialla.\nAl 1\u00ba aprile 2012 \u00e8 stata stimata una popolazione di 15.503 abitanti, con una densit\u00e0 di 39 ab./km\u00b2. L'area su cui si estende \u00e8 di circa 395,00 km\u00b2."}
{"id": "2058980", "revid": "300067", "url": "https://it.wikipedia.org/wiki?curid=2058980", "title": "Rickey Green", "text": ""}
{"id": "2058981", "revid": "170423", "url": "https://it.wikipedia.org/wiki?curid=2058981", "title": "ABA Playoffs 1970", "text": "Gli ABA Playoffs 1970 si conclusero con la vittoria degli Indiana Pacers (campioni della Eastern Division) che sconfissero i campioni della Western Division, i Los Angeles Stars.\nEastern Division.\nSemifinali.\n(1) Indiana Pacers - (3) Carolina Cougars.\nRISULTATO FINALE: 4-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Kentucky Colonels - (4) New York Nets.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Indiana Pacers - (2) Kentucky Colonels.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\nWestern Division.\nSemifinali.\n(1) Denver Rockets - (3) Washington Caps.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n(2) Dallas Chaparrals - (4) Los Angeles Stars.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Denver Rockets - (4) Los Angeles Stars.\nRISULTATO FINALE: 1-4\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nABA Finals 1970.\nIndiana Pacers - Los Angeles Stars.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 21 gennaio 2022\"."}
{"id": "2058983", "revid": "287204", "url": "https://it.wikipedia.org/wiki?curid=2058983", "title": "ABA Finals 1970", "text": ""}
{"id": "2058984", "revid": "287204", "url": "https://it.wikipedia.org/wiki?curid=2058984", "title": "ABA Finals 1969", "text": ""}
{"id": "2058990", "revid": "76963", "url": "https://it.wikipedia.org/wiki?curid=2058990", "title": "Eiko Masuyama", "text": "Ha doppiato i personaggi di Fujiko Mine in \"Lupin III\", Honey Kisaragi in \"Cutey Honey\" e Bakabon's Mama in \"Tensai Bakabon\". Ha ricevuto nel 2017 al Tokyo Anime Award Festival un riconoscimento."}
{"id": "2058994", "revid": "125062070", "url": "https://it.wikipedia.org/wiki?curid=2058994", "title": "Premio Goya per la miglior colonna sonora", "text": "Il premio Goya per la miglior colonna sonora (\"premio Goya a la mejor m\u00fasica original\") \u00e8 un premio cinematografico assegnato annualmente dall'Academia de las Artes y las Ciencias Cinematogr\u00e1ficas de Espa\u00f1a a partire dal 1987 al compositore della miglior colonna sonora di un film di produzione spagnola uscito nelle sale cinematografiche nel corso dell'anno precedente.\nIl plurivincitore, con ben dieci riconoscimenti, \u00e8 Alberto Iglesias, seguito a quota sei da Jos\u00e9 Nieto.\nAlbo d'oro.\nI vincitori sono indicati in grassetto, a seguire gli altri candidati."}
{"id": "2059000", "revid": "123734269", "url": "https://it.wikipedia.org/wiki?curid=2059000", "title": "Alta Valle del Tevere", "text": "L'Alta Valle del Tevere o Altotevere \u00e8 il primo tratto della valle del fiume Tevere, che si estende fisicamente dalle sorgenti del fiume sul Monte Fumaiolo fino all'abitato di Montecastelli, nel comune di Umbertide. Politicamente comprende tutto il comune di Umbertide.\nOrografia.\nOrograficamente il territorio \u00e8 delimitato dall'Alpe di Catenaia a nord-ovest, dall'Alpe della Luna a nord-est e dalla catena collinare del preappennino a ovest. Tre importanti valichi mettono in comunicazione il fondovalle con la vicina area adriatica: Viamaggio verso Rimini, Bocca Trabaria verso Urbino e Bocca Serriola verso Fano. Sul fondovalle convergono le valli degli affluenti laterali del Tevere; i principali sono i torrenti Afra, Singerna e Cerfone. I maggiori centri della valle sono Citt\u00e0 di Castello e Sansepolcro. \nSuddivisione.\nAmministrativamente divisa tra Emilia-Romagna, Toscana ed Umbria, l'Alta Valle del Tevere costituisce, dal punto di vista geografico, sociale ed economico, un unico bacino nel quale vivono circa 109.000 abitanti, di cui 31.000 nella parte toscana e 78.000 in quella umbra. Amministrativamente l'Alta Valle del Tevere comprende anche i comuni di Badia Tedalda (in Valmarecchia), Sestino (nella Valle del Foglia) ed Umbertide, per cui il totale degli abitanti del comprensorio altotiberino tosco-umbro supera i 100.000.\nAttraversata longitudinalmente dal fiume Tevere, la valle \u00e8 solcata nella stessa direttrice dalla strada di grande comunicazione E45 e da una linea della Ferrovia Centrale Umbra, la Sansepolcro-Terni."}
{"id": "2059001", "revid": "260676", "url": "https://it.wikipedia.org/wiki?curid=2059001", "title": "Tormento (Magic)", "text": "Tormento (\"Torment\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 4 febbraio 2002, \u00e8 il secondo set di tre del \"blocco di Odissea\", che comprende anche \"Odissea\" e \"Sentenza\".\nAmbientazione.\n\"Tormento\" prosegue la narrazione delle avventure dei personaggi presentati in Odissea, sul continente di Otaria.\nCaratteristiche.\n\"Tormento\" \u00e8 composta da 143 carte, stampate a bordo nero, cos\u00ec ripartite:\nIl simbolo dell'espansione \u00e8 un uroboro, e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\n\"Tormento\" \u00e8 disponibile in bustine da 15 carte casuali e in 4 mazzi tematici precostituiti da 60 carte ciascuno:\nPrerelease.\n\"Tormento\" fu presentata in tutto il mondo durante i tornei di prerelease il 26 gennaio 2002, in quell'occasione venne distribuita una speciale carta olografica promozionale: il \"Campione di Laquatus\", che presentava il nome e il testo della carta in cirillico. \u00c8 stata la seconda carta promozionale delle prerelease su tre a essere stampata in una lingua che non utilizza l'alfabeto romano.\nRistampe.\nL'unica carta del set che \u00e8 stata ristampata da precedenti \u00e8 il celebre \"Vampiro di Sengir\", (presente nei set base dalla \"Prima Edizione\" alla \"Quarta Edizione\" comprese oltre che nella \"Nona Edizione\" e \"Decima Edizione\" e nei set speciali \"Battle Royale\" e \"Beatdown\").\nNovit\u00e0.\n\"Tormento\", oltre a sviluppare le meccaniche di gioco e le abilit\u00e0 delle carte presentate nel set precedente, introduce nel gioco un'abilit\u00e0 completamente nuova: \"Follia\"."}
{"id": "2059004", "revid": "439868", "url": "https://it.wikipedia.org/wiki?curid=2059004", "title": "Contrada di Rione Santa Maria in Vado", "text": "La Contrada di Rione Santa Maria in Vado \u00e8 una delle otto contrade facenti parte del Palio di Ferrara.\nGonfalone.\nLo stemma della contrada \u00e8 un unicorno sopra un isolotto recintato il quale \u00e8 raffigurato nell'atto di purificare le acque paludose nel ferrarese con il suo corno magico. I colori ufficiali della contrada sono il giallo e il viola.\nTerritorio.\nL'area della contrada la si individua all'interno delle mura cittadine riguardante una delle zone pi\u00f9 antiche della citt\u00e0 storica. I suoi confini sono dettati da corso della Giovecca, corso Martiri della Libert\u00e0, corso Porta Reno, piazza Travaglio e viale Alfonso d'Este. All'interno del rione si possono individuare numerosi monumenti importanti quali la cattedrale di San Giorgio, la chiesa di Santa Maria in Vado, il palazzo Schifanoia, il palazzo Costabili, il palazzo Paradiso, la palazzina di Marfisa d'Este, la chiesa di San Francesco e il palazzo di Renata di Francia che ospita il rettorato dell'Universit\u00e0 degli Studi di Ferrara.\nLa sede storica della contrada \u00e8 in Via Borgovado, 3 a Ferrara. Dopo il sisma che ha colpito la citt\u00e0 di Ferrara nel 2012, a causa dell'inagibilit\u00e0 della sede storica, la sede della contrada \u00e8 stata spostata in Via Cammello, 15 all'interno del palazzo \"Casa di Stella de' Tolomei\"."}
{"id": "2059009", "revid": "124351590", "url": "https://it.wikipedia.org/wiki?curid=2059009", "title": "Locomotiva FS 225", "text": "Le locomotive FS 225 sono dei mezzi di trazione a scartamento normale utilizzati in servizio di manovra a partire dal 1955 sugli impianti ferroviari di tutta la rete italiana. Il gruppo \"225\" \u00e8 costituito da modelli costruiti con caratteristiche differenti tra cui, i prototipi Breda (2001-2002), Deutz e Jenbach (6098-6099) e le serie \n2100, 5000, 6000 e 7000 (in tre sottogruppi).\nModelli.\nLa macchine erano tutte dotate di convertitore di coppia del tipo idrodinamico Voith eccetto per le due Breda che montavano invece un proprio cambio Breda-Sinclair. La trasmissione di moto era con contralbero e biella di accoppiamento delle ruote per tutte eccetto che per le \"Jenbach\" che utilizzavano la trasmissione ad albero cardanico con riduttore ad ingranaggi.\nLa lunghezza totale del rotabile era di 7,4\u00a0m ma le Jenbach erano quasi un metro pi\u00f9 lunghe. Le locomotive vennero cos\u00ec immatricolate: 225.2001-2002 le Breda, 225.6099 il prototipo Jenbach, 225.6001\u00f76020 le Jenbach, 225.7001\u00f77013, 7014/7031\u00f77033 e 7051\u00f77070 le tre serie Greco,225.7034 il prototipo DEUTZ, 225.2101\u00f72150 le Sofer, 5001-5045 le CNR/Aerosicula/IMER.\nLe locomotive furono dotate del classico impianto frenante ad aria compressa con freno Westinghouse e per aumentare l'aderenza allo spunto vennero dotate di sabbiere azionate ad aria compressa.\n\"Prototipi Breda\".\nLe locomotive vennero ordinate, nel 1954, dalle Ferrovie dello Stato alla Breda e alla Greco; le \"Breda\" ordinate rimasero soltanto due e vennero immatricolate con la numerazione 225.2001-2002. Poche foto e notizie incerte sulla loro storia e fine.\n\"Serie 7000\".\nLe locomotive costruite da Greco invece furono invece ben 36, ordinate in tre serie tra 1954 e 1962 (prima serie 7001\u00f77013, seconda serie 7014 e 7031\u00f77033, terza serie 7051\u00f77070). Anche le locomotive Greco differivano tra loro nella motorizzazione che era costituita, per le prime 13 unit\u00e0 da un motore Deutz a 4 cilindri a \"V\" da 260\u00a0CV, a 750 g/m e ad iniezione diretta; per le ulteriori due serie queste erano invece equipaggiate con un motore a 12 cilindri a \"V\" da 250\u00a0CV a 200 g/m, ad iniezione indiretta, raffreddato ad aria.\n\"Prototipi Jenbach\".\nNel 1956 vennero immatricolate due locomotive austriache facente parte del gruppo 2060. Visto la affidabilit\u00e0 di tali macchine oltralpe vennero cos\u00ec testate e provate in Italia le 225.6098 e 225.6099 di Jenbach unit\u00e0 prototipo dell'omonima serie che qualche anno pi\u00f9 tardi le ferrovie dello stato andarono ad ordinare. Esse differivano tra loro per le dimensioni (la 6099 risultava essere ben 1,622mm pi\u00f9 grande) nonch\u00e9 per alcune parti meccaniche, ma montavano lo stesso motore (JW 400). La 225.6098 fu ri-immatricolata nel 1971 come Locomotiva 218.6098 dopo una sostituzione del motore con un JW 200.\n\"Serie 6000\".\nVisto i buoni risultati con i prototipi, vennero ordinate alla Jenbach 20 macchine simili al prototipo 6099, compreso il motore JW 400. Questa serie molto longeva e rivelatasi molto affidabile, ha dato una seconda vita alle locomotive stesse in seguito all'alienazione delle stesse dalle FS. Molte unit\u00e0 furono acquistate da ditte di imprese costruttrici o manutentrici ferroviarie\n\"Serie 2100\".\nFurono ordinate a Sofer 50 ulteriori macchine classificate nella serie 2100 (2101\u00f72150). Esse riprendevano la trasmissione a Bielle, corpo motore anteriore, accesso in cabina tramite praticabile posteriore alla cabina stessa. Una grossa ventola di raffeddamento posizionata sul cofano nella parte anteriore, garantiva un buon sistema di raffeddamento di tutta la macchina. Montavano un motore BREDA D26 N6V da 275CV\n\"Serie 5000\".\nCostruite in 45 unit\u00e0 da CNR, IMER e AEROSICULA e classificate nella serie 5000 (5001\u00f75045), si differenziavano dalla serie 2100 esteticamente solo da alcuni particolari (la disposizione delle griglie di raffreddamento del cofano motore e gli sportelli di ispezione sono quelli pi\u00f9 evidenti), ma le differenziano dalla serie 2100 il motore JW400 da 400CV\n\"Prototipo DEUTZ\".\nUnit\u00e0 prototipo ed unica del suo genere, la 2025.7034, costruita sul modello base DEUTZ KG275 B, fece servizio sul Nodo di Genova fino all'anno della sua radiazione (1975)"}
{"id": "2059012", "revid": "1543377", "url": "https://it.wikipedia.org/wiki?curid=2059012", "title": "Proscylliidae", "text": "I Proscylliidae () sono una famiglia poco numerosa di squali, che comprende 4 generi e 7 specie.\nSi tratta di squali di piccole dimensioni (&lt; 1.2 m), che vivono in acque profonde (50 \u2013 713 m) con un areale che spazia tra le acque temperate calde dell'Oceano Atlantico e quelle dell'Oceano Pacifico Occidentale. Presentano occhi allungati, simili a quelli dei gatti, con palpebre nictitanti, piccoli denti canini, ed infine due piccole pinne dorsali senza spina ed una pinna anale. La base della prima pinna dorsale \u00e8 proprio opposta alle basi delle pinne pelviche. La maggior parte di queste specie \u00e8 ovovivipara, eccezion fatta per il \"Proscyllium habereri\". La dieta di questi squali indifesi consiste di piccoli pesci e di invertebrati.\nBibliografia.\nFishBase.org"}
{"id": "2059013", "revid": "287204", "url": "https://it.wikipedia.org/wiki?curid=2059013", "title": "American Nitrox Divers", "text": "La American Nitrox Divers Inc. (ANDI) \u00e8 un'organizzazione di addestramento alla subacquea specializzata nelle certificazioni e nell'addestramento all'uso dell'attrezzatura Nitrox, Trimix, Rebreather a circuito chiuso e alle immersioni tecniche.\nStoria.\nNel 1988 Ed Betts e Dick Rutkowski fondarono insieme lAmerican Nitrox Divers Inc. (ANDI) con lo scopo di standardizzare la formazione degli istruttori, dei subacquei sportivi e le procedure di ricarica delle stazioni per aria arricchita per la subacquea. Nel 1985 dopo 33 anni di servizio nella National Oceanic and Atmospheric Administration (NOAA) Dick Rutkowski and\u00f2 in pensione e nel 1987 cominci\u00f2 a insegnare quello che lui chiamava \"Nitrox Diving\" per i subacquei sportivi presso la sua agenzia chiamata IAND.\nDopo aver concordato contrattualmente la chiusura della IAND per lavorare esclusivamente in ANDI, Dick Rutkowski decise di vendere la\nIAND ad un trainer ANDI, Tom Mount che continu\u00f2 con la IAND con il marchio IANTD dal 1991.\nEd Betts \u00e8 fondatore e amministratore della ANDI International, ha progettato ed installato sistemi speciali di produzione e smistamento di gas ultra puri ed ultra secchi oltre a camere iperbariche e fu il primo ad introdurre il concetto di SafeAir.\nQuando fu messo in commercio il primo Rebreather ricreativo da parte della Dr\u00e4ger di Lubecca in Germania, ANDI scrisse il primo manuale di\nformazione in tedesco ed in inglese. Da quel momento ANDI ha seguito da vicino l'emergente mercato dei Rebreather.\nAd ottobre 2004, ANDI registra trainig facility in 68 paesi e uffici regionali nel Regno Unito, Israele, Svezia, Italia, Germania, Grecia,\nGiappone, Taiwan, Repubblica delle Maldive, America Latina, Medio Oriente e l'ufficio principale \u00e8 negli USA."}
{"id": "2059015", "revid": "1819976", "url": "https://it.wikipedia.org/wiki?curid=2059015", "title": "Museo di arte moderna (Vicebsk)", "text": "Il Museo di arte moderna () \u00e8 stato un museo di Vitebsk (oggi Vicebsk in Bielorussia).\nStoria.\nIl museo fu creato a partire dal 1918 da Marc Chagall, che era stato nominato \"incaricato per le belle arti nel governatorato di Vitebsk\" e fu ospitato nella sede della scuola d'arte (\u041d\u0430\u0440\u043e\u0434\u043d\u043e\u0435 \u0425\u0443\u0434\u043e\u0436\u0435\u0441\u0442\u0432\u0435\u043d\u043d\u043e\u0435 \u0423\u0447\u0438\u043b\u0438\u0449\u0435, \"Narodnoe Chudo\u017eestvennoe U\u010dili\u0161\u010de\"), insieme al museo della scuola stessa, che raccolse dal luglio 1919 anche i lavori degli artisti diplomati nella scuola.\nNel 1920 entr\u00f2 in discussione, in merito alle sue scelte artistiche, con Kazimir Malevi\u010d e Aleksandr Romm fu nominato nel gennaio 1920 capo della commissione di Vitebsk per la conservazione del patrimonio e delle arti. Questi scrisse nel 1921 che il museo ospitava 120 dipinti, che rappresentavano \"tutti i movimenti dell'arte contemporanea, dal Realismo accademico, all'Impressionismo, al Suprematismo\".\nLa raccolta fu dispersa negli anni seguenti: tra il giugno e il luglio 1922 23 dipinti furono trasferiti a Pietrogrado e nel 1925 dipinti di artisti dell'avanguardia furono tagliati per ottenere nuove tele per gli studenti della scuola. Nel settembre del 1926 restavano solo 32 opere, che furono trasferite nel museo regionale di Vitebsk: la maggior parte di esse nel 1939 passarono al museo nazionale dell'arte bielorussa di Minsk.\nI dipinti furono per la maggior parte dispersi dopo la seconda guerra mondiale e oggi si conosce la collocazione solo di 25 dipinti che erano appartenuti al museo: un piccolo dipinto di David \u0160terenberg \u00e8 conservato a Vitebsk, 19 sono al Museo statale russo di San Pietroburgo, 5 sono al Museo nazionale dell'arte bielorussa a Minsk e uno si trova nel Museo di arte moderna di Kawamura, in Giappone.\nOpere.\nSono noti soltanto 90 dei dipinti appartenuti al museo, alcuni dei quali forse facevano parte del museo della scuola d'arte. \nI dipinti comprendevano opere dei seguenti pittori: Nathan Altman, Abram Brazer, David Burljuk, Marc Chagall, Aleksandra \u0116kster, Robert Fal'k, Sergej Gerasimov, Natal'ja Gon\u010darova, Aleksandr Ivanov, Vasilij Kandinskij, Ivan Kljun, P\u00ebtr Petrovi\u010d Kon\u010dalovskij, Konstantin Korovin, Nikolaj Krymov, Pavel Kuznecov, Aleksandr Kuprin, Michail Larionov, Aristarch Vasil'evi\u010d Lentulov, Kazimir Malevi\u010d, Il'ja Ma\u0161kov, Vasilij Milioti, Aleksej Morgunov, Aleksandr Aleksandrovi\u010d Osm\u0451rkin, Jakov Pain, Vera Pestel, Ljubov' Popova, Yehuda Pen, Aleksandr Rod\u010denko, Vasilij Rod\u017eestvenskij, Ol'ga Rozanova, Aleksandr Romm, Nikolaj Sinezubov, Konstantin Somov, Varvara Stepanova, W\u0142adys\u0142aw Strzemi\u0144ski, Oleksandr \u0160ev\u010denko, David \u0160terenberg, Solomon Judovin."}
{"id": "2059018", "revid": "767487", "url": "https://it.wikipedia.org/wiki?curid=2059018", "title": "Jeff Malone", "text": ""}
{"id": "2059019", "revid": "170423", "url": "https://it.wikipedia.org/wiki?curid=2059019", "title": "ABA Playoffs 1971", "text": "Gli ABA Playoffs 1971 si conclusero con la vittoria degli Utah Stars (campioni della Western Division) che sconfissero i campioni della Eastern Division, i Kentucky Colonels.\nEastern Division.\nSemifinali.\n(1) Virginia Squires - (3) New York Nets.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Kentucky Colonels - (4) The Floridians.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Virginia Squires - (2) Kentucky Colonels.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nWestern Division.\nSemifinali.\n(1) Indiana Pacers - (3) Memphis Pros.\nRISULTATO FINALE: 4-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Utah Stars - (4) Texas Chaparrals.\nRISULTATO FINALE: 4-0\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Indiana Pacers - (2) Utah Stars.\nRISULTATO FINALE: 3-4\nPRECEDENTI IN REGULAR SEASON\nPRECEDENTI NEI PLAYOFF\nABA Finals 1971.\nUtah Stars - Kentucky Colonels.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 26 gennaio 2022\"."}
{"id": "2059021", "revid": "287204", "url": "https://it.wikipedia.org/wiki?curid=2059021", "title": "ABA Finals 1971", "text": ""}
{"id": "2059022", "revid": "1845645", "url": "https://it.wikipedia.org/wiki?curid=2059022", "title": "Tercera Divisi\u00f3n (Spagna)", "text": "La Tercera Divisi\u00f3n era la quarta categoria del campionato spagnolo di calcio, la pi\u00f9 bassa ad essere gestita dalla federazione nazionale e la pi\u00f9 alta ad essere di natura totalmente dilettantistica. \nTra il 1930 ed il 1977 ha costituito il terzo livello del sistema; mentre con l'istituzione della Segunda Divisi\u00f3n B \u00e8 passata a quarto livello, ruolo che ha ricoperto fino all'interruzione nel 2021.\nLa competizione non laureava un vincitore assoluto, ma solo nove campioni interregionali.\nFormula.\nLa Tercera Divisi\u00f3n era costituita da 360 squadre, divise in 18 gruppi regionali, corrispondenti alle Comunit\u00e0 autonome della Spagna, tranne per motivi di ampiezza l'Andalusia che \u00e8 divisa in due gruppi differenti. Ognuno \u00e8 amministrato da una federazione regionale sotto il coordinamento della RFEF.\nAlla fine della stagione le prime quattro classificate di ogni gruppo si qualificavano per i play-off per decidere quali club venivano promossi nella Segunda Divisi\u00f3n B. Le tre squadre che si classificavano ultime in ogni gruppo potevano essere retrocesse nelle Divisiones Regionales de F\u00fatbol, anche se il numero dei club che retrocedevano era variabile.\nLe vincitrici dei diciotto gruppi si qualificavano anche per la Copa del Rey della stagione successiva. Insieme alle squadre della Segunda Divisi\u00f3n B, le rimanenti competevano nella Copa Federaci\u00f3n.\nDalla stagione 2008-2009 le 18 vincitrici dei gruppi avevano l'opportunit\u00e0 di essere promosse direttamente nella Segunda Divisi\u00f3n B, affrontandosi in sfide dirette, le cui nove vincitrici venivano automaticamente promosse. Le nove perdenti entravano nelle gare dei play-off che decidevano le altre nove promozioni.\nLe 18 seconde affrontavano ognuna una delle quarte classificate in un altro gruppo e le 18 terze si affrontavano a vicenda. Le 27 vincitrici avanzavano al turno successivo insieme alle nove perdenti gli spareggi per la promozione diretta e venivano determinate cos\u00ec le squadre che avrebbero giocato gli spareggi per gli ultimi nove posti disponibili in Segunda Division B. In tutte le gare dei play-off, la squadra classificata peggio al termine della stagione giocava in casa la gara di andata e nel caso in cui ci sia stata una posizione a pari merito, uno spareggio decideva quale delle due gioca in casa la prima gara.\nStoria.\nLa Tercera Divisi\u00f3n nacque nella stagione 1929-30 come torneo di base del campionato spagnolo, l'interscambio con le divisioni regionali avvenendo per cooptazione economica e non per meriti sportivi, ed era composta da 33 squadre divise in 8 gruppi. Era un torneo instabile per aspiranti alla Segunda Division, e pi\u00f9 volte non venne disputata per carenze d'iscritti. Fu nel 1950 che trov\u00f2 una stabile organizzazione a gruppi. Solo nel 1977-78, con l'inserimento della Segunda Divisi\u00f3n B, la Tercera venne declassata e progressivamente inflazionata.\nSquadre partecipanti (stagione 2020-21).\nLe squadre della Tercera Divisi\u00f3n sono suddivise in 18 gruppi in base alla Regione di appartenenza."}
{"id": "2059024", "revid": "339392", "url": "https://it.wikipedia.org/wiki?curid=2059024", "title": "Chiesa di San Pio a Vallerona", "text": ""}
{"id": "2059026", "revid": "770813", "url": "https://it.wikipedia.org/wiki?curid=2059026", "title": "Fuerza A\u00e9rea Hondure\u00f1a", "text": "La Fuerza A\u00e9rea Hondure\u00f1a, spesso abbreviata in FAH, e conosciuta internazionalmente con la denominazione in lingua inglese \"Hondurian Air Force\", \u00e8 l'attuale aeronautica militare dell'Honduras e parte integrante delle forze armate honduregne.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2059030", "revid": "599013", "url": "https://it.wikipedia.org/wiki?curid=2059030", "title": "\u0160t\u011bp\u00e1n Vachou\u0161ek", "text": "Carriera.\nClub.\nVachou\u0161ek inizia la carriera calcistica nel Teplice ma viene subito ceduto all'1.FC \u010cesk\u00e1 L\u00edpa. Torna a Teplice l'anno successivo e nel 2000 viene acquistato dal SC Xaverov, squadra praghense. Nel 2001 viene ceduto al FK Chmel Bl\u0161any per poi tornare ancora al FK Teplice. Gioca un'intera stagione nella quale sigla anche qualche goal. Arriva allo Slavia Praga nella stagione 2002-2003 nella quale segna 10 reti in campionato. Successivamente giocher\u00e0 in Francia, all'Olympique Marsiglia prima di vestire la maglia dell'. In Austria vince l'ultima Supercoppa, tre coppe nazionali ed il campionato 2006. Nel 2008 si accasa nuovamente al Teplice dove rimane sino al 2010 aggiudicandosi una Coppa della Repubblica Ceca nel 2009. Nel 2010 diviene un calciatore dello Sparta Praga.\nNazionale.\nViene convocato 22 volte in Nazionale dove sigla due reti e partecipa solo al ."}
{"id": "2059032", "revid": "110157", "url": "https://it.wikipedia.org/wiki?curid=2059032", "title": "Barrelene", "text": "Il barrelene \u00e8 un composto organico idrocarburico biciclico (cio\u00e8 costituito da due anelli), avente formula bruta C8H8."}
{"id": "2059036", "revid": "287204", "url": "https://it.wikipedia.org/wiki?curid=2059036", "title": "Adolphe Muzito", "text": "Biografia.\nMembro del Partito Lumumbista Unificato (PALU), \u00e8 stato tra il 2007 ed il 2008 il Ministro del Tesoro sotto il governo Antoine Gizenga.\nDal 2008 al 2012 \u00e8 stato Primo ministro."}
{"id": "2059046", "revid": "1543377", "url": "https://it.wikipedia.org/wiki?curid=2059046", "title": "Disautonomia familiare", "text": "Per disautonomia familiare in campo medico, si intende una condizione autosomica recessiva tipica dell'infanzia, ma di rara diffusione.\nStoria.\nRiley fu il primo a segnalare tale forma di patologia nel 1949,\nEpidemiologia.\nSi mostra prevalentemente in et\u00e0 infantile, maggiormente colpiti risultano gli ebrei Ashkenazi, la sua diffusione rimane rara.\nSintomatologia.\nSi riscontra ritardo della crescita, dolore, vomito, diaforesi, iporiflessia, ipertensione.\nPrognosi.\nLa prognosi \u00e8 infausta."}
{"id": "2059047", "revid": "147575", "url": "https://it.wikipedia.org/wiki?curid=2059047", "title": "Studi Babelsberg", "text": ""}
{"id": "2059048", "revid": "1793900", "url": "https://it.wikipedia.org/wiki?curid=2059048", "title": "Giuditta che decapita Oloferne (Finson)", "text": "Giuditta decapita Oloferne \u00e8 un dipinto attribuito all'artista fiammingo Louis Finson ed eseguito a Napoli intorno al 1607. Il dipinto entr\u00f2 nelle raccolte del Banco di Napoli ed \u00e8 esposto nel palazzo Zevallos di Napoli.\nStoria e descrizione.\nAlcuni studiosi ritengono che possa essere una copia, sia pure di qualit\u00e0 modesta, tratta da un dipinto di Caravaggio sinora ritenuto perduto.\nL'ipotesi \u00e8 suffragata dalla circostanza che risulta documentato che il Finson abbia posseduto a Napoli opere ivi realizzate dal Caravaggio, delle quali ha fatto poi commercio. In particolare, le fonti dell'epoca testimoniano il possesso da parte del pittore fiammingo della celebre \"Madonna del Rosario\" e, per l'appunto, di una non individuata \"Giuditta e Oloferne\", sempre dello stesso Merisi - e non identificabile nell'opera di Palazzo Barberini -, che, secondo questa ipotesi, sarebbe quella copiata dal Finson.\nD'altronde, alcuni studi hanno attestato che il Merisi si sarebbe cimentato pi\u00f9 volte con il tema dell'eroina biblica Giuditta.\n\u00c8 altres\u00ec documentato che il Finson gi\u00e0 in altre occasioni abbia copiato opere di Caravaggio come nel caso della \"Maddalena in estasi\" - una delle molteplici copie di un originale forse anch'esso perduto - del Museo di Belle Arti di Marsiglia.\nNel 2014 \u00e8 stata ritrovata nella soffitta di un'abitazione privata nei pressi di Tolosa, in Francia, un'ulteriore versione del dipinto che tra dubbi e polemiche \u00e8 stata da alcuni ipoteticamente proposta come il possibile originale del Caravaggio. L'opera \u00e8 allo studio di esperti del Louvre chiamati a confermarne, o escludere, l'autografia caravaggesca."}
{"id": "2059049", "revid": "204012", "url": "https://it.wikipedia.org/wiki?curid=2059049", "title": "Sindrome di Riley-Day", "text": ""}
{"id": "2059050", "revid": "767487", "url": "https://it.wikipedia.org/wiki?curid=2059050", "title": "Mai-Mai", "text": "Il termine Mai-Mai (o Mayi-Mayi) si riferisce a qualsiasi tipo di milizia popolare attiva nella seconda guerra del Congo (e quindi nella Repubblica Democratica del Congo). Questa milizia popolare \u00e8 stata fondata per difendere il proprio territorio dagli attacchi di altri gruppi armati. La maggior parte delle volte sono state costituite per resistere alle invasioni di forze ruandesi, congolesi filo-ruandesi e congolesi. Per\u00f2, in alcuni casi, possono essere costituite per sfruttare la guerra a proprio favore con saccheggio, razzia di bovini o banditismo.\nI gruppi armati che rientrano sotto il termine \"Mai Mai\" comprendono forze armate guidate dai signori della guerra, dagli anziani della trib\u00f9, dai capi villaggio e dai soggetti politicamente motivati. Infatti, il termine Mai Mai si riferisce a una grande variet\u00e0 di gruppi etnici, non ad un singolo gruppo etnico. I Mai Mai sono stati particolarmente attivi (dal 2008 a oggi (2018)) nelle province dell'est congolese (al confine con il Ruanda): nel Kivu Nord e nel Kivu Sud."}
{"id": "2059052", "revid": "123567", "url": "https://it.wikipedia.org/wiki?curid=2059052", "title": "Nord Kivu", "text": ""}
{"id": "2059057", "revid": "320578", "url": "https://it.wikipedia.org/wiki?curid=2059057", "title": "Potez 63.11", "text": ""}
{"id": "2059061", "revid": "300067", "url": "https://it.wikipedia.org/wiki?curid=2059061", "title": "Darrell Walker", "text": ""}
{"id": "2059062", "revid": "59785", "url": "https://it.wikipedia.org/wiki?curid=2059062", "title": "Pasta alla carbonara", "text": "La pasta alla carbonara \u00e8 un piatto caratteristico del Lazio, e pi\u00f9 in particolare di Roma, preparato con ingredienti popolari e dal gusto intenso. I tipi di pasta tradizionalmente pi\u00f9 usati sono gli spaghetti e i rigatoni.\nOrigine.\nLe origini del piatto sono incerte e al riguardo esistono diverse ipotesi, la pi\u00f9 accreditata delle quali riconduce la sua comparsa ad un'origine laziale.\nIpotesi alleata.\n\u00c8 un dato di fatto che la carbonara non venga citata nel classico manuale di cucina romana di Ada Boni, edito nel 1930. Difatti, il piatto viene ricordato per la prima volta nel periodo immediatamente successivo alla liberazione di Roma nel 1944, quando nei mercati romani apparve il \"bacon\" portato dalle truppe alleate. Questo spiegherebbe perch\u00e9 nella carbonara, a differenza di altre salse come l'amatriciana, pancetta e guanciale vengono riportati spesso come ingredienti equivalenti.\nSecondo questa tesi, sembrerebbe che durante la seconda guerra mondiale i soldati americani giunti in Italia combinando gli ingredienti a loro pi\u00f9 familiari che riuscivano a reperire, e cio\u00e8 uova, pancetta e spaghetti, preparandosi da mangiare, abbiano dato l'idea ai cuochi italiani per la ricetta vera e propria che si svilupper\u00e0 compiutamente solo pi\u00f9 tardi. Secondo Marco Guarnaschelli Gotti \"quando Roma venne liberata, la penuria alimentare era estrema, e una delle poche risorse erano le razioni militari, distribuite dalle truppe alleate; di queste facevano parte uova (in polvere) e \"bacon\" (pancetta affumicata) e crema di latte (panna), che qualche genio ignoto avrebbe avuto l'idea di mescolare condendo la pasta\". A supporto di queste ipotesi vi \u00e8 il racconto di Renato Gualandi, giovane cuoco bolognese che nel 1944 in occasione dell'incontro tra la Quinta Armata americana e l'Ottava Armata inglese tenutasi a Riccione, si afferma che avesse creato inconsapevolmente un piatto precursore della carbonara. In seguito Gualandi divenne cuoco delle truppe alleate a Roma dal settembre 1944 ad aprile 1945, periodo sufficiente per diffondere la fama della carbonara nella capitale. Ulteriore elemento che deporrebbe a favore di questa ipotesi, viene proposto da Igles Corelli, che ha condotto diverse ricerche per ricostruire una storia il pi\u00f9 possibile attinente alla realt\u00e0 dei fatti intercettando uno dei sodali pi\u00f9 vicini al Gualandi, che sostiene la tesi della nascita della ricetta a Roma, invece che a Riccione.\nIpotesi appenninica/abruzzese.\nSecondo un'altra ipotesi il piatto sarebbe stato \"inventato\" dai carbonai (\"carbonari\" in romanesco) nel territorio dell'Aquilano i quali lo preparavano usando ingredienti di facile reperibilit\u00e0 e conservazione. Infatti per realizzare la carbonella era necessario sorvegliare la carbonaia per lungo tempo e quindi era importante avere con s\u00e9 i viveri necessari.\nLa carbonara in questo caso sarebbe l'evoluzione del piatto detto cacio e ova (\"Cace e Ove\", in dialetto abruzzese), di origini abruzzesi, che i carbonari usavano preparare il giorno prima portandolo nei loro \"tascapane\" e che consumavano con le mani.\nIl pepe era gi\u00e0 usato in buona quantit\u00e0 per la conservazione del guanciale, grasso o lardo usato in sostituzione dell'olio, troppo caro per i carbonai.\nIpotesi napoletana.\nUn'ultima ipotesi ricondurrebbe l'origine della ricetta alla cucina napoletana. Questa tesi individua in alcune ricette presenti nel trattato del 1837 \"Cucina teorico-pratica\" di Ippolito Cavalcanti una possibile origine della pietanza. \u00c8 da notare come nella cucina popolare napoletana sia norma, nella preparazione di alcuni piatti, usare ingredienti che si trovano nella carbonara: uno sbattuto di uova, formaggio e pepe aggiunto dopo la cottura. Si tratta di una tecnica presente in ricettari antecedenti al trattato di Cavalcanti, tecnica ad oggi ancora comunemente usata in piatti quali pasta e piselli, pasta con zucchine, trippa alla \"pasticciola\" e spezzatino di carne con piselli. La maggior parte di queste ricette ha anche una versione senza questo sbattuto.\nVarianti.\nDa un rapporto dell'Accademia italiana della cucina, la ricetta originale della pasta alla carbonara risulta la pi\u00f9 \"falsificata\" tra tutte le ricette italiane all'estero. Nelle principali varianti, soprattutto di cucina internazionale, si usa sostituire il pecorino con il Parmigiano, o anche utilizzarli entrambi. In alcune varianti si usa la panna, la quale rende il composto pi\u00f9 denso e corposo (ma di conseguenza anche pi\u00f9 pesante). Frequente anche l'aggiunta di cipolla, anche se la ricetta tradizionale non la comprende.\nAll'estero.\nAl di fuori dell'Italia esistono preparati liofilizzati all'aroma di carbonara. \nIn Francia, \"les p\u00e2tes carbo\" o \"p\u00e2tes carbonara\" sono fatte con cr\u00e8me fraiche, cipolle e \"lardons\" (piccoli pezzi di pancetta o bacon affettata). \u00c8 un piatto molto conosciuto e molto consumato in Francia. Questa ricetta \u00e8 considerata \"italiana\" l\u00ec. Troviamo la stessa ricetta in Germania. Viene servito in molti ristoranti cosiddetti \"italiani\". Puoi anche acquistarlo gi\u00e0 pronto in un barattolo. Ci sono anche persone che aggiungono un uovo, l'aglio, il parmigiano o l'Emmental. I funghi non sono considerati parte della ricetta, ma a volte vengono aggiunti come in una \"sauce foresti\u00e8re\" (\"salsa di bosco\") perch\u00e9 aiutano a scomporre il grasso nella crema. La maggior parte dei francesi butta via l'acqua di cottura della pasta e ignora che produce una salsa cremosa. Preferiscono quindi aggiungere la panna alle loro salse. L'aggiunta dell'uovo, oltre alla panna, \u00e8 considerata troppo grassa perch\u00e9 molti francesi non sanno che l'uovo fa parte della ricetta originale della carbonara. L'interesse per la cucina italiana pi\u00f9 autentica di quella che fino ad allora in Francia era conosciuta come cucina italiana (e che in realt\u00e0 \u00e8 cucina \"italo-francese\", una cucina ibrida, frutto di un'appropriazione culturale; come la cucina italoamericana o tex-mex) ha permesso di diffondere via internet la ricetta originale della carbonara, ma lo sa solo una minoranza dei francesi. \nNel Regno Unito l'uovo \u00e8 a volte sostituito da besciamella. \nIn Giappone, invece, solitamente viene aggiunta la panna e non \u00e8 presente pecorino.\nIn Spagna si usa utilizzare, oltre alla panna e succedanei del Parmigiano, cipolla e champignon e sostituire il guanciale con la pancetta.\nHa suscitato polemiche una versione comune negli Stati Uniti, dove si aggiunge alla ricetta tradizionale la salsa di pomodoro."}
{"id": "2059067", "revid": "554814", "url": "https://it.wikipedia.org/wiki?curid=2059067", "title": "Lady Fantasy", "text": "Lady Fantasy \u00e8 una suite della progressive rock band inglese Camel, pubblicata sull'album \"Mirage\" nel 1974.\nScritta da Andrew Latimer, Andy Ward, Doug Ferguson e Pete Bardens, la canzone \u00e8 divisa in tre parti: \"Encounter/Smiles for you/Lady Fantasy\"."}
{"id": "2059070", "revid": "203463", "url": "https://it.wikipedia.org/wiki?curid=2059070", "title": "Jean Dufresne", "text": "Dopo aver interrotto gli studi di giurisprudenza in seguito alla morte del padre, inizi\u00f2 una carriera di giornalista come redattore della \"Berliner Post\", ma poi si orient\u00f2 verso gli scacchi, diventando, oltre che un forte giocatore, un grande divulgatore del gioco.\nNel 1853 vinse a Berlino il torneo locale della \"Berliner Schachgesellschaft\", al quale parteciparono anche Max Lange e Karl Mayet. Contro Mayet vinse nello stesso anno un match (+7 \u20135).\nCome giocatore \u00e8 noto soprattutto per aver perso contro Adolph Anderssen la famosa \"Partita Sempreverde\" (Berlino, 1852).\nL'anno precedente per\u00f2 Dufresne aveva vinto a sua volta una brillantissima partita contro lo stesso Anderssen.\nLa sua attivit\u00e0 di pubblicista degli scacchi \u00e8 stata molto notevole, scrisse una dozzina di opere scacchistiche, molte delle quali ebbero all'epoca larga diffusione: il \"Kleines Leherbuch des Schachspiels\" raggiunse le 18 edizioni e accompagn\u00f2 gli scacchisti tedeschi nei primi passi sulle 64 caselle. L'opera su Paul Morphy \"Paul Morphy Schachspielkunst\" raggiunse le 15 edizioni. Insieme a Zukertort pubblic\u00f2 il \"Grosses Schach-Handbuch\" (uscito dapprima in dispense nel 1862 a Berlino) che risult\u00f2 alla fine un grosso volume di oltre 800 pagine.\nCollabor\u00f2 alla rivista specializzata \"Berliner Schachzeitung\" e fu redattore delle rubriche scacchistiche di vari giornali, tra cui \"Die Gartenlaube\" e \"\u00dcber Land und Meer\".\nNel 1864 pubblic\u00f2 a Berlino l'antologia di problemi \"Anthologie der Schachaufgaben\". Nel 1865 aggiunse come appendice a quest'opera una raccolta di tutti i problemi premiati nei concorsi inglesi di Londra, Bristol, Manchester, Birmingham e Cambridge."}
{"id": "2059072", "revid": "1573940", "url": "https://it.wikipedia.org/wiki?curid=2059072", "title": "Squaliolus laticaudus", "text": "Lo squalo pigmeo spinoso (Squaliolus laticaudus ), \u00e8 uno squalo della famiglia dei Dalatiidae che vive praticamente su tutto il globo tra i 48\u00b0 N ed i 40\u00b0 S di latitudine, e tra i 200 ed i 1200 metri di profondit\u00e0.\nAspetto.\nLo squalo pigmeo non supera lunghezze di circa 22\u00a0cm. La colorazione \u00e8 scura, se si eccettua il bordo delle pinne che \u00e8 pi\u00f9 chiaro, di un colore luminoso.\nQuesta specie di dimensioni ridotte, ha degli occhi molto grandi (il loro diametro rappresenta dal 73 all'86% della larghezza interorbitale). Essa rappresenta l'olotipo del suo genere, che ha le seguenti caratteristiche distintive: spina nella prima pinna dorsale, ma non nella seconda; base della seconda pinna dorsale lunga almeno il doppio di quella della prima pinna dorsale; base della prima pinna dorsale pi\u00f9 vicina alle pinne pettorali che alle pinne pelviche; pinna caudale simmetrica, a forma di pagaia, con una tacca subterminale. Il corpo ha l'aspetto di un sigaro, con un muso molto lungo e ingrossato, ma appuntito. La bocca \u00e8 ventrale con labbra sottili e denti molto differenti tra una mascella e l'altra. Sulla superiore sono pi\u00f9 piccoli, ruvidi ed eretti, sull'inferiore sono pi\u00f9 larghi, taglienti e semi-eretti.\nComportamento e dieta.\nSi tratta di una specie oceanica, con un areale molto vasto, che vive nei mari tropicali nei pressi di masse continentali o insulari, a volte sulla piattaforma continentale, ma generalmente sui pendii. Compie delle migrazioni verticali durante la giornata: vive sul fondo di giorno e risale fino a 200\u00a0m di profondit\u00e0 durante la notte. Si nutre di calamari, Myctophidae (pesci lanterna), Gonostomatidae e Idiacanthidae e probabilmente insegue le prede durante le migrazioni verticali. \nHa dei fotofori ben sviluppati che coprono la parte ventrale del corpo, e pi\u00f9 raramente si trovano sui fianchi e sul dorso.\nRiproduzione.\nLa riproduzione \u00e8 ovovivipara."}
{"id": "2059075", "revid": "258720", "url": "https://it.wikipedia.org/wiki?curid=2059075", "title": "Squalo pigmeo", "text": ""}
{"id": "2059077", "revid": "33689", "url": "https://it.wikipedia.org/wiki?curid=2059077", "title": "Source engine", "text": ""}
{"id": "2059078", "revid": "599013", "url": "https://it.wikipedia.org/wiki?curid=2059078", "title": "Carlos Luis Morales", "text": "Carriera.\nClub.\nHa iniziato la carriera con il Barcelona Sporting Club di Guayaquil, restandovi per 10 anni, vincendovi cinque titoli nazionali. Trasferitosi all'Independiente, in Argentina, gioca 22 partite prima di tornare in Ecuador. Ha chiuso la carriera nel 2001 nella piccola societ\u00e0 del Santa Rita Vinces.\nNazionale.\nDal 1987 al 1999 ha fatto parte della nazionale di calcio ecuadoriana, giocandovi quaranta partite, e partecipando a varie edizioni della Copa Am\u00e9rica."}
{"id": "2059080", "revid": "26751", "url": "https://it.wikipedia.org/wiki?curid=2059080", "title": "Squalo sigaro", "text": ""}
{"id": "2059082", "revid": "1543377", "url": "https://it.wikipedia.org/wiki?curid=2059082", "title": "Stillicidio ematico", "text": "Con il termine stillicidio ematico chiamato anche spotting si indica una piccola e continua perdita interna di sangue ad esempio dall'apparato gastrointestinale o genitourinario.\nCondizioni associate.\nMicroemorragie puntiformi o ulcere di piccole dimensioni possono generare uno stillicidio ematico con feci di colore normale e anemia. Nell'apparato genitourinario la presenza di tracce macroscopiche di sangue nel secreto vaginale al di fuori del ciclo mestruale pu\u00f2 essere associato all'inizio della gravidanza. \nManifestazioni.\nLa perdita di sangue pu\u00f2 essere intermittente, sovente di colore scuro."}
{"id": "2059085", "revid": "171091", "url": "https://it.wikipedia.org/wiki?curid=2059085", "title": "Monte Gel\u00e9", "text": "Il monte Gel\u00e9 (pron. fr. : ; 3.519\u00a0), mont Gel\u00e9 in francese (pron. fr. : ; che significa \"monte ghiacciato\"), \u00e8 una montagna delle Alpi Pennine nella sottosezione Alpi del Grand Combin.\nSi trova lungo la linea di confine tra l'Italia e la Svizzera. Dal versante italiano si colloca nella valdostana Valpelline. Dal versante svizzero domina la valle di Bagnes nel Canton Vallese.\nCaratteristiche.\nLa montagna si trova sul confine tra Svizzera ed Italia, sullo spartiacque principale alpino; il versante italiano si trova nel comune di Ollomont.\nLa vetta si trova sullo spartiacque principale, compresa tra il Col F\u00eanetre a nord-ovest ed il colle di Cr\u00eate S\u00e8che a sud-est; dalla vetta si dipartono inoltre due creste secondarie, una verso nord-est, che procede in territorio svizzero fino alla Pointe d'Ayas per poi scendere quasi a picco sul ghiacciaio sottostante, ed una verso sud-ovest, che scende con pendenza abbastanza decisa verso la valle.\nIl monte \u00e8 circondato da ghiacciai: a nord-ovest il glacier de Fen\u00eatre, a nord-est e ad est il glacier de Cr\u00eate S\u00e8che , a sud-est il ghiacciaio del Mont Gel\u00e9. Il versante occidentale \u00e8 invece libero dai ghiacci, ed \u00e8 costituito da una serie di pareti rocciose scoscese che pi\u00f9 in basso diventano un erto pendio digradante.\nDal punto di vista geologico, la montagna \u00e8 molto omogenea, essendo costituita integralmente da granito porfiroide, spesso metamorfosato in gneiss e notevolmente laminato sui contatti; la struttura \u00e8 di origine pre-triassica.\nAscensione alla vetta.\nVia normale.\nLa via normale alla vetta si sviluppa sulla cresta principale, risalendo dal colle del Mont Gel\u00e9. Si pu\u00f2 salire al colle per due percorsi: quello pi\u00f9 classico dal bivacco Regondi (2.580\u00a0m), e quello dal pi\u00f9 recente rifugio Cr\u00eate S\u00e8che (2.398\u00a0m). La salita \u00e8 gi\u00e0 di tipo alpinistico, svolgendosi in parte su ghiacciaio: \u00e8 dunque necessario essere dotati della necessaria attrezzatura (ramponi, piccozza, imbragatura e corda) e procedere con la dovuta cautela. La difficolt\u00e0 del percorso \u00e8 valutata in F.\nAscesa invernale.\nLa vetta del monte Gel\u00e9 pu\u00f2 essere meta di itinerari sci-alpinistici, che seguono gli itinerari estivi, passando quindi o dal bivacco Regondi o dal rifugio Cr\u00eate S\u00e8che per raggiungere il colle del Mont Gel\u00e9 e da qui, per cresta, la vetta."}
{"id": "2059086", "revid": "320578", "url": "https://it.wikipedia.org/wiki?curid=2059086", "title": "Potez P.63", "text": ""}
{"id": "2059089", "revid": "28592", "url": "https://it.wikipedia.org/wiki?curid=2059089", "title": "Alexei Nikolaevi\u010d Romanov", "text": ""}
{"id": "2059090", "revid": "43530", "url": "https://it.wikipedia.org/wiki?curid=2059090", "title": "Fattori antinutrizionali", "text": ""}
{"id": "2059094", "revid": "599013", "url": "https://it.wikipedia.org/wiki?curid=2059094", "title": "Carolina Costagrande", "text": "Giocava nel ruolo di schiacciatrice.\nCarriera.\nCarolina Costagrande comincia a livello giovanile nel club della propria citt\u00e0 natale, il . Appena sedicenne inizia la carriera professionistica in Argentina, giocando nel campionato argentino col Club Atl\u00e9tico Boca Juniors. Alla fine degli anni novanta ottiene la prima convocazione con la nazionale argentina, con la quale vince la medaglia d'argento al campionato sudamericano 1999: lo stesso risultato sar\u00e0 ripetuto due anni dopo. Sempre con la squadra nazionale partecipa alla Coppa del Mondo 1999 e al campionato mondiale 2002 ottenendo un undicesimo e un diciassettesimo posto: proprio al termine della competizione mondiale decide di non giocare pi\u00f9 per la nazionale argentina.\nGi\u00e0 dal 1998-99 la schiacciatrice gioca in Italia, ingaggiata a met\u00e0 stagione dalla Pallavolo Palermo, in serie A1. Nella stagione 1999-00 \u00e8 alla neo-promossa Futura Volley Busto Arsizio, poi nella Teodora Ravenna, ed ancora alla Pieralisi Volley dove resta per due annate.\nDopo una stagione \u00e8 nuovamente all'Olimpia Teodora di Ravenna e una nel Volley 2002 Forl\u00ec, nella stagione 2005-06, ottiene la nazionalit\u00e0 sportiva italiana ed\ninizia un lungo sodalizio con la Robursport Volley Pesaro, con la quale rester\u00e0 legata per cinque stagioni: in questo periodo vince numerosi premi come tre scudetti consecutivi dal 2008 al 2010, due Coppe CEV, una Coppa Italia e tre Supercoppe italiane. Nel 2010 viene convocata per la prima volta nella nazionale italiana.\nNella stagione 2010-11 viene ingaggiata dalla Dinamo Mosca, militante nel massimo campionato russo. Nel 2011, con la nazionale italiana, si aggiudica la Coppa del Mondo, venendo premiata anche come MVP.\nNella stagione 2011-12 viene ingaggiata dal Guangdong Hengda Nuzi Paiqiu Julebu, militante nel massimo campionato cinese, con cui vince uno scudetto e l'AVC Club Championships 2013. Nella stagione 2013-14 passa al club turco del Vak\u0131fBank Spor Kul\u00fcb\u00fc, vincendo la Supercoppa turca, la Coppa del Mondo per club, la Coppa di Turchia e il campionato; nella stagione seguente si aggiudica invece la Supercoppa turca. Nel campionato 2015-16 si trasferisce nell'Impel di Breslavia nella Liga Siatk\u00f3wki Kobiet polacca.\nRientra in Italia nella stagione 2016-17 per difendere i colori dell'Imoco Volley di Conegliano, con cui vince la Supercoppa italiana 2016 e la Coppa Italia 2016-17. Per la stagione 2017-18 resta svincolata, ed in primavera, con un post di ringraziamenti tramite social network, annuncia il ritiro dall'attivit\u00e0 agonistica."}
{"id": "2059095", "revid": "599013", "url": "https://it.wikipedia.org/wiki?curid=2059095", "title": "Danny Vranes", "text": ""}
{"id": "2059096", "revid": "287204", "url": "https://it.wikipedia.org/wiki?curid=2059096", "title": "Albo d'oro della Primera Divisi\u00f3n (Spagna)", "text": "Di seguito viene elencato in ordine cronologico lalbo d'oro della Liga, massimo livello professionistico del calcio spagnolo.\nIl campionato \u00e8 stato sospeso per tre anni, dal 1936 al 1939 a causa della guerra civile. Nel 1936-37 fu sostituito dall'alternativa Liga Mediterr\u00e1nea de f\u00fatbol cui parteciparono solo le squadre della Comunit\u00e0 Valenciana e della Catalogna, non essendo pertanto riconosciuta come campionato spagnolo ufficiale.\nIl Real Madrid, con 34 affermazioni, vanta il maggior numero di successi, il Barcellona si trova al secondo posto in questa classifica, con 26, mentre l'Atletico Madrid \u00e8 terzo a quota undici, seguito dall'Athletic Bilbao con otto. Il Real Madrid pu\u00f2 fregiarsi anche del record di cinque affermazioni consecutive, striscia conseguita per due volte, una dal 1961 al 1965 e l'altra dal 1986 al 1990."}
{"id": "2059103", "revid": "80339", "url": "https://it.wikipedia.org/wiki?curid=2059103", "title": "Storia della Russia fino all'VII secolo d.C.", "text": ""}
{"id": "2059105", "revid": "599013", "url": "https://it.wikipedia.org/wiki?curid=2059105", "title": "Spotting", "text": ""}
{"id": "2059108", "revid": "486946", "url": "https://it.wikipedia.org/wiki?curid=2059108", "title": "Paris Lodron", "text": ""}
{"id": "2059109", "revid": "599013", "url": "https://it.wikipedia.org/wiki?curid=2059109", "title": "Villa Pollini", "text": "L'edificio denominato villa Pollini, nota anche come villa Doloretta, sorge a Cagliari ad est del colle di San Michele.\nStoria.\nIl conte Gaetano Pollini, ricco commerciante originario della Liguria fece costruire l'edificio nel 1812 insieme ad un piccolo nucleo urbano nei campi adiacenti, con l'obiettivo di coltivare vigneti e gelsi. Divenne in seguito propriet\u00e0 dell'industriale vinicolo Francesco Zedda Piras di Tiana che la ribattezz\u00f2 Villa Doloretta in onore della moglie Doloretta Marcello. Successivamente la propriet\u00e0 venne abbandonata e tale \u00e8 rimasta sino alla fine del ventesimo secolo, quando \u00e8 stata acquisita dallo stato e restaurata parzialmente per ospitare mostre culturali.\nDal 2007 ospita il centro Sistema informativo territoriale e l'archivio grafico della Soprintendenza per i beni archeologici per le province di Cagliari e Oristano.\nDescrizione.\nL'esecutore del progetto \u00e8 stato il marmoraro Giovanni Battista Franco, ma lo stile risulta particolare in quanto influenzato sia dal tardobarocco che per alcuni aspetti dalla geometrica proporzionalit\u00e0 neoclassica.\nBibliografia.\nCorrado Maltese e Salvatore Naitza, \"Arte in Sardegna: architettura dal tardo '600 al classicismo purista\", Illisso Edizioni, 1992, ISBN 88-85098-20-7"}
{"id": "2059113", "revid": "767487", "url": "https://it.wikipedia.org/wiki?curid=2059113", "title": "Antonio Criniti", "text": "Carriera.\nGiocatore.\nNato a Pinerolo da genitori calabresi, ha giocato in Serie A con Cagliari, Brescia e . Ha poi giocato in Serie B con , , , , e Brescia. \u00c8 stato un attaccante brevilineo e rapido, perlopi\u00f9 decisivo a partita in corso.\nVanta inoltre un gol nella semifinale di andata della Coppa UEFA 1993-1994, mentre giocava col Cagliari: entrato da pochi minuti con la sua squadra sotto per 2-1 contro l', segna il gol del momentaneo 2-2; la partita finir\u00e0 3-2 per i sardi.\nConta 45 partite e 4 gol in Serie A.\nChiude la carriera alla Pescatori Ostia, prima da giocatore poi da allenatore.\nAllenatore e dirigente.\nInizia la sua carriera da allenatore nella sua ultima squadra da professionista, la Virtus Bagnoregio. Dopo un anno si trasferisce nuovamente nella Sardegna che l'aveva ospitato nel 1993 da giocatore: la sua prima esperienza \u00e8 con il Pula, in Promozione.\nIl 18 novembre 2009 diventa direttore sportivo della Virtus Bagnoregio, squadra di Eccellenza laziale, e il suo primo acquisto \u00e8 stato il fratello Gianfranco, prelevato dal Sulmona (squadra di Eccellenza abruzzese) dove aveva gi\u00e0 segnato 7 gol in 9 partite.\nNell'agosto del 2011 diventa il nuovo allenatore degli Allievi Nazionali del Montichiari. Il 14 novembre, dopo l'esonero di Claudio Ottoni, viene promosso alla guida della prima squadra, affiancato da Mauro Rosin. Nel gennaio 2012 rassegna le dimissioni da allenatore della prima squadra e torna agli Allievi Nazionali.\nDa luglio 2014 \u00e8 al come allenatore degli Allievi Nazionali. L'inizio della stagione 2015-2016 lo vede sulla panchina della Folgore Caratese, squadra di Serie D. Dal 30 novembre 2016 subentra a Matteo Andreoletti sulla panchina del Seregno Calcio, dimettendosi per\u00f2 dopo appena due giornate."}
{"id": "2059117", "revid": "339392", "url": "https://it.wikipedia.org/wiki?curid=2059117", "title": "Pacchetto d'espansione", "text": ""}
{"id": "2059120", "revid": "300067", "url": "https://it.wikipedia.org/wiki?curid=2059120", "title": "Lou Hudson", "text": ""}
{"id": "2059123", "revid": "121972380", "url": "https://it.wikipedia.org/wiki?curid=2059123", "title": "Formula One 05", "text": "Formula One 05 \u00e8 un videogioco di Formula 1 per PlayStation 2 pubblicato nel 2005 e distribuito da Sony. In questo gioco \u00e8 presente il nuovo circuito della Turchia e il nuovo team, Red Bull Racing, che va a sostituire la Jaguar Racing.\nModalit\u00e0 di gioco.\nIn questo gioco, come nel precedente \"Formula One 04\", possono essere sbloccati premi come le auto; ma a differenza del 2004, ora non si pu\u00f2 pi\u00f9 scegliere il casco che va sbloccato, vincendo punti nella modalit\u00e0 Carriera. Si parte da un casco tutto bianco, fino ad arrivare a un casco marrone con il numero 1 sopra.\nSempre in quanto ai premi, ottenendo tutti tempi oro nella sessione cronometrata, si pu\u00f2 sbloccare il circuito cittadino di Detroit.\nAltri miglioramenti fatti rispetto all'anno passato: controllo di guida diverso e pi\u00f9 realistico, grafica migliore.\nTipi di partite:"}
{"id": "2059129", "revid": "1872194", "url": "https://it.wikipedia.org/wiki?curid=2059129", "title": "Simone Corleo", "text": "Biografia.\nStudi\u00f2 nel Seminario vescovile di Mazara del Vallo.\nLasciata la carriera ecclesiastica si laure\u00f2 nel 1849 in medicina presso l'Universit\u00e0 degli Studi di Palermo e torn\u00f2 per insegnare filosofia e matematica nel Seminario mazarese e in seguito in alcuni convitti a Palermo.\nNel 1864 fu nominato professore di filosofia morale nell'universit\u00e0 di Palermo, e cre\u00f2 nel 1889 il primo laboratorio di psicologia sperimentale in Italia,presso l'Istituto di Fisiologia della Facolt\u00e0 di Medicina.\nDal 1883 al 1885 \u00e8 stato Rettore della Universit\u00e0 di Palermo.\nAttivit\u00e0 politica.\nLiberale, ader\u00ec alla rivoluzione siciliana del 1848 e quell'anno scrisse il testo \"Progetto per una adeguata costituzione siciliana\".\nNel 1860 durante la spedizione dei Mille, fu nominato da Giuseppe Garibaldi governatore di Salemi. Su quel periodo scrisse nel 1886 il memoriale \"Garibaldi e i Mille\".\nIl 27 gennaio 1861 fu eletto deputato al primo Parlamento di Torino nel collegio di Calatafimi e vi rest\u00f2 fino al 1864.\nIn questa veste prese il suo nome la legge disciplinante l\"'Enfiteusi dei beni ecclesiastici in Sicilia\".\nNel 1880 torn\u00f2 alla Camera nella XIV legislatura e riconfermato nel 1882 nella XV, fino al 1886.\nIl presidente del Consiglio Francesco Crispi lo fece investire del titolo di \"conte di Salemi\".\nRiconoscimenti.\nIl suo corpo \u00e8 tumulato nella Chiesa di Sant'Agostino di Salemi, divenuta con delibera comunale dell'11 ottobre 1891 pantheon dei salemitani illustri.\nUno busto del Corleo si trova all'ingresso dell'Universit\u00e0 di Palermo.\nA Simone Corleo \u00e8 intitolato inoltre (in coabitazione con l'erudito ottocentesco Gaetano Daita) un'importante segmento viario della pianta palermitana, che collega Piazza Croci al centralissimo Politeama e una piazza nella sua citt\u00e0 natale (Salemi). \nAnche la biblioteca di Salemi \u00e8 intitolata a Simone Corleo. \nOpere.\nSi occup\u00f2 di letteratura, medicina, scienza fisica e naturale.\nScrisse diverse tragedie e opere di carattere filosofico."}
{"id": "2059132", "revid": "842", "url": "https://it.wikipedia.org/wiki?curid=2059132", "title": "Formula one 05", "text": ""}
{"id": "2059134", "revid": "1272592", "url": "https://it.wikipedia.org/wiki?curid=2059134", "title": "Unione Sportiva Citt\u00e0 di Palermo 1995-1996", "text": "Questa voce raccoglie le informazioni riguardanti l'Unione Sportiva Citt\u00e0 di Palermo nelle competizioni ufficiali della stagione 1995-1996.\nStagione.\nPrima della nuova stagione, il 5 giugno del 1995 l'intero pacchetto azionario del Palermo viene rilevato completamente da Giovanni Ferrara, che, di fatto, tolse il suo ex socio Liborio Polizzi dalla societ\u00e0. A seguito delle ristrettezze economiche, uno dei primi passi del neopresidente fu quello di pagare gli stipendi arretrati con l'aiuto della Lega Calcio.\nLa campagna acquisti \u00e8 stata fatta al risparmio pescando giovani della Primavera e giovani dalle categorie inferiori, venendo a crearsi quello che verr\u00e0 soprannominato il \"Palermo dei picciotti\".\nCome detto, infatti, la squadra titolare era formata da molti giocatori della Primavera, nati e cresciuti a Palermo, compreso l'allenatore Ignazio Arcoleo, che era stato anche una bandiera dei rosanero negli anni settanta e che aveva appena concluso un ciclo positivo con il , portandolo dai dilettanti alla lotta per un posto in Serie B nei play-off di Serie C1 l'annata precedente.\nIn campionato il Palermo si classific\u00f2 al 7\u00ba piazzamento finale, a 9 punti dalla zona promozione, risultato inatteso a inizio stagione, dopo una lotta al salto di categoria a distanza di 14 anni (dal 1981-1982) e un calo fatale nel girone di ritorno (sconfitte di misura nel finale contro il , il capolista , la e il pareggio con l'altro neopromosso al Bentegodi), dato che prima, nel girone di andata e a met\u00e0 del torneo, sostava nei primi posti di vertice (in particolare, dopo la vittoria per 2-1 contro la , alla penultima giornata del girone di andata, i rosanero raggiunsero momentaneamente il primo posto, piazzamento temporaneo che in Serie B non ottenevano da 17 anni). Per le prime sei partite esterne, cos\u00ec come nella stagione 1993-1994 e in quella 2011-2012 (qui la striscia aumenta), la squadra non \u00e8 riuscita a realizzare gol fuori casa.\nQuesti giovani, per un lungo tratto dell'annata, hanno dato, grazie al grande entusiasmo, grandi speranze sia in Coppa Italia, dove arrivano fino ai quarti, che in campionato, giungendo non molto lontani dal 4\u00ba posto, posizione raggiunta e mantenuta per alcune giornate. Nella coppa nazionale sono da registrare le vittorie casalinghe alla \"Favorita\" contro squadre di categoria superiore, come quelle contro il di Gianfranco Zola 3-0, all'epoca detentore della Coppa UEFA e il 1-0, sempre in quel periodo una delle rivelazioni della Serie A 1995-1996. L'avventura del Palermo si interromper\u00e0 ai quarti di finale, dove si arrender\u00e0 al doppio confronto con la Fiorentina di Gabriel Batistuta, futura vincitrice del trofeo.\nMolti giovani calciatori sfrutteranno questa stagione come trampolino di lancio facendosi conoscere a livello nazionale, tra i quali Gianluca Berti, Gaetano Vasari, Francesco Galeoto e Giacomo Tedesco.\nMaglie e sponsor.\nLa maglia era Rosanero e i pantaloncini neri."}
{"id": "2059135", "revid": "1652635", "url": "https://it.wikipedia.org/wiki?curid=2059135", "title": "Riva del Garda", "text": "Riva del Garda (gi\u00e0 Riva, \"Ripa\" in latino, \"R\u00ecva\" in dialetto locale) \u00e8 un comune italiano di abitanti della provincia autonoma di Trento che fa parte della Comunit\u00e0 Alto Garda e Ledro.\n\u00c8 un centro turistico e climatico internazionale che si affaccia sul Lago di Garda, gi\u00e0 importante localit\u00e0 commerciale in epoca romana \u00e8 entrato a far parte del Regno d'Italia nel 1919, dopo la fine della prima guerra mondiale.\nGeografia fisica.\nClima.\nIl clima di Riva del Garda \u00e8 quello tipico delle zone prealpine, ma la vicina presenza del lago di Garda si evidenzia climaticamente in particolare nel regime ed intensit\u00e0 delle brezze locali.\nL'inverno \u00e8 relativamente freddo ma con valori di umidit\u00e0 piuttosto contenuti; la stagione vede le precipitazioni pi\u00f9 basse di tutte e 4 quelle annuali, ma comunque pi\u00f9 copiose rispetto alle zone pi\u00f9 interne delle Alpi.\nLa neve non \u00e8 fenomeno raro, anche se negli ultimi 30-35 anni, come in tutte le zone di bassa quota del Norditalia, si \u00e8 fatta sempre pi\u00f9 sporadica e scarsa, stante il riscaldamento climatico in atto da alcuni decenni; l'episodio nevoso probabilmente pi\u00f9 ricordato ed abbondante degli ultimi 100 anni \u00e8 stata sicuramente la nevicata del 1985\n, ma si ricordano altre nevicate abbondanti come quella del Natale 1938 (quasi un metro di neve portato da due episodi fra 20-21 e 23-24 dicembre), il mezzometro del 3-4 febbraio 1947 e del 26-27 gennaio 2006 e nevicate da 30\u201340\u00a0cm come le due del gennaio-febbraio 1978 o quella del 21-22 dicembre 1981.\nCome accennato, negli ultimi 30 anni si \u00e8 assistito ad un continuo mitigarsi delle temperature invernali ed un rialzo del caldo durante le estati: le medie minime e massime storiche di gennaio sono -1\u00b0 e +5\u00b0, mentre i valori di luglio sono +17\u00b0 e +27\u00b0; in entrambi i casi i valori degli ultimi 20 anni si sono rialzati di circa 1\u00b0 rispetto ai decenni precedenti.\nL'estate \u00e8 solitamente piuttosto calda ma raramente afosa o torrida, in particolare nelle ore pomeridiane grazie alla brezza proveniente dal lago (la famosa \"Ora\") che trasporta nell'entroterra l'aria pi\u00f9 fresca presente sopra la superficie lacustre; non sono rari i pomeriggi dove si possono trovare 33\u00b0/34\u00b0 a Trento e Rovereto mentre Riva registra 27\u00b0/28\u00b0.\nLe precipitazioni sono piuttosto frequenti ma durano solitamente poche ore, sottoforma di brevi acquazzoni e temporali pomeridiani o serali/notturni.\nL'autunno \u00e8 mediamente la stagioni pi\u00f9 ricca di pioggia, non tanto come numero di giorni (maggiore fra maggio ed agosto), quando come quantit\u00e0; in questa stagione sono infatti abbastanza comuni i casi di perturbazioni di scirocco o libeccio, che scaricano una grande quantit\u00e0 di umidit\u00e0 del mar Mediterraneo contro le Prealpi e le Alpi; solitamente si hanno 2-3 giorni consecutivi di pioggia insistente, con accumuli anche nell'ordine dei 60\u201380\u00a0mm giornalieri.\nVenti.\nI principali venti del lago di Garda che interessano la zona di Riva sono l'\u00d2ra (da sud), il Ponale (vento episodico da SW quando arriva un temporale dalla Val di Ledro/Tremalzo) e il Balin\u00f2t (proveniente dalla valle di Ballino e dal tennese).\nVi \u00e8 poi il \"Vent\" o \"Pel\u00e8r\", una brezza da nord che colpisce solamente la zona di Torbole, tanto che non sono rare le notti invernali dove a Torbole si registrino +2\u00b0 con vento secco e umidit\u00e0 bassa, mentre a Riva ed Arco vi siano valori da -1\u00b0 a -4\u00b0 con brina abbondante; il fenomeno spiega anche la crescita del noto e prelibato \"Broccolo di Torbole\" esclusivamente nella zona torbolana.\nStoria.\nPreistoria.\nI primi insediamenti nel territorio di Riva del Garda risalgono al Neolitico, e pi\u00f9 precisamente all'et\u00e0 del bronzo e all'et\u00e0 del ferro.\nUn sito sembra essere quello nella localit\u00e0 di San Giacomo, che fu probabilmente un luogo di culto.\nPrimi insediamenti storici ed epoca romana.\nNel periodo pre-romano la zona fu certamente abitata ma i ritrovamenti archeologici relativi a quel periodo non permettono di definire con precisione n\u00e9 se la sua popolazione fosse retica o gallica n\u00e9 di avere ricostruzioni attendibili del villaggio. Probabilmente furono interessate popolazioni dei Benacenses, dei Sabini dei Galli Cenomani e non sono da scartare neppure legami con gli etruschi, forse arrivati dalla Pianura Padana in seguito al calare di stirpi galliche (celtiche) attraverso le montagne lombarde.\nLe prime notizie certe in epoca romana riguardo a Riva (Ripa) la descrivono aggregata al municipium di Brescia.\nDi epoca romana numerosi ritrovamenti, si sa che a Ripa esisteva un collegio nautico e che un certo Metellio, tribuno militare, fece costruire qualcosa (forse un castello) nella parte pi\u00f9 alta della cittadina, localit\u00e0 detta in loco \"Marocco\" (sasso).\nImportanti scavi presso il Monte San Martino (o Luna), nei pressi della frazione di Campi, hanno messo in luce un villaggio-santuario fortificato di epoca preromana e romana, abbandonato successivamente probabilmente perch\u00e9 identificato come \"pagano\", anche se nei pressi per secoli funzioner\u00e0 la chiesetta di S.Martino, assai venerato in epoca longobarda. Sono state poi rinvenute anche le rovine della antiche terme romane, esempio quindi di una stabilita e duratura presenza romana a Riva.\nPeriodo medievale.\nCaduto l'Impero romano, Riva passa di mano pi\u00f9 volte seguendo dominazioni di Goti, Longobardi e Franchi. La zona faceva parte fin dall'epoca longobarda della corte del Monastero di San Colombano del Priorato di Bardolino dipendente dall'Abbazia di San Colombano di Bobbio (PC) e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nSuccessivamente entrer\u00e0 nella sfera d'influenza del Principe Vescovo di Trento, pur rimanendo un libero comune con statuti propri. Seguono i periodi di dominazione Scaligera veronese, Viscontea, Veneziana, alternata a periodi di dominio del Principe vescovo di Trento.\nDei veneziani \u00e8 la costruzione del Bastione, edificato agli inizi del Cinquecento sopra una preesistente fortificazione medioevale, sul dosso detto dei Germandri. Nei pressi, sopra il colle (castelliere preistorico) di Santa Maria Maddalena, resiste al tempo l'antica omonima chiesetta, e il torrione (a sua volta utilizzato come chiesetta) di San Giovanni in localit\u00e0 Pinza, lungo la secolare strada che collegava Riva al Bresciano, via Campi/Trat/val di Ledro.\nNei pressi del valico di Trat (punta La Rocca) si trovano i resti del piccolo castello costruito dai Rivani nel Medioevo proprio per controllare il passaggio. Nei suoi pressi (valle dei Morti) si svolse una furiosa battaglia tra Viscontei e Veneziani.\nDal secolo XVII Riva del Garda far\u00e0 costantemente parte del Principato Vescovile di Trento, seguendo le sorti del Trentino dal dominio napoleonico a quello asburgico sino al passaggio all'Italia nel 1919.\nSecoli XVII, XVIII e XIX.\nDurante il periodo austro-ungarico, la citt\u00e0 divenne, oltre che centro turistico, anche quartier generale della flottiglia militare della K.u.k Kriegsmarine sul lago di Garda.\nLa citt\u00e0 e il circondario furono anche fortificati dagli austriaci (ancora oggi sono visibili e in buone condizioni i fortini posti a guardia del porto e sovrastanti il paese nonch\u00e9 i forti eretti sul monte Brione e sulla Strada del Ponale, tutti parte del Subrayon III di Riva), divenendo un caposaldo mai espugnato dal Regio Esercito Italiano, fino alla ritirata dell'Esercito imperiale alla fine della Prima Guerra Mondiale nel novembre del 1918.\nSecoli XX e XXI.\nNel corso della seconda guerra mondiale, dopo l'armistizio dell'8 settembre 1943, Riva viene \"de facto\" annessa al Terzo Reich nell'ambito dell'Alpenvorland, un'entit\u00e0 territoriale comprendente le provincie di Trento, Bolzano e Belluno. Il confine tra i comuni di Riva e Limone nel periodo 1943-1945 rappresenta quindi la frontiera tra la zona sotto il diretto controllo della Germania nazista e la Repubblica Sociale Italiana (RSI), la cosiddetta Repubblica di Sal\u00f2. In tale contesto, si sviluppa nel Basso Sarca un importante movimento clandestino di Resistenza, in collegamento con Trento e Rovereto. Tra le figure di spicco di tale movimento, emergono Giannantonio Manci, Gastone Franchetti e Dante Dassatti. Traditi da Fiore Lutterotti, che si \u00e8 infiltrato nelle Brigate Fiamme Verdi di Franchetti e lavora come informatore della polizia nazista, all'alba del 28 giugno 1944 il gruppo partigiano \u00e8 vittima di una spietata repressione con barbari assassini, arresti, torture e fucilazioni. In totale, i nazisti assassinarono 16 persone, tra cui i rivani Eugenio Impera (studente, 19 anni), Enrico Meroni (studente, 20 anni), Angelo Gambaretto (carabiniere, 29 anni), Augusto Betta (trasportatore, 45 anni), Remo Ballardini (52 anni, morto a seguito delle sevizie subite) e lo stesso Gastone Franchetti (24 anni, fucilato a Bolzano). Il comune di Riva ha intitolato a questi morti una via, Viale dei Martiri del 28 giugno.\nLa denominazione ufficiale del comune fino al 1969 era \"Riva\".\nSimboli.\nLo stemma comunale \u00e8 stato riconosciuto con decreto del capo del governo del 12 febbraio 1928.\nMonumenti e luoghi d'interesse.\nAltro.\nEssendo localit\u00e0 turistica sono molti i punti di interesse nelle vicinanze di Riva. Dal lago di Tenno (6\u00a0km a nord), si gode di un ampio panorama sul Basso Sarca, il lago di Ledro (5\u00a0km ad ovest) mantiene un interessante museo delle palafitte, la strada del Ponale, antica via che univa Ledro a Riva del Garda \u00e8 diventata una importante pista ciclabile, le Cascate del Varone (3\u00a0km a nord) sono interessanti dal punto di vista geologico e dalla frazione di Pregasina si gode di una particolare veduta sul lago. Sul monte San Martino si trova un sito archeologico databile all'et\u00e0 del bronzo.\nEconomia.\nTurismo.\nRiva a partire dal Rinascimento cominci\u00f2 a diventare una tappa importante delle escursioni sul lago di Garda, e tra i primi visitatori a frequentare la localit\u00e0 forse vi fu anche Andrea Mantegna. Verso il 1824 una societ\u00e0 di navigazione lombarda var\u00f2 un battello a vapore a Desenzano, quando ancora un confine separava il nord ed il sud del lago di Garda, e Riva fu uno degli scali previsti nelle sue crociere lacustri. In seguito, a partire dalla met\u00e0 circa del XIX secolo, raggiunse un'importanza turistica internazionale, assieme alla vicina Arco, diventando luogo di soggiorno dei visitatori mitteleuropei. Nel 1891 un grande impulso arriv\u00f2 dall'inaugurazione della nuova ferrovia Mori-Arco-Riva che, pur essendo a scartamento ridotto, univa il nord del lago di garda alla Ferrovia del Brennero, con capolinea nella stazione di Rovereto, inaugurata nel 1859.\nIl turismo resta la voce pi\u00f9 importante nell'economia locale ma esistono anche attivit\u00e0 manifatturiere quali l'industria della carta, l'artigianato e l'industria del trasporto su gomma.\nCultura.\nIstruzione.\nScuole.\nRiva del Garda vede la presenza nel suo territorio di scuole primarie, secondarie di primo e di secondo grado. Tra le principali scuole secondarie di secondo grado ci sono il liceo Andrea Maffei, fondato come Regio Liceo Classico nell'anno 1927, conserva la biblioteca \"E.Impera - E. Meroni\", l'istituto tecnico Floriani e il CFP alberghiero\nEventi.\nMusicaRivafestival \u00e8 la pi\u00f9 importante manifestazione musicale che si svolge in riva al Garda trentino. Nelle edizioni dei primi anni del XXI secolo sono state presenti varie orchestre giovanili (come la Youth Orchestra of the Americas, l'Orchestra Giovanile Luigi Cherubini di Riccardo Muti, la Junge Philharmonie Salzburg) con maestri come Yuri Ahronovitch e Isaac Karabtchevsky. Vengono realizzati eventi come l'omaggio a Puccini, nel 2008.\nTra gli artisti sono arrivati a Riva Yuri Ahronovitch, Aldo Ciccolini, Gloria Gaynor, il Coro dell'Armata Rossa, Paul Simon, Renato Bruson, Pl\u00e1cido Domingo, Gilberto Gil, Giancarlo Menotti, Uri Caine e molti altri. Musicariva ha partecipato all'Esposizione Universale di Shanghai 2010.\nIl Concorso corale internazionale si svolge ogni due anni nella settimana antecedente la Pasqua mentre \"In...canto sul Garda\" si svolge nel mese di ottobre, aperto a cori non professionisti che eseguono musica jazz, gospel, moderna e della tradizione. Vi partecipano formazioni provenienti da ogni parte del mondo.\nIl Flicorno d'oro \u00e8 un concorso bandistico europeo e internazionale, tradizionale luogo di incontro di formazioni bandistiche, inizialmente tenuto ogni due anni e divenuto annuale dal 2008.\nIl \"Garda Jazz Festival\" \u00e8 una rassegna di musica Jazz che coinvolge vari centri del trentino gardesano come Nago-Torbole, Arco, Drena, Riva del Garda, Dro e Tenno nato nel 2000. La collaborazione con alcuni locali e pub per la realizzazione dei \"Jazz Caf\u00e9\" \u00e8 divenuta una tradizione e coinvolge musicisti provenienti dal tutto il Nord Italia.\nI RadioIncontri si sono tenuti ogni anno in tarda primavera. Sono stati un evento in cui le principali emittenti radiofoniche nazionali si ritrovano per incontrare il pubblico e confrontarsi su temi inerenti alla radiofonia. L'evento \u00e8 stato ideato da Renzo Ceresa e Massimo Cirri.\nNella cultura di massa.\nJens Peter Jacobsen ambienta un capitolo del suo romanzo \"Niels Lyhne\" a Riva del Garda.\nFranz Kafka ambienta un suo racconto a Riva. Vi fa infatti approdare il protagonista, \"il cacciatore Gracco\" che, dopo la sua morte e per colpa del nocchiero che avrebbe dovuto traghettarlo nell'aldil\u00e0, si ritrova \"nella mia vecchia, desolata barca errante lungo qualche acqua terrena...Straordinario, disse il sindaco, straordinario. E adesso pensa di rimanere a Riva? Io non penso a nulla disse il cacciatore... Son qui, altro non so, altro non posso fare. La mia barca \u00e8 senza timone, naviga col vento che soffia laggi\u00f9 nelle infime regioni della morte\". \nGeografia antropica.\nVariazioni territoriali.\nLa circoscrizione territoriale ha subito le seguenti modifiche:\nSport.\nCalcio.\nUnione Sportiva Benacense 1905 Riva e U.S. Riva del Garda, quest'ultima ha disputato campionati dilettantistici regionali.\nPallacanestro.\nG.S. Riva. Ha cessato la sua attivit\u00e0 nel 2013, dopo aver giocato per oltre un decennio in serie B nazionale, arrivando ad un passo dalla serie A nei play-off della stagione 1999-2000, oltre ad aver vinto la coppa Italia di categoria nel campionato 2008-2009. La societ\u00e0 \u00e8 stata rifondata nel 2018 ripartendo dalla serie D. Altra societ\u00e0 \u00e8 la A.D. Virtus Basket Alto Garda che milita nel campionato di serie D regionale.\nAltro.\nSono praticati la vela e il windsurf.\nVi sono molti sentieri adatti alla mountain bike\nPresente una societ\u00e0 di hockey su prato, l'Hockey Club Riva, con settore maschile e femminile, che \u00e8 molto attiva sul territorio. Organizza il torneo giovanile \"Bee Happy!\" che ogni anno richiama molti sportivi."}
{"id": "2059147", "revid": "19931163", "url": "https://it.wikipedia.org/wiki?curid=2059147", "title": "Nuovo Hampshire", "text": ""}
{"id": "2059148", "revid": "30610", "url": "https://it.wikipedia.org/wiki?curid=2059148", "title": "Turbina Wells", "text": "La Turbina Wells \u00e8 un tipo di turbina aeraulica inventata dal Prof. Alan Wells della \"Queen's University Belfast\" nei tardi anni 1980. Questo tipo di turbina \u00e8 impiegato nei generatori di corrente a colonna d'acqua oscillante.\nIn tali dispositivi il flusso d'aria cambia direzione in maniera ciclica e la Turbina Wells risulta particolarmente indicata per tali applicazione in quanto autorettificante, ovvero in grado di girare sempre nello stesso verso indipendentemente dalla direzione del flusso d'aria che la attraversa.\nTale capacit\u00e0 \u00e8 garantito dal profilo delle pale della turbina stessa, simmetrico rispetto alla corda, grazie al quale la direzione della risultante delle forze di pressione \u00e8 tale da non cambiare verso quale che sia la direzione del flusso. \nLo svantaggio di tale soluzione risiede nella bassa efficienza della turbina Wells, a causa dell'elevato angolo di attacco della pala rotorica rispetto al flusso entrante e della mancanza di un punto fisso di funzionamento, che la porta a lavorare costantemente \"fuori progetto\". \nInoltre non tutte le turbine Wells sono in grado di autoavviarsi (ovvero di avviare la rotazione in modo autonomo) e in questo caso occorre accoppiarla ad un motore di lancio, aumentando i costi di installazione e manutenzione.\nTale macchina \u00e8 usualmente utilizzata in impianti a colonna d'acqua oscillante per applicazioni oceaniche, ma sono state sviluppate macchine di taglia pi\u00f9 piccola per applicazioni in sistemi caratterizzati da altezze e periodi d'onda tipici di bacini d'acqua pi\u00f9 ristretti come il Mar Mediterraneo. "}
{"id": "2059150", "revid": "123279807", "url": "https://it.wikipedia.org/wiki?curid=2059150", "title": "Pontiac (Michigan)", "text": "Pontiac \u00e8 una citt\u00e0 degli Stati Uniti nella Contea di Oakland, Stato del Michigan. \u00c8 un sobborgo di Detroit.\nLa citt\u00e0 \u00e8 nota per ospitare i primi stabilimenti della General Motors e per il Pontiac Silverdome, grande struttura coperta per spettacoli e manifestazioni sportive.\nLa \"febbre di Pontiac\", causata da alcuni batteri del genere Legionella, \u00e8 cos\u00ec chiamata proprio perch\u00e9 i primi casi vennero riconosciuti nella citt\u00e0 di Pontiac nel 1968."}
{"id": "2059151", "revid": "599013", "url": "https://it.wikipedia.org/wiki?curid=2059151", "title": "Al Tucker", "text": ""}
{"id": "2059152", "revid": "599013", "url": "https://it.wikipedia.org/wiki?curid=2059152", "title": "LaMarr Greer", "text": ""}
{"id": "2059153", "revid": "9498", "url": "https://it.wikipedia.org/wiki?curid=2059153", "title": "Lirica greca", "text": "Nella Grecia antica, la lirica era quel genere poetico che faceva ricorso al canto o all'accompagnamento di strumenti a corde come la lira, differenziandosi in questo dalla poesia recitativa. La lirica poteva essere accompagnata da strumenti a fiato e si parlava in questo caso di modo aulodico, o da strumenti a corda, in questo caso si parlava invece di modo citarodico.\nOriginariamente la poesia lirica era un ramo della melica (\u03bc\u03b5\u03bb\u03b9\u03ba\u1f74 \u03c0\u03bf\u03af\u03b7\u03c3\u03b9\u03c2), cio\u00e8 la poesia destinata a essere cantata; in et\u00e0 ellenistica si chiam\u00f2 lirica.\nNell'usare oggi l'espressione \"lirici greci\" si fa riferimento, in senso pi\u00f9 lato, a tutto un modo di produrre versi che copre in Grecia l'arco di due secoli, il VII ed il VI secolo a.C.\nContesto e temi.\nNei secoli VII-VI a.C. nel campo letterario greco si verifica un mutamento radicale in una nuova societ\u00e0, caratterizzata dal soggettivismo e dall'individualismo, in antitesi col presunto obiettivismo dell'epoca legata a un mondo ideale e cavalleresco. Con nuova consapevolezza il poeta cerca di estrinsecare il proprio io, la propria sensibilit\u00e0, le proprie passioni, cos\u00ec il carme da ideale diventa reale e contingente. Non si canta pi\u00f9 secondo i vecchi moduli omerici ed esiodei (per quanto in Esiodo non manchino toni autobiografici e improntati ad un concreto realismo), bens\u00ec si esprimono in versi sentimenti ed idee personali.\nLa realt\u00e0 che vede nascer la lirica greca non prende vita all'improvviso ma si instaura con la rielaborazione degli ideali micenei, quegli ideali che videro al centro l'eroe omerico con un tratto caratteriale forte, fosse il coraggio di Achille, o l'astuzia di Odisseo, o la fedelt\u00e0 di Penelope.\nIl nuovo scenario storico ha la caratteristica sostanziale dell'avvento delle poleis, le citt\u00e0 stato che diverranno centro della vita politica, civile, culturale della Grecia; ovviamente con le differenze dovute al contesto geografico e al sostrato di volta in volta preesistente, cagione dei relativi valori dominanti: ecco delinearsi la lirica corale a Sparta, portatrice della comunit\u00e0 collettiva, ecco la curiosit\u00e0 e gli scambi delle citt\u00e0 ioniche, qui si intravede la coscienza di Atene.\nCaratteristiche.\nLa lirica va distinta in melica (dal greco melos, cio\u00e8 canto) \"monodica\", se cantata da una sola persona, e \"corale\" o \"corodica\", se cantata da un coro. Inoltre poteva essere \"citarodica\", se eseguita mediante la cetra e il canto, e \"citaristica\" se eseguita solo con la cetra, \"aulodica\", se accompagnata dal flauto (\"aulos\") e dal canto, e \"auletica\" se accompagnata solo dal flauto.\nInfatti, oggi nel genere lirico vengono compresi anche l'elegia accompagnata dal flauto, e il giambo eseguito mediante uno strumento molto simile all'arpa. Invece, secondo il canone alessandrino dei \"lyrik\u00f2i\", erano tali solamente i poeti monodici e corali come Saffo, Alceo, Anacreonte, Alcmane, Stesicoro, Ibico, Bacchilide, Simonide, Pindaro.\nLo stile si distingue per la brevit\u00e0 dei periodi, ben allineati e senza difficolt\u00e0 sintattiche, e per le molte metafore, destinate a rimanere incise nella memoria.\nMolteplici sono i motivi ispiratori della lirica greca. Vi sono componimenti dedicati agli dei (inni), in onore di Dioniso (ditirambi), di Apollo (peani). Alle divinit\u00e0 femminili vengono dedicati i parteni, i vincitori di gare vengono esaltati negli epinici e l'ospite patrono negli encomi. I treni e gli epicedi sono riservati alle consolazioni funebri e ai compianti, gli epitalami e gli imenei alle nozze, gli scolii ai simposi, alle danze mimiche gli iporchemi e alle processioni i prosodi. Non vi sono delimitazioni, per cui ogni poeta pu\u00f2 spaziare in pi\u00f9 campi e utilizzare i moduli di un componimento anche in un altro.\nQuando si pensa alla lirica greca \u00e8 necessario soffermarsi sul fatto che tali poetiche si basavano sull'esibizione per un pubblico, spesso organizzate in occasione di simposi o feste rituali, quindi erano mezzo di comunicazione per ricordare i valori condivisi, espressione di memoria collettiva, momento di riaffermazione delle idee aristocratiche che li accomunavano.\nIl poeta parla alla cerchia ristretta del convito, del gruppo di appartenenza; ricorda loro le esperienze vissute, si sofferma sulle gioie e i dolori. \nParticolar importanza riveste il tema dell'amore, spesso dipinto come divinit\u00e0 ingiusta, Eros che tormenta, che soggioga, che imprigiona coi suoi lacci, vedi la rassegnata disperazione di Saffo o la delicata esperienza di Anacreonte.\nAltro tema \u00e8 l'amicizia, posta al centro dell'uditorio che si componeva di appartenenti allo stesso gruppo o eter\u00eca ed era sensibile alla comunione d'intenti, quell'amicizia che per\u00f2 poteva anche essere dimenticata, pensiamo alla tremenda lirica di Archiloco dedicata \" All'Amico di un tempo \", o alla lealt\u00e0 calpestata di Alceo verso il nuovo tiranno.\nNon dimentichiamo l'argomento della vita fugace, del tempo che incombe cos\u00ec dolcemente tratteggiato da Mimnermo che non potr\u00e0 pi\u00f9 godere dei piaceri amorosi (Quale vita, che gioia senza Afrodite d'oro?) e metter\u00e0 in risalto la brevit\u00e0 umana (Come le foglie siamo...).\nLa lirica arcaica, specialmente per merito di un suo protagonista, Archiloco, vide nuovi temi esplicati in versi di una forza, di una violenza talvolta sperimentata; grazie al metro del giambo che per natura di accostava a una vivacit\u00e0 d'espressione, Archiloco in parte rivaluta il codice etico del guerriero, lui che pure al mondo dell'armi si appella e conosce; non s'esime di dire apertamente che pu\u00f2 esservi occasione in cui all'onore di soldato si rinunci, purch\u00e9 la vita si salvi, nel celebre poema dello scudo gettato. \nIl giambo concede aggressivit\u00e0 d'espressione, e temi anche di basso registro, come nel caso del realismo a volte crudo di Ipponatte, quasi mendico nelle sue richieste, e rissoso nei confronti d'un rivale cui minaccia conseguenze fisiche.\nAnche il tema didascalico fu trattato, sopra tutti da Teognide, ma anche Solone, che mise al centro della sua poetica l'argomento politica, civico, attuale della sua Atene.\nL'elegia e il giambo, di matrice ionica, sono caratterizzati da serie continuate di versi, dagli esametri e pentametri dattilici ai trimetri giambici e ai tetrametri trocaici.\nLa melica monodica non va oltre l'aggruppamento di strofe composte da quattro versi, mentre quella corale procede per stanze, strofe, antistrofe ed epodo. Nella lirica monodica il linguaggio \u00e8 il dialetto dello scrittore, mentre la lirica corale preferisce usare il dorico, considerato linguaggio letterario comune.\nDopo il V secolo a.C. la lirica subisce una grande trasformazione ad opera degli alessandrini che compongono carmi raffinati destinati a persone colte.\nLa musica.\nIl termine \"lirico\" \u00e8 da collegarsi con la parola greca \u03bb\u03cd\u03c1\u03b1 (\"l\u01d8ra\", \"lira\"), strumento a corde simile all'arpa con un guscio di tartaruga come cassa di risonanza. Gi\u00e0 l'etimologia stessa della parola, dunque, ci fa capire come la lirica greca comprenda composizioni poetiche che non venivano semplicemente lette o declamate, bens\u00ec \"cantate\". Ad unirsi alla lira nell'accompagnamento dei poeti-cantautori, vi erano altri strumenti musicali, fra i quali la (\"ph\u00f2rminx\", uno strumento a corde simile all'arpa, con una cassa di risonanza piuttosto grande alla quale le corde sono parzialmente sovrapposte), e l' (\"aul\u00f2s\", una sorta di oboe). Mentre la e la trovarono il loro impiego, nell'ambito della Letteratura Greca, solo ed esclusivamente nell'accompagnamento delle poesie liriche, l' fu largamente usato anche nella tragedia.\nGeneralmente, ma non necessariamente, il poeta lirico greco componeva anche la musica con la quale accompagnare i suoi versi. Tuttavia, anche allora erano esistenti parolieri che componevano poesie, dandole poi ad altri affinch\u00e9 fossero musicate.\nLa musica greca aveva una impostazione molto diversa rispetto alla nostra. Era basata sul ritmo, e non conosceva il concetto di armonia, ma solo quello di melodia, la quale rispondeva ad alcuni \"modi\" utilizzati per esprimere gioia, tristezza oppure dolore. Tecnicamente, questi erano chiamati, rispettivamente, modo dorico, modo frigio, modo lidio e modo misolidio. La distinzione era data anche dall'intonazione iniziale.\nSui papiri, la musica era indicata tramite segni che venivano posti sulla vocale della parole, oppure tramite piccole lettere dell'alfabeto. Il motivo per cui \u00e8 giunto fino a noi un numero relativamente vasto di versi, ma una scarsissima quantit\u00e0 di musiche ad accompagnarli, \u00e8 perch\u00e9, sui papiri, il verso veniva scritto con un inchiostro pi\u00f9 resistente al tempo, mentre la musica veniva aggiunta solo in un secondo momento, con un inchiostro pi\u00f9 facilmente cancellabile.\nLa metrica: i piedi ed i tipi di metra.\nLa metrica si occupa della composizione dei vari tipi di METRI , che caratterizzavano nella letteratura greca i diversi tipi di componimenti, pi\u00f9 o meno \u201cnobili\u201d.\nI pi\u00f9 frequenti sono:\nLe strofe saffiche e alcaiche sono usate spesso, appunto, da Saffo e Alceo nelle Odi ed Inni, a volte usano anche altri metri, come dimetri, tetrametri. Le strofe saffiche a volte sono usate anche da Anacreonte.\nPer quanto riguarda gli altri metri, sono tipologie molteplici, usate negli Epodi e negli Inni, Epinici, del gruppo STROFE-ANTISTROFE-EPODO, delle opere di Pindaro, Bacchilide, Simonide, Ibico, ecc..\n\u00c8 l\u2019insieme di 6 piedi dattilici (DATTILO: - U U). Tutti i piedi prevedono la sostituzione di 2 brevi con 1 lunga tranne il 5\u00b0 piede, che \u00e8 fisso. Il 6\u00b0 piede \u00e8 tronco di una sillaba. La sillaba finale \u00e8 \u201cindifferens\u201d, ovvero breve o lunga, in quanto non fa differenza, dato che dopo c\u2019\u00e8 la fine del verso e quindi una pausa inevitabile di lettura:\nA livello di lettura sono necessarie delle pause (dette CESURE) che possono essere di due tipi:\nSCHEMA: -U U, - U U, - U U, - U U, - U U, - U\nALCMANIO\nIl piede \u00e8 tetrametro dattilico. In genere si usa in composizione con altri versi, \u00e8 cos\u00ec chiamato perch\u00e9 fu introdotto dal poeta Alcmane di Sardi.\nSCHEMA: -U U, - U U, - U U, - U U\nDISTICO ELEGIACO\n\u00c8 un distico, cio\u00e8 l\u2019insieme di esametro + pentametro dattilico. Il secondo verso, cio\u00e8 il pentametro, ha 2 \u201carsi\u201d (cio\u00e8 sillabe accentate) consecutive al centro del verso e la cesura coincide sempre con met\u00e0 del verso:\nSCHEMA: \nSENARIO GIAMBICO (in greco si chiama TRIMETRO GIAMBICO, il termine primario \u00e8 per la metrica latina)\n\u00c8 l\u2019insieme di 6 piedi giambici (oppure 3 \u201cmetra\u201d giambici: 1 metron = 2 piedi; GIAMBO: U- ). Le cesure sono le stesse dell\u2019esametro.\nSCHEMA: U-, U-, U-, U-, U-, U-\nTRIMETRO GIAMBICO CATALETTICO: come il trimetro giambico puro, ma manca della sillaba finale \nSCHEMA: U-, U-, U-, U-, U-, U\nTRIMETRO GIAMBICO IPPONATTEO (O SCAZONTE, O COLIAMBO) \ndal latino = zoppicante, dal greco = zoppo \nUsato soprattutto da Catullo, in greco da Ipponatte.\nCome il trimetro giambico puro, ma il \u201cmetron\u201d finale \u00e8 \u201cinvertito\u201d (quindi \u00e8 un trocheo anzich\u00e9 un giambo), sicch\u00e9 si trovano due accenti consecutivi \nSCHEMA: U-, U-, U-, U-, U-, -U\nTETRAMETRO TROCAICO ACATALETTO: \nFormato da 4 \u201cmetra\u201d trocaici, quindi da 8 piedi trocaici (trocheo: - U) \nSCHEMA: - U, - U, - U, - U, - U, - U, - U, - U\nTETRAMETRO TROCAICO CATALETTICO: \nCome il tetrametro trocaico puro, ma manca della sillaba finale (quindi finisce con la sillaba accentata) \nSCHEMA: - U, - U, - U, - U, - U, - U, - U, - \nSETTENARIO TROCAICO\nUsato soprattutto nel teatro (parti cantate della tragedia, raramente nei cantica).\nFormato da due tetrapodie trocaiche, la seconda delle quali catalettica\nSCHEMA: - U, - U, - U, - U, - U, - U, - U, - U / - U, - U, - U, - U, - U, - U, - U, - \nSTROFE ALCAICA\n\u201cStrofe\u201d perch\u00e9 \u00e8 un insieme di 4 versi che si ripetono poi in quell\u2019ordine; \u201calcaica\u201d perch\u00e9 utilizzata soprattutto da Alceo.\nUsato soprattutto da Orazio.\nSTROFE SAFFICA (\u201cMINORE\u201d)\n\u201cStrofe\u201d perch\u00e9 \u00e8 un insieme di 4 versi che si ripetono poi in quell\u2019ordine; \u201csaffica\u201d perch\u00e9 utilizzata soprattutto da Saffo (ma anche da Alceo) \nUsato soprattutto da Orazio.\nFALECIO (O FALECEO)\nDal poeta alessandrino Fal\u00e8co, fu portato a Roma dai poeti preneoterici.\nFormato da una base libera + 1 dattilo + 3 trochei\nSCHEMA: XX, - U U, - U \u2013 U \u2013 U\nGLICONEO\nDal poeta greco Glic\u00f2ne, non altrimenti noto\nSCHEMA: - - , - U U, - U U (spondeo + 2 dattili) \nFERECRATEO\nDal poeta greco Ferecrate (V sec. a.C.)\n\u00e8 un gliconeo catalettico.\nSCHEMA: - - , - U U, - U (ovvero: spondeo + dattilo + trocheo) \nASCLEPIADEO\nI versi e le strofe asclepiadee prendono il nome dal poeta Asclepiade di Samo, anche se l'inventore di questi versi non \u00e8 certificato, perch\u00e9 sia l'asclepiadeo maggiore che minore sono gi\u00e0 noti dai lirici di Lesbo Saffo e Alceo, forse Asclepiade compose carmi oggi perduti in questo verso, e dunque la tradizione ne attribu\u00ec la paternit\u00e0, come sostiene Orazio nella sua \"Ars poetica\".\nX X, - U U-, - U U-, - U U-, - U U-, X X\nA met\u00e0 della seconda dipodia c'\u00e8 una pausa frequente, ma non obbligatoria in greco, al contrario in Orazio, che d\u00e0 pure la forma costante di spondeo al primo piede. Lo schema metrico: \u222a\u2032\u222a \u2014 \u222a\u222a \u2014 \u2014 \u222a\u222a \u2014 \u222a \u2014\nProbabilmente l'asclepiadeo minore \u00e8 da considerare in Orazio come un'esapodia logaedica con lo spondeo irrazionale nel primo piede, due dattili di tre tempi nella seconda e quarta sede, una lunga di 3 tempi nella terza sede e nella pausa verso la fine.\nX X, - U U-, - U U-, - U U-, X X \nResterebbe dunque un sistema distico asclepiadeo, dove si alternano un gliconeo II (identico all'asclepiadeo minore con in meno l'antispasto di mezzo) con un asclepiadeo minore, e poi 2 strofe, una composta di 3 asclepiadei minori chiusi da un gliconeo II e un'altra risultante da due asclepiadei minori, seguiti da un ferecrateo II (uguale al gliconeo II con in meno l'ultima sillaba) e da un gliconeo II. \nUn esempio in greco di Asclepiadeo maggiore, dal fr. 140 Lobel-Page di Saffo: \"Morte di Adone\":\n\u039a\u03b1\u03c4\u03b8\u03bd\u1fb4\u03c3\u03ba\u03b5\u03b9, \u039a\u03c5\u03b8\u03ad\u03c1\u03b7', \u1f04\u03b2\u03c1\u03bf\u03c2 \u1f0c\u03b4\u03c9\u03bd\u03b9\u03c2\u2022 \u03c4\u03af \u03ba\u03b5 \u03b8\u03b5\u1fd6\u03bc\u03b5\u03bd;\u03ba\u03b1\u03c4\u03c4\u03cd\u03c0\u03b8\u03b5\u03c3\u03b8\u03b5, \u03ba\u03cc\u03c1\u03b1\u03b9, \u03ba\u03b1\u03af \u03ba\u03b1\u03c4\u03b5\u03c1\u03b5\u03af\u03ba\u03b5\u03c3\u03b8\u03b5 \u03ba\u03af\u03b8\u03bf\u03bd\u03b1\u03c2.\nEsponenti.\nLirica arcaica.\nI nove poeti lirici propriamente detti furono inseriti nel canone alessandrino dai grammatici Aristofane di Bisanzio e Aristarco di Samotracia, con l'obiettivo di selezionare gli autori pi\u00f9 notevoli per la purezza della lingua greca e raggruppati in triadi.\nPer quanto concerne la lirica monodica, i maggiori esponenti furono Alceo di Mitilene (VII secolo a.C.), Saffo di Lesbo (VII secolo a.C.) e Anacreonte di Teo (VI secolo a.C.).\nLa lirica corale ebbe una prima fase con Alcmane di Sparta (o di Sardi; VII secolo a.C.), Stesicoro di Metauro (VI secolo a.C.) ed Ibico di Reggio (VI secolo a.C.), seguiti, nel secolo seguente, da Simonide di Ceo (V secolo a.C.), Bacchilide di Ceo (V secolo a.C.) e Pindaro di Tebe (V secolo a.C.).\nAd essi si aggiungono, per estensione del termine \"lirica\", alcuni elegiaci e giambografi.\nTra gli elegiaci, si distingue una tipologia parenetica, rappresentata da Callino di Efeso e Tirteo di Sparta; un'elegia gnomica, con Mimnermo di Colofone, Solone di Atene e Teognide di Megara.\nI giambografi vennero inseriti nel canone lirico, come detto, per estensione del termine in et\u00e0 ellenistica. Gli alessandrini posero al primo posto Archiloco di Paro, seguito da Semonide di Amorgo ed Ipponatte di Efeso.\nLirica ellenistica.\nIn et\u00e0 classica la lirica propriamente detta fu poco coltivata, a favore del teatro. Tra i pochi lirici di cui abbiamo notizia e scarsi frammenti, Eveno di Paro e Antimaco di Colofone, con alcuni poeti a met\u00e0 tra lirica ed innografia, come Isillo di Epidauro e Filodamo di Scarfea.\nFu, tuttavia, Antimaco, con il suo stile retorico e le allusioni mitologiche ed erudite, ad essere, di fatto, il \"trait d'union\" per la lirica dell'et\u00e0 ellenistica, rappresentata da autori come Fileta, Ermesianatte e Fanocle, ma soprattutto, in et\u00e0 pienamente alessandrina, Callimaco, che fu il caposcuola della tendenza elegiaca erudita, seguita da autori posteriori come Alessandro Etolo ed Euforione, che si concentrarono, abbandonando la polimetria precedente, sulla lirica in distici elegiaci o in esametri.\nCon Partenio di Nicea, infine, la lirica greca chiude, di fatto il suo ciclo."}
{"id": "2059154", "revid": "13945", "url": "https://it.wikipedia.org/wiki?curid=2059154", "title": "Agenzia Incantesimi", "text": ""}
{"id": "2059157", "revid": "287204", "url": "https://it.wikipedia.org/wiki?curid=2059157", "title": "Beziers", "text": ""}
{"id": "2059159", "revid": "1904508", "url": "https://it.wikipedia.org/wiki?curid=2059159", "title": "Fran\u00e7ois Poisson", "text": "La potente classe dei finanzieri.\nLa classe sociale dei finanzieri durante l\"'Ancien r\u00e9gime\" era considerata dalla nobilt\u00e0 di dubbia reputazione in quanto vi facevano parte persone di origine umile o borghese. Tuttavia la stessa nobilt\u00e0 non poteva fare a meno di frequentarla per poter ricevere quei prestiti di denaro che la dispendiosa vita nobile richiedeva. \nTra i debitori dei finanzieri risultava il re stesso, oltre a tutta la nobilt\u00e0 residente a Versailles, alla famiglia reale e agli uomini politici; di fatto quindi i finanzieri venivano ad avere le redini della vita politica, sia durante i periodi di pace sia soprattutto durante quelli di guerra, manovrando secondo i propri interessi coloro che erano a capo dello Stato.\nUmili origini e ascesa.\nEra il nono figlio di un tessitore di Provench\u00e8res, vicino Langres. \nFran\u00e7ois inizi\u00f2 la carriera come valletto presso Monsieur de Bernage, intendente reale di Amiens, passando poi alle dipendenze dei fratelli Paris de Montmartel e Paris-Duverney, i quali gi\u00e0 nel 1690 risultavano essere i finanziatori dell'esercito reale.\nNel 1715, grazie ai proventi derivatigli dalle attivit\u00e0 dei Paris, i cui affari erano gestiti in prima persona da Fran\u00e7ois, questi riusc\u00ec ad acquistare la carica di segretario del re, che all'epoca voleva dire acquisire il primo grado di nobilt\u00e0.\nMatrimoni e discendenza.\nNello stesso anno spos\u00f2 Anne Le Carlier, appartenente all'alta borghesia di Laon e figlia dell'ex commissario alla Zecca. \nRimasto vedovo nel 1718, si rispos\u00f2, per volere degli stessi Paris., il 6 ottobre dello stesso anno con Luise Madaleine de la Motte e con lei ebbe tre figli:\nEssendo continuamente in giro per la Francia e l'Europa, le voci del tempo dubitavano della paternit\u00e0 dei figli di madame Poisson, amante di vari funzionari di Stato e dello stesso Paris de Montmartel. \nGli affari conclusi per conto dei Paris permisero alla famiglia di condurre una vita sempre pi\u00f9 agiata e di trasferirsi tra rue de Richelieu e rue Saint-Marc, quartiere in cui all'epoca risiedevano i finanzieri pi\u00f9 ricchi.\nL'esilio.\nNel 1725 le misure fiscali imposte dal controllore generale delle Finanze Dodun e da Paris-Duverney, unito dallo scarso raccolto, provocarono dei disordini. A Poisson fu allora commissionato di provvedere al riapprovvigionamento in grano della capitale, operazione che gli riusc\u00ec perfettamente. L'anno dopo per\u00f2 il cardinale Fleury, reggente per conto del giovane Luigi XV, decise di cambiare i responsabili delle finanze della reggenza, tra cui i Paris, e di perseguire i responsabili. Non potendo, per convenienza, perseguire direttamente i finanzieri pi\u00f9 potenti, vennero ritenuti responsabili i loro subalterni.\nAccusato di speculazione, Francois venne condannato a morte e i suoi beni pignorati. I Paris, tuttavia, riuscirono a farlo fuggire ad Amburgo da dove riusciva a tenersi in contatto con la moglie, da cui nel frattempo si era formalmente separato, con la figlia e i con suoi datori. Anche in Germania infatti non smiese di sbrigare affari importanti per i due fratelli che intanto andavano recuperando prestigio (e cariche politiche) presso il re.\nIl ritorno in Francia.\nGrazie ai suoi contatti con il marchese de Breteuil, ministro della guerra, riusc\u00ec non solo a tornare in Francia nel 1736 ma anche ad ottenere nel 1741 l'annullamento della sentenza di condanna e a riottenere i beni confiscati.\nLe concessioni della figlia.\nI servigi di fornitura dei viveri e le operazioni di finanziamento resi alla Corona gli fruttarono nel 1746 ottenne alcune patenti di nobilt\u00e0 e la terra di Marigny, offertagli direttamente dal re. Dietro queste concessioni era comunque presente la mano di sua figlia Jeanne Antoinette, divenuta amante ufficiale di Luigi XV, titolo che mantenne fino alla morte. \nOrmai non pi\u00f9 dipendente dai Paris, coperto di onori e cariche (la tenuta di Marigny venne assurta a marchesato), continu\u00f2 ad occuparsi degli affari per proprio conto e a quelli della corona.\nMorte.\nMor\u00ec due giorni dopo la morte della nipote Alexandrine, l'unica figlia di Madame de Pompadour. Il marchesato venne ereditato dal figlio Abel."}
{"id": "2059161", "revid": "287204", "url": "https://it.wikipedia.org/wiki?curid=2059161", "title": "Karimpur", "text": " \nKarimpur \u00e8 una suddivisione dell'India, classificata come \"census town\", di 9.070 abitanti, situata nel distretto di Nadia, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 58' 0 N e 88\u00b0 37' 0 E e ha un'altitudine di 14 .\nSociet\u00e0.\nEvoluzione demografica.\nAl censimento del 2001 la popolazione di Karimpur assommava a 9.070 persone, delle quali 4.661 maschi e 4.409 femmine. I bambini di et\u00e0 inferiore o uguale ai sei anni assommavano a 878, dei quali 449 maschi e 429 femmine. Infine, coloro che erano in grado di saper almeno leggere e scrivere erano 6.840, dei quali 3.690 maschi e 3.150 femmine."}
{"id": "2059162", "revid": "599013", "url": "https://it.wikipedia.org/wiki?curid=2059162", "title": "M\u00e1ximo Tenorio", "text": "Carriera.\nClub.\nHa giocato prevalentemente per l'Emelec, nel quale ha passato otto stagioni in totale; ha avuto un'esperienza in Brasile nelle file del Vasco da Gama nel 1996.\nNazionale.\nDal 1992 al 1997 ha fatto parte della nazionale di calcio ecuadoriana, partecipando a tre edizioni della Copa Am\u00e9rica"}
{"id": "2059164", "revid": "1782831", "url": "https://it.wikipedia.org/wiki?curid=2059164", "title": "Marija Vladimirovna Romanova", "text": "Marija Vladimirovna \u00e8 l'unica figlia del granduca Vladimir Kirillovi\u010d Romanov, Protettore del Trono Imperiale e Capo della Casa Imperiale di Russia e di Leonida Bagration-Mukhrani (gi\u00e0 divorziata dall'americano Sumner Moore Kirby); i suoi nonni paterni erano il granduca Kirill Vladimirovi\u010d Romanov e la granduchessa Victoria Feodorovna (nata principessa Vittoria Melita di Sassonia-Coburgo-Gotha). Marija studi\u00f2 a Madrid e Parigi prima di trascorrere alcuni mesi all'universit\u00e0 di Oxford a studiare storia e letteratura russa.\nIl 23 dicembre 1969 al raggiungimento della maggior et\u00e0 (dal punto di vista dinastico) ha giurato fedelt\u00e0 a suo padre ed alla Russia: Vladimir in contemporanea pubblic\u00f2 un discusso proclama con cui stabiliva che, se fossero morti senza figli atti a succedere gli altri -pochi- membri maschi della dinastia, ella gli sarebbe succeduta come \"Protettore del Trono Russo\": ci\u00f2 parve un tentativo di Vladimir per fare in modo che la successione rimanesse nel suo ramo della famiglia e per questo i capi degli altri rami della famiglia imperiale, i principi Vsevolod Ivanovi\u010d (Konstantinovi\u010d), Roman Petrovi\u010d (Nikolaevi\u010d) e Andrej Aleksandrovi\u010d (Mihailovi\u010d) gli scrissero dicendogli che ritenevano quel proclama illegale e che egli si era sposato morganaticamente e che quindi sua moglie non era di lignaggio maggiore di alcuna delle altre mogli dei principi Romanov.\nA Dinard il 4 settembre 1976 Marija spos\u00f2 suo cugino di terzo grado, il principe Francesco Guglielmo di Prussia (civile).\nA Madrid il 22 settembre 1976 Marija spos\u00f2 il principe Francesco Guglielmo di Prussia nella cappella ortodossa russa di Madrid, che si convert\u00ec alla fede ortodossa prendendo il nome di Michail Pavlovi\u010d e venendo creato dal suocero granduca di Russia: la coppia si separ\u00f2 nel 1982, dopo la nascita del loro unico figlio Georgij Michajlovi\u010d Romanov, creato granduca di Russia dal nonno. Dopo il divorzio il 19 giugno 1985, Francesco Guglielmo ha ripreso ad usare i suoi titoli prussiani.\nMarija Vladimirovna vive in Russia, Francia ed in Spagna: oltre al russo, parla inglese, francese e spagnolo e comprende il tedesco, l'italiano e l'arabo .\nPosizione ed attivit\u00e0 come pretendente.\nLe pretese del nonno di Marija al trono vennero sempre, seppur non unanimemente, contestate dai parenti. Uno di loro ha detto: \"Dire che la famiglia \u00e8 divisa \u00e8 un eufemismo. La famiglia \u00e8 del tutto impazzita\". Suo padre, Vladimir Kirillovi\u010d, \u00e8 stato considerato da alcuni come l'ultimo membro maschile legittimo secondo le leggi di famiglia della dinastia Romanov. Quando mor\u00ec il 21 aprile 1992 Marija pretese di succedergli come Capo della Famiglia Imperiale, ma in questo venne contestata dal principe suo cugino Nicola Romanovi\u010d Romanov, che anch'esso si present\u00f2 come successore di Vladimir.\nA seguito della scoperta dei resti dell'imperatore Nicola II e la maggior parte della sua famiglia Marija nel 1991 scrisse al presidente Boris El'cin circa la sepoltura delle salme, affermando che non riconosceva come membri della famiglia imperiale i suoi cugini Romanov (anche quelli pi\u00f9 prossimi per parentela con Nicola II, quali gli otto nipoti principi Romanov che avevano per nonna la granduchessa Ksenija, sorella dell'ultimo zar) e che\nAlla fine Marija non riconobbe l'autenticit\u00e0 dei resti (mancando quelli di Alessio e di una delle sue sorelle) e rifiut\u00f2 di assistere alla cerimonia di inumazione nel 1998.\nHa anche affermato circa i suoi cugini Romanov:\nMarija confida nella restaurazione della monarchia in un prossimo futuro ed \u00e8 \"pronta a rispondere ad una chiamata del popolo\". Interrogata circa la spaccatura nei Romanov ha detto:\nOnorificenze.\nNel 2002 Marija ebbe un grave dissidio con un movimento monarchico russo: i rappresentanti della \"Unione dei discendenti di famiglie nobili\", una delle due associazioni nobiliari rivali (l'altra, pi\u00f9 antica, \u00e8 la Associazione della Nobilt\u00e0 Russa) furono scoperti a distribuire titoli cavallereschi e le insegne dell'Ordine di San Nicola, senza la sua approvazione e utilizzando una sua firma falsa, ed ella rese pubblic\u00f2 il suo profondo dissenso."}
{"id": "2059166", "revid": "599013", "url": "https://it.wikipedia.org/wiki?curid=2059166", "title": "Bob Rule", "text": ""}
{"id": "2059170", "revid": "287204", "url": "https://it.wikipedia.org/wiki?curid=2059170", "title": "Emmanuelle Gagliardi", "text": "\u00c8 alta 171\u00a0cm e ha un peso forma di 58\u00a0kg.\nCarriera.\nDiventa professionista nel 1994, dopo essersi laureata al A.I.S di Nizza. Entra nelle prime 100 WTA nel 1997, posizione che non lascer\u00e0 fino alla fine della sua carriera nel 2008. La sua miglior classifica \u00e8 stata numero 42 WTA in singolo e numero 22 in doppio.\nHa fatto parte della squadra Svizzera di Fed Cup dal 2000 al 2008 (equivalente della Coppa Davis maschile) e ha partecipato alle Olimpiadi di Sydney 2000 e di Pechino 2008.\nNella sua carriera ha battuto giocatrici di rilievo come Conchita Mart\u00ednez, Kim Clijsters, Marija \u0160arapova, Patty Schnyder, Anastasija Myskina, Nathalie Tauziat, Sandrine Testud e Nata\u0161a Zvereva.\nRisultati.\nI suoi migliori risultati sono:\nnelle prove del Grande Slam:\nNei tornei WTA di singolo conta:\nIn doppio nei tornei WTA:\nNel circuito ITF ha vinto 8 tornei di singolo:\nTitoli ITF. di doppio:\nNella sua carriera ha vinto un montepremi complessivo di \u00a0$.\nHa rappresentato il Principato di Monaco ai Giochi dei piccoli stati d'Europa del 1993 e del 1995, vincendo complessivamente una medaglia d'oro e due d'argento."}
{"id": "2059171", "revid": "439868", "url": "https://it.wikipedia.org/wiki?curid=2059171", "title": "Contrada di Rione San Benedetto", "text": "La Contrada San Benedetto \u00e8 una delle otto contrade facenti parte del Palio di Ferrara.\nL'impresa.\nL'impresa della contrada raffigura un anello episcopale sormontato da un diamante mentre l'anello \u00e8 avvolto dalle foglie di un garofano rosso. Assumendo tale sigillo Ercole I d'Este voleva innalzare la potenza raggiunta dagli Este attraverso la politica matrimoniale da lui stesso avanzata: l'anello sta infatti a simboleggiare il legame del ducato estense con lo Stato della Chiesa il quale don\u00f2 il suddetto anello a Nicol\u00f2 III d'Este tramite Papa Martino V.\nI colori ufficiali sono il bianco e l'azzurro.\nIl territorio.\nPrima del grande intervento urbanistico attuato nel 1492 Addizione Erculea, l'area occupata dal Rione San Benedetto era divisa in tante piccole contrade, le pi\u00f9 conosciute sono rimaste nei moderni toponimi come contrada del Mirasole \u2013 dove Ludovico Ariosto aveva la sua abitazione e la contrada del Guazzaduro (della Rosa); si trovano qui, concentrati, alcuni edifici considerati gioielli del Rinascimento, quali Palazzo dei Diamanti, di Giulio D\u2019Este, Palazzo Prosperi-Sacrati, Palazzo Mosti, Palazzo Turchi di Bagno e la Chiesa di San Benedetto.\nEssendo un rione, il territorio della Contrada \u00e8 situato all'interno delle mura ed i suoi confini sono: Barriera di Porta Po, Viale Cavour (lato pari), Corso Ercole I D'Este (lato dispari), Mura degli Angeli fino alla Barriera di Porta Po.\nLa sede della contrada \u00e8 in Corso Biagio Rossetti n\u00b05."}
{"id": "2059173", "revid": "1652134", "url": "https://it.wikipedia.org/wiki?curid=2059173", "title": "Aleksandra Nikolaevna Romanova", "text": "Famiglia d'origine.\nIl padre di Aleksandra era lo zar Nicola I di Russia (1796-1855), figlio dello zar Paolo I di Russia (1754-1801) e della zarina Sofia Dorotea di W\u00fcrttemberg (1759-1828); la madre era la zarina Aleksandra F\u0451dorovna, nata Carlotta di Prussia (1798-1860), figlia del re Federico Guglielmo III di Prussia (1770-1840) e della regina Luisa di Meclemburgo-Strelitz (1776-1810).\nLe venne dato il nome della zia paterna Aleksandra Pavlovna, ma in famiglia era chiamata \"Adini\". Dal memoriale scritto dalla sorella Ol'ga si evince come Aleksandra fosse la figlia preferita dal padre e che essa fosse l'unica delle sorelle ad avere ereditato dalla madre l'\"aspetto prussiano\". Assomigliava infatti molto alla nonna, la regina Luisa di Prussia.\nAleksandra era famosa nella societ\u00e0 di San Pietroburgo, tanto per la sua bellezza quanto per la sua vivace personalit\u00e0. Era la cantante della famiglia, con talento sufficiente per ricevere lezioni dalla famosa soprano Henriette Sontag, attivit\u00e0 di studio alla quale si applicava con molta seriet\u00e0.\nMatrimonio.\nIl 28 gennaio del 1844, a San Pietroburgo, Aleksandra si spos\u00f2 con Federico Guglielmo d'Assia-Kassel (1820-1864). Il suo sposo era l'erede e l'unico figlio maschio del landgravio Guglielmo d'Assia-Kassel (1787-1867) e della principessa Luisa Carlotta di Danimarca.\nFederico si era recato a San Pietroburgo come possibile fidanzato di Ol'ga, per\u00f2, appena arrivato presso la famiglia imperiale, si innamor\u00f2 di Aleksandra. Ol'ga, nonostante fosse la maggiore, favor\u00ec amabilmente la sorella e si prest\u00f2 ad accompagnare la coppia, quando questa voleva passare un po' di tempo lontano dalla corte. L'imperatore e l'imperatrice, infine, diedero il loro consenso alle nozze.\nAleksandra si ammal\u00f2 di tubercolosi poco tempo dopo il suo matrimonio. Non si sent\u00ec sufficientemente in forze per compiere il viaggio per recarsi nelle terre del marito e per assumere i suoi nuovi compiti istituzionali. La coppia si ferm\u00f2 a San Pietroburgo, dove la salute di Aleksandra peggior\u00f2 rapidamente.\nTre mesi prima del termine diede alla luce un figlio maschio, Guglielmo (10 agosto 1844) che per\u00f2 mor\u00ec poco tempo dopo la nascita e Aleksandra mor\u00ec anch'essa qualche ora dopo il bambino. Venne inumata con il figlio in braccio nella Fortezza di San Pietro e San Paolo di San Pietroburgo.\nDieci anni pi\u00f9 tardi Federico si rispos\u00f2 con la cugina di Aleksandra, la principessa Anna di Prussia (1836-1918), dalla quale ebbe sei figli. Pare che questo matrimonio non fosse molto felice, probabilmente per l'incapacit\u00e0 di Federico di superare il dolore per la morte della prima moglie. Alla morte del padre divenne capo della casa d'Assia-Kassel.\nNei giardini della reggia di Peterhof si trova una piccola scultura posta in memoria della granduchessa Aleksandra. I suoi appartamenti si conservano uguali a come erano al momento della sua morte."}
{"id": "2059180", "revid": "1793900", "url": "https://it.wikipedia.org/wiki?curid=2059180", "title": "Guerra tra Fatimidi e Crociati", "text": "La guerra con il fatimide Egitto inizi\u00f2 quando la Prima crociata invase il territorio fatimide ed inizi\u00f2 l'Assedio di Gerusalemme nel 1099, in poco tempo la citt\u00e0 fu conquistata e la guerra tra il neonato Regno di Gerusalemme e l'Egitto fatimide continu\u00f2 fino a quando Saladino divenne l'effettivo governante dell'Egitto, nel 1169.\nGerusalemme.\nL'Egitto fatimide aveva appena conquistato Gerusalemme togliendola ai Selgiuchidi quando la Prima crociata comparve dal nord.\nIl 15 luglio 1099 i Crociati assaltarono con successo la citt\u00e0 e, in un orribile massacro, assassinarono migliaia di civili musulmani, giudei e persino cristiani ortodossi, neppure le donne ed i bambini furono risparmiati.\nCon la vittoria alla battaglia di Ascalona del 1099 i Crociati respinsero un primo tentativo dei Fatimidi di recuperare la citt\u00e0 santa.\nNondimeno gli Egiziani riuscirono a mantenere il controllo dell'importante fortezza, che serv\u00ec come punto di lancio per le incursioni nel Regno di Gerusalemme fino al 1153, quando cadde in mano ai crociati.\nContrattacco dei Fatimidi.\nIl valente vizir dell'Egitto, al-Afdal Shahanshah organizz\u00f2 una serie di invasioni \"quasi ogni anno\" contro il Regno crociato, dal 1100 al 1107.\nGli eserciti egiziani combatterono tre importanti battaglie a Ramla nel 1101, 1102 e 1105, ma queste furono, in ultima analisi, infruttuose.\nDopo di ci\u00f2, il vizir si accontent\u00f2 di lanciare frequenti incursioni nel territorio dei crociati dalla sua fortezza costiera di Ascalona; nel 1121 al-Afdal fu assassinato.\nIl nuovo vizir, al-Ma'mun organizz\u00f2 una grande invasione delle terre dei Crociati, ma fu sconfitto alla battaglia di Yibneh nel 1123.\nPer proteggersi dalle incursioni da Ascalona, i crociati cominciarono a circondare lo strategico porto con un anello di castelli:\ntra il 1136 ed il 1149 furono costruite le piazzeforti di Ibelin (\"Yibneh\") 32 chilometri a nordovest di Ascalona, Blanchegarde (\"Tell al-Safi\") 24 chilometri a est-nordest, Gibelin (\"Bait Jibrin\") 29 chilometri ad est, e Gaza 19 chilometri a sud-sudovest.\nIndebolimento dei Fatimidi.\nDopo la caduta di Ascalona l'Egitto cess\u00f2 di essere una minaccia per gli Stati Crociati fino all'ascesa di Saladino.\nIl regime fatimide si frantum\u00f2 in fazioni in guerra.\nDal 1163 al 1169 l'Egitto divenne la posta di una lotta tra il re Amalrico I di Gerusalemme ed il siriano Norandino, poich\u00e9 le fazioni fatimidi invitavano una parte o l'altra ad intervenire nella loro guerra civile.\nNel 1169 il generale di Norandino, Shirkuh, conquist\u00f2 Il Cairo per l'ultima volta e si proclam\u00f2 governante dell'Egitto, ma mor\u00ec improvvisamente due mesi pi\u00f9 tardi e Norandino nomin\u00f2 successore il giovane nipote di Shirkuh, Saladino.\nSeguendo la volont\u00e0 del suo signore Saladino represse spietatamente lo sciismo in Egitto, che era fiorito sotto i Fatimidi.\nInvece di agire come vassallo di Norandino, per\u00f2, Saladino si preoccup\u00f2 di consolidare il potere nelle proprie mani;\negli depose l'ultimo califfo fatimide nel 1171.\nEserciti crociati.\nUn tipico esercito crociato consisteva in un nocciolo duro di cavalieri in corazza di maglia, montati su grandi cavalcature, armati di lancia e spada; questi erano spalleggiati da una pi\u00f9 numerosa fanteria, armata con archi e lance.\nLa carica della cavalleria crociata sviluppava una tremenda forza d'urto.\nCon una piccola iperbole, la storica bizantina contemporanea Anna Comnena osserva che un crociato a cavallo avrebbe \"fatto un buco attraverso le mura di Babilonia.\"\nI cavalieri a volte erano accompagnati da scudieri a cavallo o da turcopoli con armi meno pesanti.\nLa cavalleria crociata era la principale forza offensive in battaglia ma \"sarebbe stata assolutamente inutile senza il supporto della fanteria.\"\nSpesso, la fanteria iniziava la battaglia con una gragnola di frecce, con i cavalieri alle spalle.\nQuando si intravedeva un'opportunit\u00e0 di successo per una carica, la fanteria apriva i suoi ranghi per permettere ai cavalieri in maglia d'acciaio di avanzare.\nSe i cavalieri subivano un rovescio potevano rientrare dietro i fanti latini.\nLa fanteria crociata aveva una considerevole capacit\u00e0 difensiva ma non poteva resistere a lungo se non supportata dalla sua cavalleria pesante.\nEserciti fatimidi.\nGli eserciti egiziani dell'epoca si basava su masse di arcieri sudanesi appoggiati da cavalleria araba e berbera.\nSiccome gli arcieri erano a piedi ed i cavalieri aspettavano per attaccare con lance e spade, un esercito egiziano costituiva esattamente il tipo di bersaglio immobile che la cavalleria pesante crociata eccelleva nell'attaccare.\nAd eccezione della terza battaglia di Ramla, nel 1105, quando Toghtigin di Damasco invi\u00f2 un contingente di turchi selgiuchidi per aiutare gli egiziani, i Fatimidi non usarono arcieri a cavallo.\nSe da una parte i Crociati svilupparono un salutare rispetto per le tattiche - rapidi attacchi e ritirate ed accerchiamento - degli arcieri a cavallo turchi, dall'altra essi tendevano a sottovalutare l'efficacia degli eserciti egiziani.\nAnche se l'eccesso di confidenza condusse i Crociati al disastro della seconda battaglia di Ramla, il risultato pi\u00f9 frequente fu la sconfitta dei Fatimidi.\n\"Fino al regno del Saladino i cristiani non temettero mai gli egiziani come invece temevano gli eserciti provenienti dalla Siria e dalla Mesopotamia musulmane.\""}
{"id": "2059183", "revid": "287204", "url": "https://it.wikipedia.org/wiki?curid=2059183", "title": "Kanksa", "text": " \nKanksa (o Kaksa) \u00e8 una suddivisione dell'India, classificata come \"census town\", di 16.532 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 28' 0 N e 87\u00b0 28' 0 E e ha un'altitudine di 62 ."}
{"id": "2059185", "revid": "123456978", "url": "https://it.wikipedia.org/wiki?curid=2059185", "title": "Bobby Dixon", "text": "Carriera.\nHa iniziato la sua carriera da cestista professionista nella stagione 2006-07 giocando nel Campionato francese con il Saint-\u00c9tienne.\nIl 21 luglio 2010 firma un contratto con la New Basket Brindisi\ndove si \u00e8 consacrato al mondo cestistico con il soprannome U'Nanicchj, nomignolo assegnato dal suo fan pi\u00f9 accanito, il F\u00edn F\u00edn. \nNel giugno 2015 prende il passaporto turco e cambia nome in \"Ali Muhammed\", data la grande ammirazione che ha per il pugile Muhammad Ali."}
{"id": "2059191", "revid": "287204", "url": "https://it.wikipedia.org/wiki?curid=2059191", "title": "Vern Fleming", "text": ""}
{"id": "2059197", "revid": "226458", "url": "https://it.wikipedia.org/wiki?curid=2059197", "title": "Italia agli VIII Giochi olimpici invernali", "text": "L'Italia partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di soli 28 atleti, 7 delle quali donne. L'Italia chiuse questa edizione al quattordicesimo posto del medagliere, ultimo dei paesi medagliati, conquistando un solo bronzo con Giuliana Minuzzo nello slalom gigante."}
{"id": "2059201", "revid": "287204", "url": "https://it.wikipedia.org/wiki?curid=2059201", "title": "Kasba (Bengala Occidentale)", "text": " \nKasba \u00e8 una suddivisione dell'India, classificata come \"census town\", di 9.842 abitanti, situata nel distretto del Dinajpur Settentrionale, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 25\u00b0 35' 08 N e 88\u00b0 06' 44 E.\nSociet\u00e0.\nEvoluzione demografica.\nAl censimento del 2001 la popolazione di Kasba assommava a 9.842 persone, delle quali 5.253 maschi e 4.589 femmine. I bambini di et\u00e0 inferiore o uguale ai sei anni assommavano a 1.115, dei quali 606 maschi e 509 femmine. Infine, coloro che erano in grado di saper almeno leggere e scrivere erano 7.227, dei quali 4.159 maschi e 3.068 femmine."}
{"id": "2059208", "revid": "1378703", "url": "https://it.wikipedia.org/wiki?curid=2059208", "title": "Sacrifice (Black Widow)", "text": "Sacrifice \u00e8 il primo album dei Black Widow.\nIl disco.\n\"Sacrifice\" \u00e8 un miscuglio di hard rock e musica folk ed esce nel 1970 per la CBS. \u00c8 stato anche di ispirazione per alcuni gruppi musicali, tra cui i Death SS, che hanno reinterpretato \"In Ancient Days\" e \"Come to the Sabbath\", presenti entrambe nel loro EP \"Vampire\", in segno di omaggio all'opera dei Black Widow."}
{"id": "2059211", "revid": "599013", "url": "https://it.wikipedia.org/wiki?curid=2059211", "title": "Joe Kleine", "text": ""}
{"id": "2059212", "revid": "599013", "url": "https://it.wikipedia.org/wiki?curid=2059212", "title": "Magdala", "text": ""}
{"id": "2059215", "revid": "1543377", "url": "https://it.wikipedia.org/wiki?curid=2059215", "title": "Vidourle", "text": "Il Vidourle \u00e8 un fiume della Francia meridionale, nella regione della Linguadoca, lungo circa 95\u00a0km. Nasce sul versante meridionale dei massiccio di Cevenne presso Saint-Roman-de-Codi\u00e8res e sfocia nel Golfo del Leone nel Mediterraneo presso Le Grau-du-Roi."}
{"id": "2059217", "revid": "1223843", "url": "https://it.wikipedia.org/wiki?curid=2059217", "title": "Maria di Rohan", "text": "Maria di Rohan o Il Conte di Chalais, \u00e8 un'opera in tre atti di Gaetano Donizetti (1797-1848), su libretto di Salvadore Cammarano, rappresentata per la prima volta il 5 giugno 1843 al Theater am K\u00e4rntnertor a Vienna.\nGenesi.\n\"Maria di Rohan\" \u00e8 la 64\u00aa opera di Donizetti e debutt\u00f2 il 5 giugno 1843 al Theater am K\u00e4rntnertor a Vienna con molto successo, con Eugenia Tadolini nel ruolo del titolo, affiancata da Carlo Guasco e Giorgio Ronconi. Gi\u00e0 nel 1837, Donizetti pregava Salvadore Cammarano di scrivere un libretto secondo il testo di Lockroy che trattava la stessa materia e era stato rappresentata con successo in 1832 a Parigi. Il libretto di Cammarano fu tuttavia messo in musica prima da Giuseppe Lillo, \"Il Conte di Chalais\" (1839), che tuttavia non ebbe successo.&lt;br&gt;\nDopo il successo della prima rappresentazione a Vienna, Donizetti riprese l'opera nell'autunno dello stesso anno al Th\u00e9\u00e2tre de la com\u00e9die italienne di Parigi: nell'occasione, il ruolo da tenore comprimario di Armando di Gond\u00ec venne adattato alla vocalit\u00e0 del contralto Marietta Brambilla, cui furono aggiunte ben due arie: le prime riprese dell'opera nel XX Secolo si basarono infatti sulla versione parigina. &lt;br&gt;\nNei vent'anni successivi al debutto viennese, l'opera di Donizetti fu rappresentata su tutte le pi\u00f9 importanti scene d'Europa finch\u00e9, come tutto il belcanto italiano, fu gradualmente eclissata dalle opere pi\u00f9 \"moderne\" di Verdi e Wagner. Fu riscoperta nella seconda met\u00e0 del XX secolo, ed ebbe importanti riprese sia in Italia che all'estero. Nel ruolo del titolo furono impegnate Virginia Zeani (1962, Napoli), Renata Scotto (1974, Venezia), Mariana Nicolesco (1988, Martina Franca), Edita Gruberov\u00e1 (Vienna, 1996).\nOrizzonte storico.\nMarie de Rohan-Montbazon, duchessa di Chevreuse (1600-1679) era una delle pi\u00f9 famose e potenti cortigiane francesi della sua epoca. Anche il duca di Chevreuse, Claude de Lorraine della stirpe di Guisa, e il conte Chalais (della famiglia Talleyrand-P\u00e9rigord) sono personaggi realmente esistiti. Maria, che Chevreuse aveva sposato nel 1622 e che aveva non solo una vita amorosa ma anche ambizioni politiche, tent\u00f2 nel 1626 di far cadere il regime dell'onnipotente cardinale Richelieu che minacciava l'aristocrazia francese della rovina della propria indipendenza, contraria all'idea dell'assolutismo reale.\nTrama.\nAtto I.\nParigi, all'epoca del re Luigi XIII: Maria di Rohan, famosa cortigiana, \u00e8 nell'anticamera del Re e teme per la vita del suo marito, il duca di Chevreuse, che \u00e8 stato condannato a morte dal cardinale Richelieu per essersi battuto in un duello, cosa in quel periodo severamente vietata. Maria decide di pregare il suo antico spasimante, il conte di Chalais, che l'adora ancora, di intercedere presso il Re affinch\u00e9 conceda la grazia al marito. La missione ha successo. Allo stesso tempo, Armando di Gondi, giovane cavaliere, si beffa della vita amorosa di Maria, oltraggio per il quale Chalais lo sfida a duello. Chevreuse, entra in scena e si offre a Chalais come padrino nel duello, nel frattempo Maria si rende conto di amare ancora Chalais.\nAtto II.\nNel suo palazzo, Chalais attende l'ora del duello e scrive una lettera d'addio a Maria per il caso che muoia, che consegna al suo segretario Aubry. Maria entra per avvertirlo del fatto che il cardinale Richelieu, suo rivale alla corte, certamente lo condanner\u00e0 a morte se si avventura in un duello; ma non vi riesce. Poi deve celarsi perch\u00e9 Chevreuse entra inatteso per trattare ancora qualcosa con Chalais. Dopo la partenza del duca, Maria rinnova la sua implorazione al suo amante che non abbandona per\u00f2 la sua risoluzione di andare al duello. Finalmente apprendono che nel frattempo Chevreuse si \u00e8 battuto nel nome del Chalais che tardava all'appuntamento del duello.\nAtto III.\nDopo il duello, Chevreuse ritorna con una piccola ferita al braccio. Maria e Chalais lo cercano nel suo palazzo mentre i soldati del cardinale gi\u00e0 inseguono il conte che viene considerato ancora come uno dei duellanti. Chevreuse li accoglie con benevolenza senza alcuno sospetto e aiuta Chalais a fuggire dai soldati. Prima che questo parta, sussurra a Maria che intende ritornare fra un'ora e che se non gli riuscisse di tornare anch'ella deve fuggire e raggiungerlo per morire insieme. Un istante dopo, De Fiesque, uno dei soldati, entra consegnando al duca la lettera di Chalais destinata a Maria, che \u00e8 stata trovata mentre lo ricercavano nella sua casa. Al duca si svela cos\u00ec in un momento il legame fra sua moglie e Chalais. Furente di gelosia, interroga Maria che gli confessa tutto.\nL'ora promessa passata, Chalais rientra e si vede subito sfidato a duello da Chevreuse. Si battono, i due, lontano dalla scena, si odono due colpi di pistola e Chevreuse rientra spiegando al seguito di Richelieu come Chalais abbia commesso suicidio. Poi fa gravi biasimi a Maria che s'inchina lasciando parlare tutta la sua disperazione e desolazione."}
{"id": "2059219", "revid": "70669423", "url": "https://it.wikipedia.org/wiki?curid=2059219", "title": "Italia ai IX Giochi olimpici invernali", "text": "L'Italia partecip\u00f2 ai IX Giochi olimpici invernali, svoltisi a Innsbruck, Austria, dal 29 gennaio al 9 febbraio 1964, con una delegazione di 61 atleti, 8 dei quali donne. L'Italia si classific\u00f2 al quattordicesimo posto del medagliere con una medaglia d'argento e tre medaglie di bronzo, arrivate dal bob e dallo slittino."}
{"id": "2059220", "revid": "287204", "url": "https://it.wikipedia.org/wiki?curid=2059220", "title": "Kendua", "text": " \nKendua \u00e8 una suddivisione dell'India, classificata come \"census town\", di 5.768 abitanti, situata nel distretto di Malda, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 58' 54 N e 88\u00b0 15' 24 E.\nSociet\u00e0.\nEvoluzione demografica.\nAl censimento del 2001 la popolazione di Kendua assommava a 5.768 persone, delle quali 2.953 maschi e 2.815 femmine. I bambini di et\u00e0 inferiore o uguale ai sei anni assommavano a 749, dei quali 353 maschi e 396 femmine. Infine, coloro che erano in grado di saper almeno leggere e scrivere erano 3.580, dei quali 2.086 maschi e 1.494 femmine."}
{"id": "2059225", "revid": "30445", "url": "https://it.wikipedia.org/wiki?curid=2059225", "title": "Parco Nazionale delle Cevenne", "text": ""}
{"id": "2059226", "revid": "287204", "url": "https://it.wikipedia.org/wiki?curid=2059226", "title": "Kendra Khottamdi", "text": " \nKendra Khottamdi \u00e8 una suddivisione dell'India, classificata come \"census town\", di 7.090 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 42' 58 N e 87\u00b0 12' 57 E\nSociet\u00e0.\nEvoluzione demografica.\nAl censimento del 2001 la popolazione di Kendra Khottamdi assommava a 7.090 persone, delle quali 3.850 maschi e 3.240 femmine. I bambini di et\u00e0 inferiore o uguale ai sei anni assommavano a 936, dei quali 512 maschi e 424 femmine. Infine, coloro che erano in grado di saper almeno leggere e scrivere erano 4.252, dei quali 2.670 maschi e 1.582 femmine."}
{"id": "2059228", "revid": "1855146", "url": "https://it.wikipedia.org/wiki?curid=2059228", "title": "Cesare Paribelli", "text": "Biografia.\nDi famiglia aristocratica, dopo aver studiato a Vienna e prestato per qualche tempo servizio in Sicilia presso il vicer\u00e9 di Ferdinando, Francesco d'Aquino, principe di Caramanico, nel 1791 entr\u00f2 come ufficiale nell'esercito napoletano. Alla fine del 1792 fu uno dei napoletani che incontrarono l'ammiraglio francese Latouche-Tr\u00e9ville e che, a causa di questi incontri, furono perseguitati da re Ferdinando; arrestato a Napoli nel 1793, fu uno degli imputati nel processo del 1795 contro i giacobini.\nTornato in libert\u00e0 il 23 gennaio 1799 (4 piovoso del nuovo calendario) con l'arrivo a Napoli delle truppe di Championnet, fece parte del governo provvisorio della Repubblica Napoletana presieduto da Carlo Lauberg. Per conto della Repubblica, nel tentativo di evitare il richiamo delle truppe francesi, venne inviato in qualit\u00e0 di ambasciatore a Parigi. Deluso dalla svolta autoritaria francese della fine del XVIII secolo, ader\u00ec alla \"Societ\u00e0 dei Raggi\" al pari di Giuseppe Lahoz e Giovanni Fantoni. Dopo la Restaurazione (1815), pur conservando il grado di colonnello, non ebbe pi\u00f9 funzioni di rilievo.\nFu traduttore dal francese del saggio di \u00c9tienne de La Bo\u00e9tie \"Della schiavit\u00f9 volontaria\"."}
{"id": "2059229", "revid": "21583", "url": "https://it.wikipedia.org/wiki?curid=2059229", "title": "Gratuit\u00e0 (filosofia)", "text": "In filosofia, il termine gratuit\u00e0 indica la mancanza di dimostrazione, onde l'affermazione rimane dubbia, secondo l'antico adagio: \"Quod gratis affermatur, gratis negatur\".\nUn significato nuovo ha assunto nell'esistenzialismo di Andr\u00e9 Gide e di Jean-Paul Sartre: la gratuit\u00e0 \u00e8 la caratteristica fondamentale dell'esistenza che \u00e8 assoluta contingenza immotivata; conseguentemente, \u00e8 caratteristica degli atti esistenziali, come la scelta, che risulta cos\u00ec senza motivi, assolutamente libera, e pertanto assurda.\nInoltre, per Sartre, la gratuit\u00e0 \u00e8 l'ultimo fondamento della responsabilit\u00e0, in quanto chi sceglie senza alcun motivo \u00e8 il solo responsabile della sua scelta."}
{"id": "2059230", "revid": "287204", "url": "https://it.wikipedia.org/wiki?curid=2059230", "title": "Kaugachhi", "text": " \nKaugachhi \u00e8 una suddivisione dell'India, classificata come \"census town\", di 13.904 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 48' 20 N e 88\u00b0 23' 37 E.\nSociet\u00e0.\nEvoluzione demografica.\nAl censimento del 2001 la popolazione di Kaugachhi assommava a 13.904 persone, delle quali 7.115 maschi e 6.789 femmine. I bambini di et\u00e0 inferiore o uguale ai sei anni assommavano a 1.368, dei quali 737 maschi e 631 femmine. Infine, coloro che erano in grado di saper almeno leggere e scrivere erano 10.000, dei quali 5.434 maschi e 4.566 femmine."}
{"id": "2059232", "revid": "1718925", "url": "https://it.wikipedia.org/wiki?curid=2059232", "title": "Black Isle Studios", "text": "Black Isle Studios \u00e8 una divisione della casa di sviluppo e di distribuzione Interplay Entertainment, situata in California, a Irvine nella contea di Orange. Black Isle Studios \u00e8 conosciuta principalmente per aver lavorato sulla serie di \"Fallout\", \"\" e \"Icewind Dale I\" e \"II\".\nStoria.\nPrima di Black Isle: il team di Fallout.\nVerso la met\u00e0 degli anni 90, Brian Fargo, fondatore di Interplay, pens\u00f2 di realizzare un nuovo videogioco di ruolo post apocalittico, un nuovo \"Wasteland\", tuttavia dovette confrontarsi col fatto che i diritti d'autore del gioco erano rimasti in mano ad Electronic Arts; Fargo ebbe dunque l'idea di sviluppare un \"seguito spirituale\" del titolo, partendo da un progetto di nome \"V13\", in mano a 8 persone (il nucleo di persone della futura Black Isle), a cui lavorarono in maniera essenziale soprattutto Tim Cain e Feargus Urquhart. Il progetto ben presto divenne sempre pi\u00f9 importante arrivando a coinvolgere una trentina di dipendenti, sfior\u00f2 il budget di 3 milioni di $ e venne rinominato \"Fallout\", titolo definitivo del gioco riferito alla condizione di \"fallout nucleare\". \"Fallout\" crebbe come un videogioco di ruolo profondo, maturo e violento, con un particolare e iconico stile artistico steampunk e retro-futuristico; si classific\u00f2 come uno dei migliori e pi\u00f9 ambiziosi giochi del 1997, ottenendo voti eccellenti dalla critica, costruendosi un grande fandom, seppure le vendite del gioco bastarono appena a coprire il budget di sviluppo.\nNasce Black Isle Studios.\nIndipendentemente dalle vendite, per\u00f2, \"Fallout\" fu un gioco di successo. I fan chiesero a gran voce un nuovo seguito, un gioco ancora pi\u00f9 vasto e approfondito del primo capitolo e per adempire a tale obiettivo, la diramazione di Interplay che si era occupata del primo Fallout, venne isolata e rinominata \"Black Isle Studios\". Nonostante l'abbandono di Tim Cain, insieme ai Black Isle si sarebbe unito poi anche Chris Avellone, promettente e sveglio informatico, la cui influenza avrebbe pesato enormemente anche sui futuri titoli di Interplay. Blacke Isle lavor\u00f2 a ritmo martellante e senza sosta per consegnare ai fan, dopo meno di un anno di sviluppo, \"Fallout 2\" nel 1998. Riveduto e corretto su alcune componenti del gameplay, esteso e migliorato rispetto al primo capitolo, il gioco ancora una volta riconferm\u00f2 la qualit\u00e0 del lavoro dei Black Isle e ottenne voti ottimi dalla critica, con un apprezzamento dei fan piuttosto accogliente. Le vendite tuttavia rimasero il tallone d'Achille del gioco, sempre appena sufficienti a coprire i costi di sviluppo.\nMentre Interplay pubblicava \"Baldur's Gate\", sviluppato dai giovani quanto talentuosi BioWare, negli studi di Black Isle erano stati portati a termine i lavori su un nuovo videogioco di ruolo: \"\", uscito nel 1999. Sempre pi\u00f9 importante divenne il ruolo di Chris Avellone, in questo caso assolutamente cruciale: considerato un capolavoro di tutto rispetto, acclamatissimo eppure tanto \"atipico\", divenne ben presto un gioco di culto, testimone stesso dell'eredit\u00e0 che Black Isle aveva lasciato alla storia dei videogiochi. Allo stesso tempo per\u00f2 si ripeteva la stessa maledizione che assillava i giochi Interplay ormai da anni: le vendite di \"Planescape: Torment\", seppur non disastrose, non riuscirono affatto a coprire quanto il gioco fosse costato. Con il secondo anno di fila, infruttuoso, le cose per Interplay stavano prendendo una pessima piega, tanto che l'azienda fu costretta ad entrare in borsa valori al NASDAQ tramite l'emissione di offerte pubbliche di sottoscrizione.\nIcewind Dale, progetto Van Buren e scioglimento.\nCon un ritmo di lavoro incessante, appena un anno dopo Planescape, i Black Isle svilupparono e completarono Icewind Dale, che nonostante buone recensioni e consensi, ripeteva la sorte degli ultimi giochi vendendo piuttosto poco. L'unica cosa che riusciva ancora a tenere Interplay a galla fu la pubblicazione di , seguito del primo capitolo sviluppato da BioWare, che arriver\u00e0 a vendere la straordinaria cifra di 2 milioni di copie. Nel 2002, Black Isle, finisce di sviluppare Icewind Dale II: anche in questo caso ottime recensioni, ma pessime vendite. Data la situazione ormai compromessa, Brian Fargo decise di lasciare Interplay, mentre alcuni dei vertici di Black Isle non si diedero per vinti e spesero molte risorse allo sviluppo di un potente motore grafico 3D, che avrebbe dovuto reggere \"Baldur's Gate III\"; tale progetto venne per\u00f2 cancellato da Interplay in quanto ritenuto troppo ambizioso, cosa questa che caus\u00f2 disappunto ed una scissione interna ai Black Isle, con Feargus Urquhart e Chris Avellone che lasciarono definitivamente il gruppo, per poi fondare Obsidian Entertainment.\nCon le spalle ormai al muro, l'unica opzione che rimase era quella di utilizzare il nuovo motore grafico 3D per sviluppare un nuovo gioco, o almeno provarci. Quand'ecco che inizi\u00f2 lo sviluppo di un altro spin-off della serie Fallout, \"\", un gioco comunque di scarsa importanza, ma che permise a Black Isle di scegliere la sua nuova direzione: un vero e proprio terzo capitolo di Fallout; e non un malriuscito spin-off. Noto con il nome di \"F3\" o \"Van Buren\", il progetto di un terzo Fallout and\u00f2 in porto e i lavori procedevano a ritmo martellante; purtroppo per\u00f2 Black Isle venne a sapere che ormai Interplay aveva accumulato qualcosa come 59 milioni di dollari di debiti. I lavori sul terzo capitolo si fermarono bruscamente, e questo fu il momento in cui effettivamente Interplay e Black Isle morirono, trascinando anche Fallout nel baratro. Sicuramente fu la fine, anche se solo temporanea, per Black Isle in quanto Interplay decise di sciogliere il nucleo di sviluppatori l'8 dicembre 2003.\nRicomparsa di Black Isle Studios.\nNonostante in molti pensassero fosse stata la fine, nel 2012, alcuni sviluppatori si proclamarono come i nuovi componenti di Black Isle, affermando che \u00abBlack Isle \u00e8 tornata!\u00bb. Attualmente sembra ancora essere una societ\u00e0 controllata da Interplay Entertainment e apparentemente lo studio sembra essere composto da sole 4 persone."}
{"id": "2059233", "revid": "116570315", "url": "https://it.wikipedia.org/wiki?curid=2059233", "title": "Super Bock", "text": "Super Bock \u00e8 una marca portoghese di birra, con sede a Le\u00e7a do Balio, nei pressi della citt\u00e0 di Oporto.\nLe birre Super Bock sono le pi\u00f9 popolari del Portogallo (42% del mercato, secondo i dati del settembre 1998) soprattutto nel nord del Paese mentre nelle altre zone \u00e8 maggiore la concorrenza di Sagres e Coral, tipica di Madera. La Super Bock \u00e8 venduta nel 90% dei ristoranti e negozi portoghesi e in ventuno altre nazioni, tra le quali Angola, Bermuda, Canada, Mozambico, Svizzera, Regno Unito e Spagna.\nSuper Bock \u00e8 stata riconosciuta per la sua qualit\u00e0 da Monde Selection.\n\u00c8 disponibile in diverse variet\u00e0:"}
{"id": "2059235", "revid": "300067", "url": "https://it.wikipedia.org/wiki?curid=2059235", "title": "Steve Alford", "text": ""}
{"id": "2059238", "revid": "767487", "url": "https://it.wikipedia.org/wiki?curid=2059238", "title": "Gratuit\u00e0", "text": "In economia, il concetto di gratuit\u00e0 \u00e8 usato in modo ambiguo: come sinonimo di gratis (prezzo nullo), filantropia, altruismo, volontariato, ecc. \nLuigino Bruni la definisce come \"dimensione dell'agire che porta ad avvicinarsi agli altri, a s\u00e9 stessi o alla natura mai in modo puramente strumentale\". La gratuit\u00e0 \u00e8 dunque associata al concetto di motivazioni intrinseche, pi\u00f9 che all'altruismo o al dono: ci pu\u00f2 essere, infatti, altruismo e dono \"gratuito\" come l'altruismo e il dono non gratuito."}
{"id": "2059239", "revid": "7", "url": "https://it.wikipedia.org/wiki?curid=2059239", "title": "Lidia Alfonsi", "text": ""}
{"id": "2059241", "revid": "66387", "url": "https://it.wikipedia.org/wiki?curid=2059241", "title": "Comandante Generale", "text": ""}
{"id": "2059250", "revid": "287204", "url": "https://it.wikipedia.org/wiki?curid=2059250", "title": "Khagrabari", "text": " \nKhagrabari \u00e8 una suddivisione dell'India, classificata come \"municipality\", di 19.762 abitanti, situata nel distretto di Cooch Behar, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 21' 32 N e 89\u00b0 27' 27 E.\nSociet\u00e0.\nEvoluzione demografica.\nAl censimento del 2001 la popolazione di Khagrabari assommava a 19.762 persone, delle quali 10.137 maschi e 9.625 femmine. I bambini di et\u00e0 inferiore o uguale ai sei anni assommavano a 2.110, dei quali 1.061 maschi e 1.049 femmine. Infine, coloro che erano in grado di saper almeno leggere e scrivere erano 15.089, dei quali 8.263 maschi e 6.826 femmine."}
{"id": "2059253", "revid": "473757", "url": "https://it.wikipedia.org/wiki?curid=2059253", "title": "Ramnosio", "text": "Il ramnosio (o ramnoso) \u00e8 uno zucchero monosaccaride aldeidico. Chimicamente \u00e8 il 6-deossi-derivato del mannosio; per la presenza di un gruppo metile invece che idrossimetile (carbonio 6), risulta lievemente meno idrosolubile del glucosio stesso. L'isomero ottico pi\u00f9 diffuso in natura \u00e8 quello appartenente alla serie (-ramnosio).\nSi pu\u00f2 isolare direttamente dalle foglie della pianta \"Rhus toxicodendron\". \u00c8 rappresentato in natura anche sotto forma di numerosi glucosidi, specialmente coniugato a flavonoidi e saponine. A queste ultime impartisce una maggiore idrosolubilit\u00e0, data la loro natura steroidea. Negli organismi animali (uomo incluso) non \u00e8 rappresentato a livello delle cellule viventi, per cui non viene considerato come biologicamente fondamentale per il regno animale."}
{"id": "2059254", "revid": "66387", "url": "https://it.wikipedia.org/wiki?curid=2059254", "title": "Generale dell'esercito svizzero", "text": ""}
{"id": "2059258", "revid": "767487", "url": "https://it.wikipedia.org/wiki?curid=2059258", "title": "Ossepina", "text": "L'ossepina \u00e8 un composto organico eterociclico a sette termini, contenente ossigeno, con tre doppi legami. Esiste in equilibrio con l'ossido di benzene."}
{"id": "2059260", "revid": "287204", "url": "https://it.wikipedia.org/wiki?curid=2059260", "title": "Khandra", "text": " \nKhandra \u00e8 una suddivisione dell'India, classificata come \"census town\", di 13.490 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 38' 23 N e 87\u00b0 13' 39 E.\nSociet\u00e0.\nEvoluzione demografica.\nAl censimento del 2001 la popolazione di Khandra assommava a 13.490 persone, delle quali 7.294 maschi e 6.196 femmine. I bambini di et\u00e0 inferiore o uguale ai sei anni assommavano a 1.722, dei quali 868 maschi e 854 femmine. Infine, coloro che erano in grado di saper almeno leggere e scrivere erano 7.704, dei quali 4.850 maschi e 2.854 femmine."}
{"id": "2059271", "revid": "713168", "url": "https://it.wikipedia.org/wiki?curid=2059271", "title": "Tommaso di Somma", "text": "Biografia.\nSecondogenito di Gennaro Maria di Somma principe di Colle, eredit\u00f2 il titolo di marchese di Circello col quale \u00e8 noto. Fece degli studi alquanto sommari in giovent\u00f9. Nel 1757 fu ammesso nella compagnia delle guardie del corpo reali ed ebbe modo di stringere amicizia col giovane sovrano Ferdinando. Fece in seguito una brillante carriera nell'esercito, in diplomazia e in politica soprattutto grazie all'amicizia col sovrano. Fu ministro a Copenaghen (1775), poi a Vienna, a Parigi (dal 1786 al 1793). Fu testimone di grandi eventi e partecip\u00f2 a complotti e congiure, svolgendo spesso una politica contraria agli interessi del suo paese, ma riuscendo sempre a mantenere le posizioni acquisite e la fiducia dei suoi sovrani, i quali tuttavia lo ritenevano un ministro fedele, ma inetto, inoffensivo e facile da condizionare e utilizzare. Per William Drummond, ministro inglese a Napoli dal 1801 al 1803 e a Palermo dal 1806 al 1808, \u00abnessuno era pi\u00f9 inadatto per gli affari esteri di Circello\u00bb, mentre per Luigi Blanch Circello \u00abdi poco acume e scarso di conoscenze positive, era lodevole per il carattere\u00bb, per Pietro Colletta, \u00abil marchese Circello, veterano della monarchia assoluta [...], fu timido nei pericoli, superbo nelle venture, sempre tristo\u00bb.\nFu nominato Ministero degli affari esteri e segretario di Stato \"ad interim\" da Ferdinando IV di Borbone, con un decreto emanato il 4 giugno 1815 a bordo del vascello inglese \"The Queen\", ancorato nel porto di Baia, ancor prima di rientrare a Napoli dalla Sicilia. La sua politica ultrareazionaria determin\u00f2 un intervento moderatore su re Ferdinando del cancelliere austriaco Metternich in seguito al quale il 27 giugno 1816 venne licenziato il principe di Canosa, il pi\u00f9 focoso interprete di quella politica e alla Presidenza del Consiglio fu nominato di nuovo Luigi de' Medici di Ottajano mentre, come al solito, Circello ne usc\u00ec indenne conservando il ministero degli esteri.\nIl di Somma ebbe un ruolo di primo piano anche negli eventi successivi alla concessione della Costituzione del 1820 da parte di Ferdinando I. Lo stesso giorno (6 luglio 1820) in cui il re ne annunci\u00f2 la concessione di Somma, pur dichiarando al re di essere \u00abestatico\u00bb, inizi\u00f2 a inviare all'estero dispacci in cui comunicava che ogni atto del re era da considerarsi nullo perch\u00e9 compiuto sotto costrizione, invocando perci\u00f2 l'intervento austriaco. Prima ancora che le truppe del Frimont invadessero il Regno, di Somma fu nominato da Lubiana capo del governo e, ad occupazione avvenuta (marzo 1821), pot\u00e9 governare il regno delle Due Sicilie secondo i suoi principi: pieno appoggio al Canosa e alle sue sadiche misure contro i Carbonari, approvando addirittura l'uso della frusta e le condanne sommarie a morte perch\u00e9 \u00abi morti sono quelli che non parlano pi\u00f9, n\u00e9 possono turbare la quiete dei viventi\u00bb. I rapporti del di Somma con gli ambasciatori della Santa Alleanza, che in base ai deliberati del congresso di Lubiana controllavano in effetti l'azione del governo napoletano, restarono tuttavia molto tesi: ai primi di giugno 1822 di Somma venne sostituito agli esteri dal cavaliere Alvaro Ruffo, ambasciatore a Vienna. Piuttosto che accettare l'umiliazione di una retrocessione, di Somma prefer\u00ec dimettersi dalle cariche venendo sostituito alla presidenza del consiglio dal moderato Luigi de' Medici di Ottajano."}
{"id": "2059272", "revid": "55935", "url": "https://it.wikipedia.org/wiki?curid=2059272", "title": "Tommaso di Somma, marchese di Circello", "text": ""}
{"id": "2059275", "revid": "767487", "url": "https://it.wikipedia.org/wiki?curid=2059275", "title": "Wolf Parade", "text": "I Wolf Parade sono un gruppo musicale di genere indie rock canadese, formatosi nel 2003.\nStoria.\nIl gruppo nasce quando al membro-collaboratore dei Frog Eyes Spencer Krug viene offerto un ingaggio da Alex Magelas della Grenadine Records per aprire i concerti di Arcade Fire e Melon Galia. Krug in sole tre settimane riusc\u00ec a formare una band contattando per primo il chitarrista e cantante Dan Boeckner e successivamente il batterista Arlen Thompson, con i quali riusc\u00ec a provare solo un giorno prima del concerto. Durante il tour il trio registr\u00f2 e autoprodusse il primo EP, dal titolo \"4 Song EP\".\nUn anno dopo al trio di Montr\u00e9al si unisce il Dj Hadji Bakara, nella line-up come tastierista e \"rumorista\". L'ingresso del nuovo membro porta alla nascita di un nuovo Ep, sempre autoprodotto, chiamato \"6 Song EP\".\nNel 2005 si unisce alla band Dante DeCaro, chitarrista con alcune esperienze musicali alle spalle. \u00c8 proprio nel 2005 che Isaac Brock dei Modest Mouse li nota e li fa mettere sotto contratto con la Sub Pop Records; questo porta alla nascita del loro primo Ep largamente distribuito, \"Wolf Parade\". Pochi mesi dopo, nel settembre 2005, pubblicano il loro debut-album, \"Apologies to the Queen Mary\". L'album, prodotto da Isaac Brock e composto da dodici canzoni, . Il nome dell'album deriva dal fatto che i membri del gruppo volevano chiedere scusa per i guai combinati una sera ad un party (cui erano presenti anche i Flaming Lips), sulla nave da crociera \"Queen Mary\". Il successo dell'album li ha portati ad esibirsi anche oltreoceano, con un tour che ha toccato varie citt\u00e0, passando anche per l'Italia.\nA seguito del fortunato \"Apologies to the Queen Mary\" i Wolf Parade si sono concessi una pausa per dedicarsi ai loro numerosi progetti paralleli; anche se i Wolf Parade mancano dalle scene, in pratica nessun membro della band \u00e8 rimasto inattivo. Dopo tre anni e numerose voci (anche di scioglimento, proprio a causa dei loro side project) nel giugno 2008 esce il loro nuovo album, \"At Mount Zoomer\". L'album, prodotto con la massima calma dal batterista Arlen Thompson in collaborazione con gli Arcade Fire, \nIl 29 giugno 2010 \u00e8 uscito il loro terzo album, Expo 86 per l'etichetta Sub Pop, contenente 11 brani. Il 06 ottobre 2017 \u00e8 uscito il loro quarto album, \"Cry Cry Cry\" nuovamente sotto l'etichetta Sub Pop."}
{"id": "2059278", "revid": "287204", "url": "https://it.wikipedia.org/wiki?curid=2059278", "title": "Kesabpur", "text": " \nKesabpur \u00e8 una suddivisione dell'India, classificata come \"census town\", di 10.356 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 58' 6 N e 88\u00b0 15' 46 E e ha un'altitudine di 12 .\nSociet\u00e0.\nEvoluzione demografica.\nAl censimento del 2001 la popolazione di Kesabpur assommava a 10.356 persone, delle quali 5.240 maschi e 5.116 femmine. I bambini di et\u00e0 inferiore o uguale ai sei anni assommavano a 1.304, dei quali 660 maschi e 644 femmine. Infine, coloro che erano in grado di saper almeno leggere e scrivere erano 6.844, dei quali 3.733 maschi e 3.111 femmine."}
{"id": "2059285", "revid": "767487", "url": "https://it.wikipedia.org/wiki?curid=2059285", "title": "H\u00e9lder Crist\u00f3v\u00e3o", "text": "Caratteristiche tecniche.\nH\u00e9lder ha giocato come difensore ed \u00e8 stato schierato, solitamente, in posizione centrale.\nCarriera.\nClub.\nH\u00e9lder ha attirato su di s\u00e9 l'interesse dell'Estoril Praia, con cui \u00e8 rimasto fino al trasferimento al Benfica, avvenuto nel 1992. \u00c8 rimasto con i \"Lampi\u00f5es\" fino al 1996.\nA gennaio 1997, infatti, \u00e8 stato acquistato dal Deportivo La Coru\u00f1a. Nel campionato 1999-2000, ha fatto parte della rosa del Newcastle United, arrivato in prestito dal \"Depor\". Con i \"Magpies\", ha totalizzato dodici presenze e una rete.\nAll'et\u00e0 di trentuno anni, \u00e8 tornato al Benfica e vi \u00e8 rimasto finch\u00e9 non ha firmato un contratto con il Paris Saint-Germain, nel 2004. Ha giocato l'ultima stagione della sua carriera in Grecia, al Larissa.\nNazionale.\nCon il , H\u00e9lder \u00e8 sceso in campo in trentacinque occasioni e ha siglato tre reti. Ha debuttato il 12 febbraio 1992, in una vittoria per due a zero sui , in una gara amichevole. L'ultima partita, invece, \u00e8 stata quella della sconfitta per quattro a zero con la , a Parigi, il 25 aprile 2001, sempre in amichevole. Ha fatto parte dei convocati per il ."}
{"id": "2059286", "revid": "64833", "url": "https://it.wikipedia.org/wiki?curid=2059286", "title": "Ftm", "text": ""}
{"id": "2059290", "revid": "123567", "url": "https://it.wikipedia.org/wiki?curid=2059290", "title": "Kivu Sud", "text": ""}
{"id": "2059291", "revid": "648716", "url": "https://it.wikipedia.org/wiki?curid=2059291", "title": "Manno (mitologia)", "text": "Manno \u00e8 una figura mitologica germanica, citata nel I secolo dallo storico romano Tacito nel \"De origine et situ Germanorum\". Secondo Tacito, Manno \u00e8 il figlio di Tuisto, e progenitore delle tre trib\u00f9 germaniche: Ingaevones, Herminones e Istaevones.\nRacconti di Tacito.\nTacito (\"De origine et situ Germanorum\", capitolo 2) cita esplicitamente i nomi di queste trib\u00f9 germaniche, che afferma discendere da Manno:\nEtimologia.\nIl nome \"Manno\" \u00e8 probabilmente in relazione con il proto-germanico \"*Mannaz\", \"uomo\".\nDeriva probabilmente dalla stessa radice protoindoeuropea di Manu, progenitore dell'umanit\u00e0 nella religione induista. Pu\u00f2 anche essere legato al nome della divinit\u00e0 irlandese Manannan mac Lir, che d\u00e0 il nome all'isola di Man.\nTeorie.\nFigure legate.\nNell'Edda Manno sembra legato ad Heimdallr (luce del mondo). Nel primo passaggio del \"V\u01eblusp\u00e1\" gli uomini vengono chiamati \"parenti di Heimdallr\", mentre nel poema \"Rigsthula\" viene mostrato mentre riunisce tutti i gradi gerarchici in una fratellanza. Inoltre, mentre Manno viene ricordato per essere padre di Odino e Frey, si dice che Heimdallr sia uno degli \u00c6sir, ed abbia capacit\u00e0 riconducibili direttamente ai Vanir, e che ha uno stretto grado di parentela con Freyja.\nNella Creazione Eddica Manno \u00e8 paragonabile a Borr.\nData la relazione con Tuisto, ed il fatto che viene associato con la nascita dei popoli germanici, \u00e8 possibile che Tuisto e Mannus siano le divinit\u00e0 a cui si allude alla fine del \"Piccolo Voluspa\".\nAlcuni studiosi, come Ralph T. H. Griffith, hanno espresso una possibile connessione tra Manno e i nomi di altri antichi re fondatori di popoli indoeuropei, come il Minosse della mitologia greca e il Manu della tradizione ind\u00f9.\nFigli di Manno.\nI nomi dei tre figli di Manno possono essere estrapolati come Ing, Irmin e Istaev (noto anche come Iscio). I tre sono citati nella Tavola delle Nazioni franca, un testo in latino del VI secolo, come \"Inguo\", \"Erminus\" e \"Istio\", sebbene in questo testo Manno non sia menzionato."}
{"id": "2059295", "revid": "242434", "url": "https://it.wikipedia.org/wiki?curid=2059295", "title": "Wii points", "text": ""}
{"id": "2059297", "revid": "51535", "url": "https://it.wikipedia.org/wiki?curid=2059297", "title": "Nintendo points", "text": ""}
{"id": "2059300", "revid": "767487", "url": "https://it.wikipedia.org/wiki?curid=2059300", "title": "Leon Wood", "text": ""}
{"id": "2059301", "revid": "1573940", "url": "https://it.wikipedia.org/wiki?curid=2059301", "title": "Coccidae", "text": "I Coccidi \"sensu stricto\" (Coccidae , 1814, sinonimo Lecaniidae) \u00e8 una famiglia cosmopolita di insetti dell'ordine dei Rincoti Omotteri, superfamiglia Coccoidea. Per il numero di specie che comprende e per l'importanza economica di molte di esse, la famiglia \u00e8 una delle pi\u00f9 importanti, nell'insieme delle cocciniglie.\nIl nome comune \"coccidi\" pu\u00f2 generare confusione: a rigore dovrebbe fare riferimento alla famiglia dei Coccidae, tuttavia alcuni Autori italiani usano talvolta il nome estendendolo all'ambito della superfamiglia Coccoidea (Cocciniglie, Coccoidei o Coccidi \"sensu lato\").\nDescrizione.\nLa famiglia \u00e8 caratterizzata da una spiccata eterogeneit\u00e0 morfologica e una descrizione generale non pu\u00f2 fare a meno di considerare l'esistenza di molteplici differenze, talvolta anche profonde, fra specie e specie.\nLa forma delle femmine, sempre neoteniche, si pu\u00f2 ricondurre a due tipi fondamentali:\nLe dimensioni sono relativamente grandi, rispetto alla generalit\u00e0 delle cocciniglie, le antenne sono brevi ma pluriarticolate, le zampe sviluppate. Nel margine laterale del corpo sono distribuite setole isolate o riunite a gruppi di tre. Il carattere morfologico pi\u00f9 evidente \u00e8 la conformazione della parte posteriore, in corrispondenza dell'ano: il margine del corpo forma una netta fessura in fondo alla quale \u00e8 presente l'apertura anale; \u00e8 presente l'anello anale fornito di setole e di pori ciripari, al termine di un tubo estroflettibile.\nI maschi sono alati e i loro stadi giovanili si sviluppano in follicoli di forma allungata.\nBiologia.\nI Coccidi sono insetti ovipari, con femmine che depongono in un ovisacco oppure sotto il loro corpo; il numero di uova pu\u00f2 essere elevato: ad esempio, \"Saissetia oleae\" deponge circa un migliaio di uova, le femmine dei \"Ceroplastes\" anche fino a 2000 uova. Frequente \u00e8 la riproduzione partenogenetica. Lo sviluppo postembrionale si svolge in tre stadi di neanide nelle femmine e in quattro nel maschio (due di neanide e due ninfali).\nNelle regioni temperate e all'aperto, il ciclo biologico si svolge con una o, meno frequentemente, due generazioni l'anno, mentre in ambiente protetto o nelle regioni tropicali si possono avere fino a sei generazioni l'anno. Le fasi svernanti sono sia la neanide sia l'adulto nel sesso femminile, mentre i maschi svernano solo allo stadio di neanide.\nSistematica.\nLa famiglia \u00e8 una delle pi\u00f9 ricche dei Coccoidea, comprendendo circa 1150 specie ripartite fra 165 generi:\nGeneri di particolare importanza, per numero di specie, diffusione e importanza economica, sono \"Coccus\", \"Ceroplastes\", \"Saissetia\", \"Pulvinaria\", \"Eulecanium\".\nDistribuzione e importanza economica.\nLa famiglia \u00e8 rappresentata in tutte le regioni zoogeografiche della Terra, con una maggiore frequenza di specie nelle regioni paleartica e neotropicale. Elevato \u00e8 il numero di endemismi.\nIn Italia sono rappresentati 29 generi con 50 specie, di cui alcune di origine tropicale.\nFra le specie pi\u00f9 comuni e pi\u00f9 importanti dal punto di vista agrario si ricordano le seguenti:"}
{"id": "2059305", "revid": "729019", "url": "https://it.wikipedia.org/wiki?curid=2059305", "title": "Guardia imperiale (Primo Impero)", "text": "La Guardia imperiale (\"Garde imp\u00e9riale\") fu l'unit\u00e0 militare di \u00e9lite creata da Napoleone Bonaparte il 18 maggio 1804 a partire dalla vecchia Guardia consolare (\"Garde des consuls\") dell'epoca post-rivoluzionaria. Guardia d'onore e vera e propria unit\u00e0 combattente, fu rivolta interamente alla protezione della persona di Napoleone.\nNel 1814 fu suddivisa in \"Giovane\", \"Media\" e \"Vecchia Guardia\", ognuna costituita da uno stato maggiore, corpi di cavalleria, artiglieria e fanteria, fra cui i celebri granatieri, nonch\u00e9 da unit\u00e0 di zappatori e fanti di marina. I suoi membri godevano di privilegi rispetto agli altri soldati dell'esercito.\nComposizione.\nLa Guardia era composta da tre livelli: la \"Vecchia Guardia\" comprendeva alcuni dei migliori soldati d'Europa, veterani al servizio di Napoleone sin dalle prime campagne; la \"Media Guardia\" era composta da veterani delle campagne pi\u00f9 recenti (1805-1809); la \"Giovane Guardia\" era frutto del reclutamento annuale di coscritti, e non fu mai considerata al livello delle precedenti, sebbene sempre superiore ai normali reggimenti di linea.\nLa Media Guardia era pi\u00f9 esposta ai combattimenti della Vecchia, tenuta spesso in riserva, mentre la Giovane Guardia veniva impiegata senza particolari cautele e pressoch\u00e9 sistematicamente: dovendo formare la futura Vecchia Guardia era chiamata a forgiare combattenti esperti. A Waterloo la Media Guardia non esisteva pi\u00f9 per cui fu integrata ufficialmente nella Vecchia Guardia.\nLa Guardia ebbe fra i propri ranghi anche reggimenti eterogenei fra loro, come i mamelucchi, esploratori tatari, guardie olandesi dalle uniformi bianche, ed una Piccola Guardia di ragazzi al servizio del re di Roma, figlio dell'Imperatore e futuro Napoleone II.\nLa Guardia aveva infine un proprio servizio amministrativo e un servizio di sanit\u00e0 comandato dal celebre chirurgo Dominique Larrey.\nNel 1804 la Guardia contava meno di diecimila uomini, dieci anni dopo aveva superato i centomila; possedeva una propria artiglieria, cavalleria e fanteria, esattamente come un normale corpo d'armata.\nStato Maggiore.\nNato poco dopo la creazione della Guardia stessa, il corpo di Stato Maggiore nel 1806 comprendeva i quattro colonnelli-generali delle quattro divisioni, tutti marescialli dell'Impero, con un ispettore delle riviste, un commissario di guerra, 24 aiutanti di campo ed altri ufficiali specialisti, coi loro sottufficiali e attendenti.\nFanteria.\nLa Fanteria della Guardia Imperiale era suddivisa in tre corpi: un corpo di fanteria della Vecchia guardia (1805-1815), erede della Guardia consolare in cui militavano i soldati con pi\u00f9 esperienza, un corpo della Media Guardia (1806-1815) e uno della Giovane Guardia (1809-1815). Al centro dello schieramento erano posizionati i Fucilieri che combattevano a ranghi molto serrati, sfruttando la potenza di fuoco, ai loro lati si posizionavano, sulla sinistra i Volteggiatori, mentre sulla destra i Granatieri, o pi\u00f9 raramente i Carabinieri. L'armamento era solitamente costituito dal moschetto Charleville del 1777 con baionetta e sciabola. I reggimenti della Vecchia guardia servivano nella 3\u00aa Divisione, gli altri nella 1\u00aa e 2\u00aa Divisione.\nVecchia Guardia.\nLa Vecchia guardia (\"Vieille Garde\") era composta dai pi\u00f9 anziani veterani che avevano combattuto da tre a cinque campagne nelle truppe napoleoniche, divisi inizialmente in due reggimenti (\"1\u00ba Reggimento granatieri a piedi\" e \"1\u00ba Reggimento Cacciatori a piedi\"); essa rappresentava l\"'\u00e9lite\" della \"Grande Arm\u00e9e\".\nI \"Granatieri a piedi della Guardia imperiale\" (\"R\u00e9giment de grenadiers \u00e0 pied de la Garde imp\u00e9riale\") erano i pi\u00f9 anziani reggimenti della \"Grande Arm\u00e9e\". Durante la campagna di Polonia del 1807, i granatieri si guadagnarono il soprannome di \"les grognards\" (\"i brontoloni\") dallo stesso Napoleone. Essi erano i fanti pi\u00f9 coraggiosi e con pi\u00f9 esperienza della Guardia, alcuni veterani avevano servito in oltre 20 campagne. Per diventare un granatiere, una recluta doveva aver servito nell'esercito per almeno 10 anni, aver ricevuto una citazione per il coraggio, essere istruita ed essere alta almeno 178\u00a0cm. I Granatieri a piedi non si vedevano spesso combattere come le truppe di fanteria della Giovane e Media guardia, ma quando erano impiegati suscitavano ammirazione. Nel 1815, i Granatieri della Vecchia guardia furono ampliati fino a raggiungere i quattro reggimenti. Il 1\u00ba Reggimento fu scisso creando anche il 2\u00ba Reggimento. Questo, insieme ad altri reggimenti, 3\u00ba e 4\u00ba di nuova costituzione, fu immediatamente classificato come appartenente alla Vecchia guardia, nonostante essi non fossero in alcuna maniera eguali al valore del 1\u00ba Reggimento Granatieri. Per questo motivo, talvolta, ci si riferisce a loro come Media Guardia. Furono questi reggimenti ad essere sconfitti dai granatieri britannici nella battaglia di Waterloo. Il 1\u00ba Reggimento Granatieri fu ingaggiato in combattimento dai prussiani a Plancenoit. I Granatieri a piedi indossavano un abito lungo blu scuro con risvolti rossi, spalline e risvolti bianchi. I granatieri si distinguevano maggiormente per gli alti colbacchi decorati con uno stemma dorato, un pennacchio rosso e cordini bianchi.\nI \"Cacciatori a piedi della Guardia imperiale\" erano il secondo reggimento per anzianit\u00e0 nella Grande Arm\u00e9e. Il 1\u00ba Reggimento Cacciatori era la formazione sorella del 1\u00ba Reggimento Granatieri a piedi. Essi rispettavano gli stessi criteri di accesso, furono comunque accettate anche reclute che erano alte almeno 172\u00a0cm. I Cacciatori eseguirono i propri compiti in combattimento bene come i Granatieri, compiendo valorose azioni in diverse cruciali battaglie. Al seguito di Napoleone dopo il suo ritorno nel 1815, i Cacciatori furono ampliati fino a raggiungere i quattro reggimenti. Il 1\u00ba Reggimento fu scisso creando anche il 2\u00ba Reggimento. Questo, insieme ad altri reggimenti, 3\u00ba e 4\u00ba di nuova costituzione fu immediatamente classificato come appartenente alla Vecchia guardia, anche se formati con reclute che avevano solo quattro anni di esperienza.\nQuesti reggimenti, insieme con i Reggimenti Granatieri a Piedi delle Media Guardia, costituirono le truppe d'assalto durante la fase finale della Battaglia di Waterloo. Cos\u00ec come il 1\u00ba Reggimento Granatieri a Piedi, il 1\u00ba Reggimento Cacciatori a piedi fu impegnato in battaglia a Plancenoit. I Cacciatori a Piedi indossavano un abito lungo blu scuro con risvolti rossi, spalline rosse orlate di verde e risvolti bianchi. In battaglia, i Cacciatori spesso indossavano pantaloni blu scuro. Cos\u00ec come i Granatieri, i Cacciatori si distinguevano maggiormente per gli alti colbacchi, decorati con un pennacchio rosso e verde e cordini bianchi.\nMedia Guardia.\nLa Media Guardia (\"Moyenne Garde\") fu costituita con veterani di 2 o 3 campagne.\nGiovane Guardia.\nLa Giovane Guardia (\"Jeune Garde\") fu inizialmente costituita con veterani con almeno una campagna, insieme con giovani entusiasti ufficiali e le migliori reclute dell'anno tratte dai coscritti. Pi\u00f9 tardi i suoi ranghi furono reintegrati quasi interamente da coscritti selezionati e volontari. Erano conosciuti pi\u00f9 per il loro entusiasmo che per le capacit\u00e0 belliche.\nIl primo reggimento della Giovane Guardia, i Tiragliatori-granatieri (\"1er Regiment de Tirailleurs de la Garde Imperiale\") fu reclutato nel 1809 da coscritti che soddisfacessero il requisito di saper leggere e scrivere. Un secondo reggimento venne formato nello stesso anno. Nel 1810 furono entrambi rinominati in \"1e &amp; 2e Regiments de Tirailleurs de la Garde Imperiale\".\nDue reggimenti di Tiragliatori-cacciatori furono formati contemporaneamente ai precedenti, e anch'essi inclusi nella Giovane Guardia. Per la campagna di Russia del 1812 furono creati altri quattro reggimenti. I due originari divennero \"5e &amp; 6e Regiments de Tirailleurs de la Garde Imperiale\" nel 1811. Nel 1813-1814 il numero dei reggimenti di tirailleur fu portato a sedici, sebbene raramente eguagliassero in qualit\u00e0 i reggimenti della Giovane Guardia del 1811.\nCreati dai tirailleur-cacciatori nel 1810, i reggimenti di volteggiatori (\"Voltigeurs de la Garde Imperiale\") divennero il corpo pi\u00f9 numeroso della Guardia, assorbendo anche i reggimenti di cacciatori formati da coscritti, contando sino a sedici reggimenti nel 1814. Il 14e\" Regiment de Voltigeurs de la Garde Imperiale\" fu creato coi volontari spagnoli che seguirono l'esercito francese in ritirata e coi membri del \"Regiment de Voltigeurs de la Garde Royale Espagnol\".\nCreati nel 1809, i due reggimenti di granatieri coscritti (\"Regiment de Conscrit-Grenadiers\"), sebbene concepiti per costituire una riserva alla Giovane Guardia, non vi vennero inclusi, ricevendo il trattamento della fanteria di linea. I due reggimenti divennero \"3e &amp; 4e Regiment de Tirailleurs de la Garde Imperiale\" nel 1810.\nCreato nel 1809 allo scopo di servire da riserva per la Giovane Guardia, il reggimento di cacciatori coscritti non vi venne tuttavia incluso, e riceveva il normale trattamento della fanteria di linea.\nIl reggimento fu creato da compagnie della Guardia nazionale dei dipartimenti francesi settentrionali; entr\u00f2 tuttavia nell'organigramma della fanteria di linea e nel 1813 fu rinominato 7\u00ba Reggimento volteggiatori.\nIn preparazione dell'invasione della Russia, Napoleone ordin\u00f2 l'istituzione di nuove unit\u00e0 della Guardia fra cui il \"Regiment de Flanqueurs-Grenadiers de la Garde Imperiale\" ed il \"Regiment de Flanqueurs-Chasseurs de la Garde Imperiale\".\nFanteria della Guardia nelle riproduzioni di Adolphe de Chesnel\nCavalleria.\nNel 1804, la Cavalleria della Guardia consisteva di due reggimenti, i \"Cacciatori a Cavallo\" e i \"Granatieri a cavallo\", oltre ad una piccola unit\u00e0 di \u00e9lite di Gendarmi e uno squadrone di Mammelucchi. Un terzo reggimento fu aggiunto nel 1806, il \"Regiment de Dragons de la Garde Imp\u00e9riale\" (pi\u00f9 tardi conosciuto come \"Dragoni dell'Imperatice\"). In seguito alla Campagna in Polonia del 1807, fu aggiunto un reggimento di Lancieri polacchi, il \"Regiment de Chevau-L\u00e9gers de la Garde Imp\u00e9riale Polonais\". L'ultima aggiunta fu fatta nel 1810, con un altro Reggimento di Lancieri, questa volta creato con reclute francesi e olandesi, il \"2e Regiment de Chevau-L\u00e9gers Lanciers de la Garde Imp\u00e9riale\" o Lancieri rossi. La Cavalleria della Guardia fu coinvolta in diverse battaglie, e con scarse eccezioni dimostr\u00f2 il proprio valore in azione. Forse il pi\u00f9 famoso episodio nella storia della Cavalleria della Guardia fu la carica dei Lancieri polacchi nella Battaglia di Waterloo, dove, affiancati dai Corazzieri, sbaragliarano gli Scots Greys e la Union Brigade.\nConosciuti anche come: i \"Giganti\", i Granatieri a cavallo (\"Grenadiers \u00e0 Cheval de la Garde Imp\u00e9riale\") rappresentavano l\"'\u00e9lite\" della cavalleria della Guardia napoleonica e la controparte montata dei \"Grognards\". I Granatieri a Cavallo indossavano alti colbacchi, giacche blu scuro e baveri con risvolti bianchi e stivali alti. L'intera formazione era montata su grossi cavalli neri. Le reclute dovevano essere alti pi\u00f9 di 176\u00a0cm, e avere 10 anni di servizio dopo aver servito almeno in quattro campagne e aver ricevuto una citazione per il coraggio. I Granatieri si comportarono in maniera ammirabile nella Battaglia di Austerlitz, dove sconfissero la Cavalleria della Guardia Russa, ma la loro pi\u00f9 famosa battaglia fu quella di Eylau. Dopo essere state a lungo sotto il fuoco della sesta armata russa, le truppe cominciarono a cercare copertura. Il loro comandante, il colonnello Louis Lepic, ordin\u00f2 alle truppe \u00abSu la testa signori, ci sono solo pallottole, non pezzi di merda\u00bb. Subito dopo, guidati da Murat, si lanciarono alla carica contro le linee russe. I Granatieri a Cavallo, con i Lancieri polacchi, furono le sole unit\u00e0 della Cavalleria della Guardia mai battute in battaglia.\nI granatieri a cavallo (\"Regiment de Grenadiers-a-Cheval de la Garde Imperiale\") formavano il reggimento pi\u00f9 esperto della cavalleria della Guardia, ed originava dalla Guardia consolare. Sebbene classificato come unit\u00e0 di cavalleria, il reggimento non indossava una corazza, ma era riconoscibile per il caratteristico copricapo in pelo d'orso e i cavalli neri.\nConosciuti come i \"Figli prediletti\" (con connotazioni di \"Monelli viziati\"), i Cacciatori a Cavallo della Guardia (\"Chasseurs \u00e0 cheval de la Garde Imp\u00e9riale\") erano la Cavalleria leggera della Guardia, l'unit\u00e0 da ricognizione preferita dall'Imperatore Napoleone e una delle pi\u00f9 usate della \"Grande Arm\u00e9e\". Nel 1796, durante la Campagna d'Italia, Napoleone ordin\u00f2 la costituzione di una unit\u00e0 di Guardie del corpo dopo che era a mala pena sfuggito ad un attacco dei cavalleggeri austriaci a Borghetto mentre pranzava. Questa piccola unit\u00e0 di 200 uomini delle Guide fu il precursore dei Cacciatori a Cavallo della Guardia; la loro stretta affiliazione con l'Imperatore era palese dal fatto che egli spesso indossasse l'uniforme da colonnello del loro reggimento. Nella loro sgargiante divisa verde, rossa e oro sullo stile degli Ussari, i Cacciatori erano noti per l'esplicito affetto che aveva per loro l'Imperatore, pur mostrando poca disciplina e insubordinazione in alcune occasioni. Fecero la loro prima apparizione durante la Battaglia di Austerlitz, dove giocarono un importante ruolo nella sconfitta della Cavalleria della Guardia Russa. Durante la guerra d'indipendenza spagnola i Cacciatori subirono un'imboscata da parte di una grossa formazione di Cavalleria britannica a Benavente nel 1808 e vennero sconfitti. Essi riguadagnarono la loro reputazione mostrando estremo coraggio durante la Battaglia di Waterloo. Il 1\u00ba reggimento dei cacciatori a cavallo (\"1er Regiment de Chasseurs-a-Cheval de la Garde Imperiale\") venne anch'esso formato dalla Guardia consolare, ed era secondo in anzianit\u00e0 sebbene facesse parte della cavalleria leggera. Era il reggimento che pi\u00f9 spesso fungeva da scorta personale per l'Imperatore, e questi spesso indossava l'uniforme del reggimento in riconoscimento del servizio reso, la stessa che lo rivestiva quando fu sepolto a Sant'Elena. Un secondo reggimento (\"2e Regiment de Chasseurs-a-Cheval de la Garde Imperiale\") venne istituito per un breve periodo a partire dal Reggimento lancieri esploratori (\"Regiment d'Eclaireurs Lanciers\") nel 1815.\nCreati nel 1806 come Reggimento Dragoni della Guardia Imperiale (Regiment de Dragons de la Garde Imp\u00e9riale), furono rinominati in onore dell'Imperatrice Giuseppina di Beauharnais l'anno seguente (\"Dragons de l'Imp\u00e9ratice\"). Originariamente le reclute avrebbero dovuto avere almeno 6 anni di servizio, pi\u00f9 tardi 10 anni, e la partecipazione ad almeno due campagne con citazioni per il coraggio, bisognava essere istruiti e alti almeno 173\u00a0cm (quelli un po' pi\u00f9 bassi erano destinati ai Granatieri a Cavallo della Guardia). A non pi\u00f9 di 12 candidati da ciascuno dei 30 regolari Reggimenti dei Dragoni era permesso di fare domanda di arruolamento, questa quota sarebbe stata pi\u00f9 tardi ridotta a 10. Ai volontari provenienti da altri Reggimenti della Guardia era permesso il trasferimento. Considerato che questa era un'unit\u00e0 pi\u00f9 cerimoniale che da combattimento e raramente fu impiegata in battaglia, acquartierarsi nei Dragoni dell'Imperatrice era molto ambito. Allo stesso modo dei Lancieri rossi, i suoi squadroni, cos\u00ec come la Vecchia Guardia e la Giovane Guardia serv\u00ec l'Imperatore fino alla fine. I reggimenti di dragoni di linea si distinsero nella campagna di Germania del 1805, cos\u00ec Napoleone decise, con decreto del 15 aprile 1806, di riorganizzare la cavalleria della Guardia e costituire nel suo ambito un reggimento di dragoni (\"Regiment de Dragons de la Garde Imperiale\"), composto da tre squadroni, comandati da sessanta ufficiali selezionati personalmente dall'Imperatore. Il primo squadrone contava 296 uomini, ed era composto da \"v\u00e9lites\", mentre gli altri due erano squadroni regolari di 476 cavalieri. Per completare questa nuova unit\u00e0 ciascuno dei trenta reggimenti di dragoni di linea forn\u00ec dodici uomini con almeno dieci anni di servizio. Il reggimento divenne ben presto noto come \"R\u00e9giment de dragons de l'Imp\u00e9ratrice\" (Dragoni dell'Imperatrice) come tributo alla sua patrona, Giuseppina di Beauharnais. I componenti di quest'unit\u00e0 salirono a 1269 nel 1807 con l'aggiunta di due nuovi squadroni, e il 9 dicembre 1813 venne fuso col 3\u00ba Reggimento esploratori. Vestiario ed armamento erano gli stessi dei granatieri a cavallo, solo l'uniforme era verde anzich\u00e9 in blu, e invece del copricapo di pelo indossavano un elmetto in rame con una criniera e una piuma rossa.\nNella campagna di Russia del 1812 l'esercito francese aveva patito gravemente gli attacchi dei cosacchi, tanto da impressionare Napoleone. Al momento di combattere sul suolo francese, per la prima volta dalle guerre rivoluzionarie, Napoleone decise di riorganizzare la Guardia imperiale. Nell'articolo 1 del decreto datato 4 dicembre 1813 istitu\u00ec i tre reggimenti di \"\u00c9claireurs a Cheval de la Garde Imperiale\" (esploratori), noti anche come Ussari esploratori, di cui il 1\u00ba Reggimento fu assegnato ai granatieri a cavallo, e quindi battezzato reggimento esploratori-granatieri, come controparte dei cosacchi. Giunsero sul teatro di operazioni il 1\u00ba gennaio 1814 appena in tempo per partecipare alla Campagna dei sei giorni ed essere poi disciolto con la Restaurazione. Il \"2e Regiment d'Eclaireurs a Cheval de la Garde Imperiale\" fu assegnato ai dragoni della Guardia, il \"3e Regiment d'Eclaireurs de la Garde Imperiale\" fu assegnato al \"1er Regiment de Chevau-Legers-Lanciers\".\nIl 1\u00ba Reggimento lancieri (polacchi) fu istituito come \"Regiment de Chevau-Legers Polonaise de la Garde\" nel 1807 e posto al comando del colonnello maggiore Claude Testot-Ferry. Quest'ultimo ferito, fu insignito del titolo di Barone dell'Impero dallo stesso Napoleone sul campo di battaglia di Craonne il 7 marzo 1814. Dopo la sconfitta alleata e l'occupazione francese della Polonia. Nel 1811 con il reclutamento dei lancieri olandesi della Guardia il reggimento fu ribattezzato \"1er Regiment de Chevau-Legers-Lanciers de la Garde Imperiale\".\nIl 2\u00ba Reggimento lancieri (olandesi) fu istituito nel 1810 da unit\u00e0 di cavalleria dell'ex esercito olandese col nome di \"2e Regiment de Chevau-Legers-Lanciers de la Garde Imperiale\". Diversamente dal 1\u00ba Reggimento, si distingueva per lo sciacc\u00f2 che era cilindrico, ed era sormontato da una coccarda di cordicella e da un pompom semisferico. Il cordoncino era allacciato dinanzi al collo per gli ufficiali, le truppe lo portavano invece nella maniera usuale. Lo shako utilizzato dal Reggimento era lo stesso usato dagli Ussari. Il pompom sferico portava i colori dello squadrone. il reggimento divenne noto come \"Lancieri rossi\" dal colore dell'uniforme. Il 3\u00ba Reggimento lancieri (lituani)\nCreato come \"3e Regiment de Chevau-Legers-Lanciers de la Garde Imperiale\" al comando del Generale Jean Kozietulski combatt\u00e9 in Lituania durante la campagna di Russia. Formato in gran parte da lituani di nazionalit\u00e0 polacca, fu quasi del tutto distrutto durante la ritirata ed incorporato nel \"3e Regiment de Eclaireurs\". Del reggimento faceva parte uno squadrone di tatari lituani noto come \"Tartares lituaniens de la Garde imp\u00e9riale\".\nAl seguito di Napoleone si trovava anche uno Squadrone di Mamelucchi (\"Escadron de Mamalukes\"), forte inizialmente di 250 cavalieri arruolati durante la spedizione in Egitto. Essi combinavano una superba maestria con la spada a un coraggio quasi fanatico. Spesso furono \"romanticamente\" visti come \"i veri figli del deserto\", altre volte come semplici tagliagole. I loro ufficiali erano francesi, nei ranghi non vi erano soltanto egiziani e turchi, ma anche greci, georgiani, siriani e ciprioti. Originariamente costituivano una compagnia (o mezzo squadrone) dei Cacciatori a cavallo della Guardia. Si distinsero particolar modo nella Battaglia di Austerlitz del 1805, dove ottennero il loro stendardo, un secondo trombettiere e la promozione a Squadrone. Questa unit\u00e0 divenne parte della Vecchia Guardia, e fu al servizio dell'Imperatore fino alla Battaglia di Waterloo. Nel 1813, fu formata una seconda compagnia di Mammelucchi e unita alla Nuova Guardia. Cos\u00ec come i loro predecessori, furono incorporati nei Cacciatori a cavallo, e prestarono servizio durante il periodo dei Cento giorni nel 1815. La loro uniforme distintiva era verde (pi\u00f9 tardi rosso) cahouk (copricapo), turbante bianco, un pastrano, una camicia e un saroual rossi (pantaloni), con stivali gialli o rossi. Le loro armi consistevano in una lunga scimitarra, una coppia di pistole e un pugnale. Il loro copricapo e le armi erano decorate con una luna crescente e una stella di rame.\nCavalleria della Guardia nelle riproduzioni di Adolphe de Chesnel\nGendarmeria.\nSoprannominati \"Gli Immortali\" dovuto al fatto che essi raramente erano stati visti combattere, i Gendarmi (\"Legion de Gendarmerie d'Elite\") nondimeno svolgevano un ruolo vitale, infatti svolgevano compiti di Polizia Militare della Grande Arm\u00e9e. Garantendo il mantenimento della sicurezza e dell'ordine presso il quartier generale, i Gendarmi svolgevano anche ruolo di guardie d'onore per i visitatori di alto rango e di protezione degli effetti personali dell'Imperatore. Inoltre si occupavano di interrogare i prigionieri. I Gendarmi indossavano giacche blu scuro con risvolti rossi e stivali alti, insieme a un colbacco un po' pi\u00f9 sottile di quello dei Granatieri a Cavallo. Dopo il 1807, i gendarmi cominciarono ad essere impiegati in battaglia, distinguendosi nella difesa del ponte sul Danubio ad Aspern-Essling nel 1809.\nGuardia d'onore.\nLa Guardia d'onore (\"Regiment de Garde d'Honneur\") era costituita da quattro reggimenti di cavalleria leggera che Napoleone cre\u00f2 nel 1813 per la campagna di Germania allo scopo di rinforzare la sua cavalleria della Guardia decimata in Russia. I reggimenti appartenevano alla Giovane Guardia, e vestivano l'uniforme degli Ussari.\nArtiglieria.\nL'Artiglieria della Guardia comprendeva il reggimento artiglieria appiedata (\"Regiment d'Artillerie a Pied de la Garde Imperiale\"), il reggimento artiglieria a cavallo (\"Regiment d'Artillerie a Cheval de la Garde Imperiale\"), il treno d'artiglieria della Guardia (\"Train d'Artillerie de la Garde Consulaire\") e il parco d'artiglieria della Guardia (\"Parc d'Artillerie de la Garde Imperiale\"), gli ultimi due creati nel 1807. Nonostante la carenza di pezzi d'artiglieria, nel 1813 Napoleone istitu\u00ec il \"Regiment d'Artillerie a Pied de la Garde Imperiale\" della Giovane Guardia. Il \"Parc du materiale de la Garde Imperiale\" fu istituito nel 1813 per rimpolpare le risorse del \"Bataillon du Train des equipage militaire\" dopo le perdite della campagna del 1812.\nGenio.\nSebbene non schierati come singola unit\u00e0 combattente, i genieri (\"Genie de la Garde Imperiale\"), istituiti nel 1804 come genieri della Guardia consolare, presero parte ai combattimenti pi\u00f9 di quanto accadde ad unit\u00e0 della Guardia solitamente tenute in riserva. Nel 1810 l'ufficiale capo del genio della Guardia comandava una compagnia di zappatori (140 uomini), tutti membri della Vecchia Guardia. Nel 1813 le compagnie divennero due, poi un quattro organizzate su un battaglione, in totale 400 uomini. La 1\u00aa e 2\u00aa compagnia erano classificate come Vecchia Guardia, la 3\u00aae 4\u00aa come Giovane Guardia.\nFormazione e reclutamento.\nPer il reclutamento era richiesta un'altezza minima, di 1,83 metri per i granatieri 1,73 metri per i cacciatori (e in genere per le unit\u00e0 di cavalleria).\nOccorreva un minimo di dieci anni di servizio per entrare nel \"1e R\u00e9giment de Grenadier-\u00e0-Pied de la Garde Imp\u00e9riale\" e di otto per il 2\u00ba Reggimento, nonch\u00e9 aver tenuto nel corso dei combattimenti una condotta irreprensibile, essere di buona moralit\u00e0 e saper leggere e scrivere. Sebbene quest'ultimo requisito sembra sia stato talvolta trascurato, nondimeno era una condizione per accedervi. Per gli ufficiali occorrevano due anni in pi\u00f9 di servizio. Il valore dei reggimenti era legato alle condizioni draconiane di reclutamento, essendo i soldati ammessi alla Guardia per le loro qualit\u00e0 militari e non per ragioni di nascita o nepotismo.\nLa disciplina era molto dura ma umana, i provvedimenti d'espulsione definitivi. In ogni Guardia i gradi erano superiori di uno rispetto ai gradi delle truppe di linea, ad esempio un caporale della Guardia equivaleva a un caporale maggiore delle truppe di linea.\nLe punizioni corporali erano vietate, le Guardie si davano del voi e si chiamavano \u00abMonsieur\u00bb. Era obbligatorio portare i baffi (ma raderli durante l'inverno), cos\u00ec come le basette o favoriti. Gli zappatori portavano la barba. La Vecchia Guardia teneva i capelli lunghi raccolti in due trecce dietro la nuca e incipriati di bianco/grigio, legati da un cordoncino, e il colore dei capelli contribu\u00ec al nome di \"Vecchia\" Guardia; ogni soldato portava a ciascun orecchio un anello d'oro della dimensione di uno scudo.\nTutti gli ufficiali della Guardia erano appartenenti alla Vecchia Guardia, i sottufficiali salivano di un grado nella gerarchia, cos\u00ec un sottufficiale in servizio nella Giovane Guardia faceva parte della Media Guardia e cos\u00ec via.\nNapoleone sorvegliava personalmente a che non si scrivesse nulla circa la Guardia imperiale: lo stesso bollettino militare ufficiale non pubblic\u00f2 mai una sola riga al riguardo; cos\u00ec il nemico non poteva conoscerne l'entit\u00e0 e la composizione.\nStoria dell'unit\u00e0.\nOrigini.\nLa Guardia imperiale ebbe origine dalla Guardia consolare (\"Garde des consuls\"), creata il 28 novembre 1799 dalla fusione della Guardia del Direttorio (\"Garde du Directoire ex\u00e9cutif\") con i granatieri della Convenzione nazionale (\"Grenadiers pr\u00e8s de la Repr\u00e9sentation nationale\"). Tali formazioni ebbero come loro principale fine la sicurezza delle branche esecutiva e legislativa della Prima Repubblica francese, e contavano su un piccolo numero di uomini, circa un migliaio.\nLa Guardia consolare assunse il nome di Guardia imperiale (\"Garde Imp\u00e9riale\") il 18 maggio 1804. In origine era costituita da granatieri a piedi, a cavallo e da alcune unit\u00e0 di artiglieria; fu su tali unit\u00e0 che Napoleone si appoggi\u00f2 per il colpo di Stato del 18 brumaio.\nSe inizialmente il compito principale della Guardia era la protezione dell'Imperatore, rapidamente divenne una unit\u00e0 combattente formando la riserva e la spina dorsale dell'esercito. Servendo da modello alle altre truppe, doveva essere irreprensibile, rinforzando la coesione fra le altre unit\u00e0 con la propria sola presenza e condotta. La Guardia portava un'uniforme pi\u00f9 prestigiosa e di taglio migliore rispetto alle truppe normali, cos\u00ec come era migliore l'armamento, la paga e il rancio; aveva priorit\u00e0 nei rifornimenti durante le campagne, e in tempo di pace aveva spesso il privilegio di acquartierarsi a Parigi. Possedeva un proprio corpo musicale e in combattimento sfoggiava l'alta uniforme (tranne che a Waterloo).\nLa Guardia, unit\u00e0 prestigiosa, serviva solitamente da riserva durante le battaglie, intervenendo solo nei momenti decisivi, nelle situazioni pi\u00f9 favorevoli non combattendo affatto: i bollettini di vittoria terminavano in tal caso con la frase \u00abLa Guardia non ha dato\u00bb, a sottintendere l'esito largamente positivo dello scontro.\nTerza coalizione.\nNel 1805 in Germania la Guardia fu impiegata sporadicamente, combattendo ad Elchingen. A Langenau i cacciatori a cavallo caricarono la Divisione Wermeck in 400 contro 1500, a Norimberga si impadronirono di un parco d'artiglieria mentre i granatieri entrarono in citt\u00e0 marciando alla testa delle truppe e portando ciascuno una bandiera strappata al nemico, conseguenza diretta della battaglia di Ulma\nAd Austerlitz, la Guardia a piedi non fu impiegata, contrariamente alla cavalleria e all'artiglieria. I granatieri a cavallo eseguirono una carica contro la Guardia imperiale russa e ne fecero prigioniero il comandante. La Guardia ebbe in totale due ufficiali (fra cui il colonnello Morland dei cacciatori a cavallo) e 22 sottufficiali e soldati uccisi o mortalmente feriti.\nQuarta coalizione.\nAd Eylau, il generale Dalhmann, succeduto a Morland alla testa dei cacciatori, fu ucciso durante una carica. Il generale Lepic attravers\u00f2 diverse volte coi suoi granatieri a cavallo i ranghi dei granatieri russi. Malgrado tutto i russi avanzarono verso la chiesa di Eylau dove Napoleone si trovava con lo Stato Maggiore. L'Imperatore ordin\u00f2 al 2\u00ba Reggimento cacciatori a cavallo e al 2\u00ba Reggimento granatieri di attaccare. Fu in quel momento che il generale Dorsenne che li comandava grid\u00f2 ad un granatiere sul punto di sparare: \u00abGranatieri, armi al braccio! La Vecchia Guardia non si batte che alla baionetta\u00bb. I russi furono fermati; le truppe di Ney, giunte in ritardo sul campo di battaglia, permisero la vittoria francese.\nGuerra d'indipendenza spagnola.\nDurante la campagna spagnola la Guardia imperiale scort\u00f2 Napoleone dal suo arrivo in Spagna. Fu fermata nelle gole di Somosierra; Napoleone esclam\u00f2: \u00abCome? La mia Guardia si ferma di fronte a degli spagnoli, davanti a bande di paesani armati!\u00bb. Ordin\u00f2 quindi ai cavalleggeri polacchi della Guardia di attaccare. In 150 i polacchi, appoggiati dai cacciatori a cavallo, conquistarono con quattro cariche le batterie spagnole.\nNel 1810-1811, la Giovane Guardia fu impegnata in numerosi combattimenti contro gli spagnoli, a Luzzara, Acedo, Santa Cruz. La missione della Giovane Guardia era quella di assicurare l'ordine lungo il corso del Douro, proteggere la Navarra e le comunicazioni per Valladolid.\nQuinta coalizione.\nAd Essling, l'Imperatore fu colpito leggermente ad una gamba, e il generale Walther che comandava la Guardia gli disse: \u00abSire, ritiratevi o vi far\u00f2 portare via dai miei granatieri\u00bb. Mentre le sorti della battaglia erano indecise il generale Mouton, alla testa dei suoi \"tirailleur\" della Giovane Guardia si scontr\u00f2 con gli austriaci che attaccavano verso ovest: questa piccola vittoria agevol\u00f2 la ritirata al resto delle truppe francesi.\nA Wagram l'artiglieria della Guardia, bersagliando il centro dello schieramento austriaco con sessanta cannoni, permise alla Giovane Guardia e all'Armata d'Italia del maresciallo Macdonald di attaccare e fare breccia.\nCampagna di Russia.\nIn Russia la Guardia imperiale, costituita inizialmente da 47.200 uomini, fu accuratamente salvaguardata da Napoleone durante la prima parte della campagna; essa quindi non venne impiegata dall'imperatore nella battaglia di Borodino nonostante le ripetute sollecitazioni dei suoi luogotenenti che ritenevano che il suo impiego avrebbe potuto essere decisivo. La prudenza di Napoleone si dimostr\u00f2 opportuna nella seconda fase della campagna di Russia; durante la catastrofica ritirata la Guardia mantenne in parte la coesione e la disciplina e svolse un ruolo importante soprattutto nella battaglia di Krasnoi dove il suo apporto fu decisivo per salvare i resti dell'armata. Il 5 dicembre 1812, al momento della partenza di Napoleone per Parigi, rimanevano solo 3.000 soldati della Guardia ancora inquadrati e organizzati.\nSesta coalizione.\nIn Sassonia, nel 1813, il maresciallo Bessi\u00e8res comandante la cavalleria della Guardia fu ucciso da una pallottola. La Giovane Guardia combatt\u00e9 a L\u00fctzen dove riprese il villaggio di Kaja massacrando la Guardia prussiana. La Giovane Guardia fu nuovamente impegnata a Dresda dove imped\u00ec agli Alleati di entrare in citt\u00e0.\nFu durante la campagna di Francia del 1814 che la Guardia fu pi\u00f9 spesso impiegata. Alla battaglia di Champaubert, la cavalleria cattur\u00f2 21 cannoni e lo Stato Maggiore russo. A Montmirail si distinse la fanteria della Guardia.\nMa la Guardia, per quanto valorosa, non pot\u00e9 opporsi indefinitamente alla sproporzione di forze: Napoleone che con la Guardia colpiva la retroguardia degli Alleati in avanzata, non pot\u00e9 impedire la sconfitta di marescialli che difendevano Parigi. Dopo l'abdicazione l'Imperatore fu accompagnato all'Elba da 600 soldati della Vecchia Guardia.\nCampagna di Waterloo.\nA Waterloo la Guardia visse la propria giornata peggiore, impiegata per un ultimo attacco al fine di sfondare il centro indifeso dell'armata di Wellington ed impedirne il congiungimento con le forze prussiane. Sebbene si tratti di uno dei momenti pi\u00f9 famosi della storia militare non \u00e8 chiaro quali unit\u00e0 vi presero parte: sembra si trattasse di cinque battaglioni della Media Guardia, e non di granatieri o cacciatori della Vecchia Guardia.\nTre battaglioni della Vecchia Guardia avanzarono e formarono la seconda linea d'attacco, sebbene rimanessero in riserva e non attaccassero direttamente la linea alleata. Marciando attraverso una grandinata di proiettili e mitraglia, i tremila uomini della Guardia avanzarono ad ovest di La Haye Sainte, e cos\u00ec facendo si divisero in tre forze separate. Una, di due battaglioni di granatieri, sconfisse la prima linea di Wellington e prosegu\u00ec l'avanzata; la divisione olandese di Chass\u00e9, relativamente fresca, fu inviata per fermarli e la sua artiglieria li colp\u00ec di fianco. Tuttavia ci\u00f2 non bast\u00f2 per arrestarne l'avanzata, cos\u00ec Chass\u00e9 ordin\u00f2 alla sua 1\u00aa Brigata di caricare i francesi: questi, inferiori di numero, non poterono resistere e si dispersero.\nPi\u00f9 ad ovest 1.500 Guardie britanniche agli ordini di Maitland erano a terra per ripararsi dall'artiglieria francese: all'avvicinarsi di due battaglioni di cacciatori, il secondo contingente d'attacco della Guardia, gli uomini di Maitland scattarono in piedi colpendo a bruciapelo i francesi. I cacciatori si schierarono per rispondere al fuoco ma iniziarono a cedere; una carica alla baionetta li disperse. Il terzo contingente, un battaglione fresco di cacciatori, venne in aiuto. I britannici si ritirarono ma i francesi furono fermati dal 52\u00ba Reggimento \"Oxfordshire\".\nI resti della Guardia ripiegarono, e un'ondata di panico attravers\u00f2 le linee francesi. Wellington diede il segnale di avanzata generale e la sua armata si gett\u00f2 sui francesi in ritirata.\nI sopravvissuti della Guardia imperiale si riunirono ai loro battaglioni di riserva per un'ultima resistenza a sud di La Haye Sainte. Una carica della brigata di Adam e degli hannoveriani del battaglione \"Osnabr\u00fcck\", con alla destra tre brigate di cavalleria, li gett\u00f2 nella confusione pi\u00f9 totale. Il colonnello Halkett chiese la resa del generale Cambronne, ricevendo la famosa risposta \u00ab\"La Garde meurt, elle ne se rend pas!\"\u00bb (\u00abLa Guardia muore, non si arrende!\u00bb).\nLa Giovane Guardia resistette ancora per poco a Plancenoit, villaggio nei pressi di Lasne; i prussiani delle divisioni Hiller, Tippelkirsh e Ryssel combatterono casa per casa, strada per strada. Il maggiore prussiano von Damitz ammise: \u00abDovemmo annientare i francesi per prendere Plancenoit\u00bb.\nA Rossome i due quadrati del 1\u00ba granatieri della Guardia fecero blocco. Era il corpo di \u00e9lite della Guardia: quattro uomini su dieci si fregiavano della Legion d'onore, quasi tutti avevano oltre quattordici anni di servizio e non pochi ne avevano pi\u00f9 di venti, in media erano alti 1.82 metri. Attorno ad essi il suolo era coperto di cadaveri e di cavalli di nemici, ma anche dei corpi di francesi che avevano cercato rifugio nei quadrati. La sicurezza dei quadrati prima di tutto: \u00abTiravamo su tutto quello che si avvicinava, amici e nemici, per non far entrare gli uni con gli altri\u00bb disse il generale Petit, comandante del reggimento. Tutte le cariche furono respinte.\nQuesti due battaglioni tennero testa a due armate. L'Imperatore che per un momento aveva trovato rifugio nei quadrati ordin\u00f2 di lasciare la posizione. Il 1\u00ba granatieri inizi\u00f2 la ritirata coprendo le spalle ai resti dell'armata, fermandosi ogni 200 metri per rettificare lo schieramento e respingere il nemico che esitava a caricare.\nL'Imperatore, raggiungendo il 1\u00ba Battaglione del 1\u00ba cacciatori, apprese che questo aveva appena respinto un attacco prussiano che cercava di tagliare la ritirata. Ordin\u00f2 che il battaglione seguisse la colonna in marcia, mettendosi davanti ai granatieri. Pi\u00f9 tardi il 1\u00ba granatieri della Guardia si mise in colonna per sezione, col nemico che non osava attaccare.\nLa fine.\nDopo la Battaglia di Waterloo la Guardia Imperiale e i resti dell'Esercito francese si ritirarono presso le alture di Charonne e di Saint-Chaumont a estrema difesa di Parigi contro i prussiani e gli inglesi che si stavano avvicinando. La battaglia campale non avvenne. Ci furono solo piccoli scontri a sud e a ovest della capitale, in particolare presso Versailles, tra i Dragoni e Cacciatori a Cavallo contro gli Ussari prussiani. Due giorni pi\u00f9 tardi il maresciallo Louis Nicolas Davout e Fouch\u00e8 firmarono la resa il 3 luglio 1815. La Guardia Imperiale ricevette l'ordine di ritirarsi al di l\u00e0 della Loira.\nAll'atto di capitolazione la Guardia Imperiale ricevette il seguente ordine:\nIl 4 luglio 1815 la Guardia Imperiale si mise in marcia per le destinazioni stabilite.\nNell'atto di capitolazione era inoltre previsto che:\nLa Guardia Imperiale consegn\u00f2 le bandiere e i soldati sostituirono la coccarda tricolore con la coccarda bianca simbolo della monarchia."}
{"id": "2059309", "revid": "287204", "url": "https://it.wikipedia.org/wiki?curid=2059309", "title": "Khantora", "text": " \nKhantora \u00e8 una suddivisione dell'India, classificata come \"census town\", di 5.773 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 37' 13 N e 88\u00b0 12' 33 E.\nSociet\u00e0.\nEvoluzione demografica.\nAl censimento del 2001 la popolazione di Khantora assommava a 5.773 persone, delle quali 2.893 maschi e 2.880 femmine. I bambini di et\u00e0 inferiore o uguale ai sei anni assommavano a 523, dei quali 258 maschi e 265 femmine. Infine, coloro che erano in grado di saper almeno leggere e scrivere erano 4.446, dei quali 2.369 maschi e 2.077 femmine."}
{"id": "2059317", "revid": "287204", "url": "https://it.wikipedia.org/wiki?curid=2059317", "title": "Khalor", "text": " \nKhalor \u00e8 una suddivisione dell'India, classificata come \"census town\", di 8.669 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 27' 29 N e 87\u00b0 58' 27 E.\nSociet\u00e0.\nEvoluzione demografica.\nAl censimento del 2001 la popolazione di Khalor assommava a 8.669 persone, delle quali 4.461 maschi e 4.208 femmine. I bambini di et\u00e0 inferiore o uguale ai sei anni assommavano a 694, dei quali 352 maschi e 342 femmine. Infine, coloro che erano in grado di saper almeno leggere e scrivere erano 7.188, dei quali 3.877 maschi e 3.311 femmine."}
{"id": "2059321", "revid": "35707", "url": "https://it.wikipedia.org/wiki?curid=2059321", "title": "Kwon-taek Im", "text": ""}
{"id": "2059328", "revid": "1632387", "url": "https://it.wikipedia.org/wiki?curid=2059328", "title": "Sonic Attack", "text": "Sonic Attack \u00e8 l'undicesimo album in studio della space rock band Hawkwind, registrato nel 1981 e pubblicato nello stesso anno."}
{"id": "2059331", "revid": "1086375", "url": "https://it.wikipedia.org/wiki?curid=2059331", "title": "Chiesa cattolica nella Repubblica Democratica del Congo", "text": "La Chiesa cattolica della Repubblica Democratica del Congo (Stato una volta denominato Congo-Kinshasa e successivamente Zaire) \u00e8 parte della Chiesa cattolica universale in comunione con il vescovo di Roma, il papa.\nStoria.\nI primi missionari.\nIl cattolicesimo arriv\u00f2 nel Regno del Congo (territori in parte occupati dall'odierna Repubblica Democratica del Congo) poco dopo dallo sbarco dei primi naviganti portoghesi nel 1483.\nDopo uno scambio di ostaggi, il re governante, Nzonga a Nkuwu, accett\u00f2 che arrivassero missionari al suo paese e che potessero insegnare il cristianesimo. I missionari arrivarono nel 1491, e battezzarono il governatore provinciale della regione di Soyo, sulla costa dell'Oceano Atlantico, prima di spostarsi verso la capitale reale.\nSecondo storici portoghesi, Nzinga a Nkuwu si convert\u00ec al cristianesimo quando si verificarono alcuni miracoli: due dei sudditi del re sognarono simultaneamente una bellissima donna che supplicava il Re di farsi battezzare, e un terzo riportava il ritrovamento di una pietra a forma di croce nei pressi del letto di un fiume (fatto che nella cosmologia religiosa del Congo era di ottimo auspicio).\nNzinga a Nkuwu fu battezzato il 3 maggio 1491, ricevendo il nome \"Jo\u00e3o\" in onore del re portoghese (Jo\u00e3o II), assieme a molti dei suoi funzionari, ufficiali e nobili e, dopo qualche esitazione, le donne della casa reale e delle dinastie alleate. Ulteriori missionari visitarono la corte di Nzinga a Nkuwu, e un buon numero accompagn\u00f2 anche suo figlio Afonso Mvemba a Nzinga nel suo avamposto provinciale di Nsundi.\nAfonso, in effetti, divenne un grande campione della fede, anche se, in base a successivi racconti di Afonso, suo padre lentamente divenne meno fervente, e molti dei congolesi battezzati abbandonarono la fede.\nRe Afonso.\nAfonso Mvemba a Nzonga, scrisse molte lettere che sono virtualmente l'unica fonte per i successivi eventi del suo regno, si presentava al resto del mondo come un fervente cattolico, voleva diffondere la fede, e inoltre sub\u00ec persecuzioni dovute alla sua fede durante gli ultimi anni del regno paterno.\nDopo la morte di Jo\u00e3o nel 1509, Mpanzu a Kitima, fratello germano di Afonso, che aveva abbandonato il cristianesimo, gli contendeva militarmente il trono. Ma Afonso riusc\u00ec a sconfiggere suo fratello in battaglia, grazie al suo preventivo posizionamento nella capitale S\u00e3o Salvador e, secondo il racconto di Afonso, grazie all'apparizione sovrannaturale nel cielo di Giacomo il Maggiore, riusc\u00ec a spaventare i nemici.\nIn seguito re Afonso decise di crearsi uno scudo d'armi nel quale cinque mani armate ognuna con una spada, sovrastavano la figura di un idolo rotto. Questo emblema, descritto per la prima volta in una corrispondenza al Portogallo nel 1512, divenne una delle icone principali del Congo, mentre la festa di San Giacomo il Maggiore divenne la festa pi\u00f9 importante del Congo, rendendo simultaneamente onore al santo che era molto popolare nelle armate della penisola iberica come un santo crociato, oltre a re Afonso e il suo miracolo.\nDiventando un re Cristiano vittorioso, Afonso decise di stabilire la Chiesa del Congo. Nelle lettere al Portogallo, descrive le sue deliberazioni: dichiara illegale l'adorazione degli idoli, distrugge una \"casa degli idoli\" nella capitale (incurante delle minacce di rivolta), stanzia un fondo per sostenere finanziariamente la Chiesa cattolica locale. La tradizione successiva al XVII secolo definisce Afonso \"fondatore della chiesa\". L'opera di Afonso per stabilire la Chiesa Cattolica gli fece guadagnare encomi al di fuori dell'Africa, e nel 1552 lo storico portoghese Jo\u00e3o de Barros lo definiva \"Apostolo del Congo\" nel 1552.\nAfonso lavor\u00f2 per adattare il Cristianesimo alla realt\u00e0 locale, anche se i dettagli non sono ben noti. Venne aiutato da un certo numero di sacerdoti portoghesi, tra questi specialmente Rui d'Aguiar che arriv\u00f2 nel in 1516, e anche con altri congolesi educati in Europa, principalmente da suo figlio Henrique Kinu a Mvemba, che venne nominato vescovo nel 1518, e che perfezion\u00f2 la Chiesa del Congo dal 1521 fino alla sua morte nel 1531.\nSincretismo religioso.\nLa Chiesa che Afonso cre\u00f2 non era semplicemente una mera copia o estensione della Chiesa portoghese, ma gi\u00e0 dai suoi inizi includeva elementi della teologia Kongo. Ad esempio i Kongos probabilmente credevano che la maggior parte degli esseri dell'Aldil\u00e0 erano le anime di antenati defunti, e non divinit\u00e0 vissute sulla Terra o che avevano avuto un'esistenza materiale. Dunque, il primo catechismo congolese descriveva la Trinit\u00e0 come \"tre persone\" (\"antu a tatu\"). I presbiteri erano chiamati con lo stesso nome dei sacerdoti precedenti (\"nganga\"), e pi\u00f9 interessante, il termine \"ukisi\", un nome astratto proveniente dalla stessa radice che d\u00e0 luogo al nome \"nkisi\" (tipicamente usato per descrivere un oggetto affascinante, o nella parlata del XVI secolo, un \"idolo\") che veniva utilizzato come traduzione di \"sacro\".\nIn conseguenza, la Bibbia era chiamata \"nkanda ukisi\" che potrebbe essere tradotto come \"oggetto affascinante in forma di libro\" e l'edificio delle chiese veniva chiamato \"nzo a ukisi\" ossia \"oggetto affascinante in forma di edificio\". Proseguendo alla stessa maniera, i santi cattolici venivano identificati con l'entit\u00e0 spirituali locali, e le chiese erano costruite in luoghi gi\u00e0 precedentemente ritenuti sacri. Questa teologia, sviluppata da Afonso e da alcuni suoi collaboratori, assieme al clero portoghese, defin\u00ec il modo con il quale i congolesi si avvicinarono alla nuova religione e in molti modi la naturalizz\u00f2 alla tradizione preesistente.\nMaturazione della Chiesa.\nAnche se spesso si ritiene che Afonso sia stato fondatore della chiesa locale, e pi\u00f9 probabile che il suo successore Diogo I Nkumbi a Mpudi l'abbia posta sopra solide basi. Sotto Diogo, si svilupp\u00f2 un'organizzazione di maestri laici che aiutavano i preti anche nella catechesi (oltre a fornire loro un'istruzione basica), inoltre Diogo si serv\u00ec di alcuni tra i primi missionari dell'ordine dei gesuiti, in Congo dal 1548 al 1555, anno in cui Diogo rimase disilluso da loro per alcune divergenze d'interesse politico. Il loro rapporto mutuamente antagonistico col Portogallo durante questo periodo ha contribuito spesso alla fama di Diogo come cristiano debole o poco interessato, anche se alcuni eventi nel suo regno suggeriscono che questa reputazione era immeritata. Diogo riusc\u00ec a far raggiungere la chiesa le aree rurali del paese, invi\u00f2 missioni al nord nel regno di Loango, e al sud nel Matamba, sostenendo il lavoro dei gesuiti anche a Ndongo.\nI successivi re stabilirono un forte laicato cattolico, che si incaric\u00f2 dell'educazione in modo professionale, mentre piccoli numeri di chierici ordinati amministravano i sacramenti, sin dal tardo XVI secolo. I ministri di culto laici venivano designati con la parola \"mestres\", provenivano dalla nobilt\u00e0 del Congo, avevano salari pagati dallo stato, e si occupavano di insegnare la lettura e la letteratura, l'educazione religiosa e spesso anche compiti di segreteria. Uno tra i pi\u00f9 famosi era Ant\u00f3nio Manuel (che divenne ambasciatore presso la Santa Sede).\nRuolo del clero regolare.\nIl clero regolare (monaci e ordini insegnanti) ebbe un ruolo importante nello sviluppo della versione congolese della Cristianit\u00e0. I missionari gesuiti ebbero una breve presenza nel XVI secolo (1548\u20131555), ma per questioni politiche re Diogo I pose fine alla loro missione. Una missione dei Carmelitani scalzi oper\u00f2 in Congo dal 1584-88, seguiti dai Domenicani nel 1610-1612.\nI gesuiti tornarono in Congo nel 1619, e nel 1625 aprirono il Collegio di S\u00e3o Salvador, che forn\u00ec un'istruzione superiore all'\u00e9lite del Congo nel XVII secolo. Jo\u00e3o de Paiva, il rettore del collegio fino al 1642, oltre a svolgere il ruolo dell'educatore, scrisse una cronaca del paese, oggi perduta. Alcuni degli scritti di Paiva vennero utilizzati per il libro \"Synopsis Annalium\" di Ant\u00f3nio Franco (1725). I gesuiti organizzarono anche confraternita laiche che giocarono un ruolo importante nella politica.\nNel 1645 arrivarono i frati cappuccini, a cui fu affidata la prefettura apostolica del Congo inferiore, chiamati per la prima volta perch\u00e9 re \u00c1lvaro II del Congo, era insoddisfatto per la scarsit\u00e0 di ordinamenti sacerdotali effettuata dai vescovi locali e per l'opposizione della corona portoghese all'ordinazione dei congolesi. Il re del Congo chiese che la Chiesa locale venisse separata da quella del Portogallo, e che da quella dell'Angola, che spesso controllava l'ufficio episcopale. Come compromesso, il Papato decise di inviare in Congo frati cappuccini italiani da aree che non costituivano un problema per il Portogallo. Anche se ufficialmente erano missionari, i cappuccini agivano sia come presbiteri di parrocchia che come missionari per i non convertiti. In effetti, questo loro ruolo di preti parrocchiani li mise in antagonismo con il clero secolare, che i cappuccini denunciavano come troppo elastici nei loro compiti e troppo tolleranti della religione tradizionale congolese.\nIl movimento antoniano.\nLa lunga guerra civile del Congo, occasionata dalla sconfitta nella battaglia di Mbwila (1665) e la crisi politica conseguente port\u00f2 a una crisi nella societ\u00e0 e nella chiesa. La disgregazione dell'ordine dovuta al fatto che nessun re era in grado di stabilire l'autorit\u00e0 sull'intero paese in seguito alla morte di re Ant\u00f3nio I nella battaglia, e l'abbandono della capitale in seguito al suo saccheggio nel 1678, portarono alla suddivisione non concordata del paese in entit\u00e0 ostili guidate da re rivali che si arroccarono nelle montagne di Mbula e Kibangou e nella provincia costiera di Luvota. Le guerre incessanti portarono all'esodo di intere popolazioni, a carenze di cibo, e ad un incremento nel commercio di schiavi. Inoltre, l'atteggiamento dei frati cappuccini verso l\"\u00e9lite\" congolese e il disprezzo delle pratiche consuete nel paese irritarono molte persone.\nIn questa atmosfera di crisi, il fervore religioso prese vigore nel 1704 grazie alla predicazione di Beatriz Kimpa Vita, che si proclamava come invasata dell'anima di Sant'Antonio da Padova. Beatriz predicava che tutti i re dovevano riunirsi nell'antica capitale abbandonata di S\u00e3o Salvador per ristabilire il regno. Introdusse nuovi elementi alla religione che dichiarava di aver ricevuto da Dio stesso durante soggiorni settimanali in Cielo. Tra queste \"nuove nozioni\" vi era quella che Ges\u00f9 era nato nel Congo e che anche sua madre e Sant'Antonio erano congolesi. Insegnava che i sacramenti della chiesa non erano necessari per la salvezza, e che l'intenzione benevola del credente fosse tutto il necessario. Mentre alcuni potrebbero sospettare un'influenza del Protestantesimo, sembra piuttosto probabile che si tratti di concetti locali sulla religione a lungo tenuti a bada.\nBeatriz predic\u00f2 presso diversi re e invi\u00f2 i suoi seguaci ad altri sovrani, si stabil\u00ec quindi a S\u00e3o Salvador, risiedendo presso la cattedrale in rovina. Poco dopo rimase incinta e fu arrestata dalle truppe di Pedro IV, uno dei pretendenti al trono. Questi la accus\u00f2 di stregoneria, la trov\u00f2 colpevole e ne ordin\u00f2 la morte sul rogo, che avvenne il 2 luglio 1706.\nMentre Pedro riusc\u00ec a restaurare il regno e rioccupare S\u0101o Salvador, incontrando scarsa resistenza da parte degli antoniani, alcune idee di Beatriz, fra cui quella che Ges\u00f9 fosse congolese, le sopravvissero. Crocifissi in ottone prodotti in Kongo nel XVIII e XIX secolo rappresentano un Ges\u00f9 dai tratti africani, che indossa abiti decorati come i costumi del Paese.\nOrganizzazione ecclesiastica.\nEssa \u00e8 formata da circa 30 milioni di fedeli, pari alla met\u00e0 della popolazione. Ci sono sei arcidiocesi e 41 diocesi di rito latino.\nStatistiche.\nAlla fine del 2004 la Chiesa cattolica nella Repubblica Democratica del Congo contava:\nLa popolazione cattolica ammontava a 28.259.902 battezzati, pari al 49,6% della popolazione totale del Paese.\nNunziatura apostolica.\nLa delegazione apostolica del Congo Belga fu istituita il 10 gennaio 1930 con il breve \"Ad regimen\" di papa Pio XI. Successivamente cambi\u00f2 per tre volte il proprio nome: delegazione apostolica del Congo Belga e Ruanda-Urundi nel 1946; delegazione apostolica del Congo e Ruanda-Urundi nel 1960, e delegazione apostolica del Congo e Ruanda nel 1962. Il 16 febbraio 1963 fu istituita la nunziatura apostolica in Congo con il breve \"Pontificias Legationes\" di papa Giovanni XXIII. In seguito assunse il nome di Zaire nel 1977 e di Repubblica Democratica del Congo nel 1997.\nConferenza episcopale.\nL'episcopato locale costituisce la Conferenza episcopale nazionale del Congo (\"Conf\u00e9rence Episcopale Nationale du Congo\", CENCO).\nLa CENCO \u00e8 membro della \"Association des Conf\u00e9rences Episcopales de l'Afrique Centrale\" (ACEAC) e del \"Symposium of Episcopal Conferences of Africa and Madagascar\" (SECAM).\nElenco dei presidenti della Conferenza episcopale:\nElenco dei vicepresidenti della Conferenza episcopale:\nElenco dei segretari generali della Conferenza episcopale:"}
{"id": "2059332", "revid": "599013", "url": "https://it.wikipedia.org/wiki?curid=2059332", "title": "Danny Tiatto", "text": "Biografia.\nHa origini italiane.\nCarriera.\nI primi anni.\nTiatto comincia la sua carriera da professionista con i Bulleen nella Victorian Premier League, impressionando abbastanza da assicurarsi un posto nella National Soccer League con i Melbourne Knights. L\u00ec d\u00e0 prova della sua abilit\u00e0, contribuendo a creare ai Knights la loro et\u00e0 d'oro. Nel 1996 viene acquistato dalla , militante allora nella Serie B italiana, finendo presto fuori rosa.\nManchester City.\nNell'estate del 1998, Tiatto \u00e8 un calciatore del per una cifra pari a \u00a3300,000. Fa fatica a dare un'impressione positiva, anche per il suo comportamento ribelle. La stagione successiva ha pi\u00f9 successo e registra 35 presenze e la promozione in Premier League. La stagione 2000-2001 vede il Manchester City retrocedere ancora una volta, tuttavia Tiatto vince il premio come miglior giocatore del Manchester City della stagione. Nella stagione 2001-2002 vide Tiatto protagonista della promozione del City. Al ritorno nella divisione superiore Tiatto ritorna ai margini della rosa. Nell'estate del 2004 Tiatto firma un contratto di due anni per il Leicester City, dopo la scadenza del contratto con il suo precedente club.\nDurante il periodo trascorso a Maine Road, Kevin Keegan dir\u00e0 di Tiatto: \"Per quanto mi riguarda, Danny Tiatto non esiste\".\nLeicester City.\nArrivato al Leicester City nel 2004, Tiatto viene adoperato come ala sinistra, giocando pertanto sulla relativa fascia e a centrocampo. La buona stagione d'esordio gli vale il premio di miglior giocatore della rosa delle \"Foxes\" e la nomina a capitano per l'annata 2005-2006, ove tuttavia \u00e8 autore di prestazioni opache e indisciplinate, che gli causano contestazioni da parte della tifoseria. Ciononostante gli viene rinnovato il contratto per un ulteriore anno, ove riesce a risollevare il livello di rendimento.\nRitorno in Australia.\nNel 2007 ritorna a giocare in patria, vestendo le maglie del Queensland Roar, Melbourne Knights ed altre squadre minori."}
{"id": "2059333", "revid": "6923", "url": "https://it.wikipedia.org/wiki?curid=2059333", "title": "Carrozzeria Alessio", "text": "La Carrozzeria Alessio \u00e8 stata una carrozzeria italiana per autovetture attiva tra il 1898 ed il 1929.\nStoria.\nNella sua pur breve esistenza, la Carrozzeria Alessio ha rivestito un ruolo di rilievo nei primissimi anni dell'industria automobilistica italiana.\nLa carrozzeria Alessio nasce alla fine del XIX secolo per volont\u00e0 di Marcello Alessio, un giovane ed intraprendente imprenditore che intendeva cos\u00ec essere tra i primi e pi\u00f9 concorrenziali fornitori di scocche dell'allora neonata industria automobilistica.\nMarcello Alessio, forte dell'esperienza acquisita presso le officine \"Locati e Torretta\" gi\u00e0 dal 1890, apr\u00ec cos\u00ec la sua azienda a Torino, in via Orto Botanico, nei pressi di quella che sar\u00e0 di l\u00ec a pochissimo la sede della Fiat.\nE nei suoi primi anni di vita \u00e8 stata proprio la Casa automobilistica torinese la principale committente di scocche presso la Carrozzeria Alessio, la quale risult\u00f2 la pi\u00f9 concorrenziale tra le varie carrozzerie del posto.\nLa Carrozzeria Alessio in effetti produceva carrozzerie che per l'epoca erano assai gradevoli alla vista, come sottolineavano anche i vertici Fiat dell'epoca.\nD'altronde il titolare, Marcello Alessio, si dimostr\u00f2 in breve assai brillante nel condurre la sua azienda, poich\u00e9 mostrava cataloghi assai esaurienti alla clientela, illustrando anche i vari optionals che era possibile avere.\nAlla Fiat ci fu per\u00f2 chi manteneva un certo riserbo nel giudicare troppo positivamente la carrozzeria e fu cos\u00ec che la Carrozzeria Alessio cominci\u00f2 ad essere tenuta sott'occhio dalla dirigenza Fiat. Si scopr\u00ec cos\u00ec che molti clienti di vetture Fiat si procuravano accessori presso la Carrozzeria Alessio, ma senza che la Fiat potesse averne alcun utile.\nNon solo, ma la brillantezza di Marcello Alessio faceva in modo che nella mente della clientela, le auto acquistate presso la Fiat fossero troppo spesso accomunate al nome della Carrozzeria Alessio che non a quello della Fiat stessa.\nInfine, come se non bastasse, la Carrozzeria Alessio fungeva da showroom delle vetture Fiat. Insomma, i primissimi anni della Fiat risultarono pericolosamente condizionati da questa Carrozzeria, che tra l'altro stabiliva anche tempi e modi di consegna della vettura finita.\nMa la Carrozzeria Alessio fece il suo primo passo falso quando si fece rappresentante in Italia di due marche francesi, la Kri\u00e9ger e la Rochet-Schneider, inacidendo cos\u00ec ulteriormente gli animi dei vertici Fiat. Questo ed altri aspetti spinsero la Casa automobilistica torinese a correre ai ripari.\nDopo aver acquisito dalla tedesca Daimler la licenza di montare e rivendere in Italia i radiatori di quest'ultima (radiatori per i quali tra l'altro anche la stessa Carrozzeria Alessio aveva tentato invano di ottenere la concessione esclusiva), la Fiat cominci\u00f2 a prendere contatti con un altro nuovo fornitore di scocche, la \"Carrozzeria Industriale Giovanni Lanza &amp; C.\", la quale viene acquisita per intero dalla Fiat e comincia ad uscire dalla dipendenza dalla Carrozzeria Alessio.\nA met\u00e0 del 1905 si ha un crollo della Borsa italiana, il quale mette in difficolt\u00e0 varie aziende tra cui la Carrozzeria Alessio, la quale non si riprender\u00e0 pi\u00f9, nonostante alcuni tentativi di rilancio costituiti dall'apertura di due filiali, a Roma ed a Napoli. In brevissimo tempo, la Carrozzeria Alessio finisce nell'orbita di un'industria tessile. In poco tempo, si ha una rivoluzione al vertice della carrozzeria ed addirittura la stessa Fiat ne rileva una parte. Dal canto suo, lo stesso titolare stava perdendo via via sempre pi\u00f9 autorit\u00e0 e decideva di ritirarsi, lasciando il timone nelle mani del figlio.\nL'attivit\u00e0 si concluse nel 1929."}
{"id": "2059334", "revid": "838137", "url": "https://it.wikipedia.org/wiki?curid=2059334", "title": "Partito Civico Magiaro", "text": "Il Partito Civico Magiaro, sigla PCM (in ungherese \"Magyar Polg\u00e1ri P\u00e1rt\", sigla MPP, in rumeno \"Partidul Civic Maghiar\"), \u00e8 un partito politico rumeno, fondato nel 2001 come \"Unione Civica Magiara\" (\"Uniunea Civic\u0103 Maghiar\u0103\"), e registrato formalmente il 14 marzo 2008. Era conosciuto anche come Unione Civica Magiara.\n\u00c8 un partito di destra che ha come obbiettivo la difesa dei diritti della popolazione magiara presente in Romania e di attuare un programma di autonomia maggiore della Terra dei Siculi (i Siculi sono un gruppo etnico di etnia magiara che in Romania risiedono nei distretti di Harghita, Covasna e Mure\u0219).\nSi contrappone all'altro pi\u00f9 rappresentativo partito rumeno che difende i diritti della minoranza magiara in Romania, l'Unione Democratica Magiara di Romania. Entrambi hanno le stesse intenzioni di autonomia dei territori a maggioranza magiara anche se il PCM \u00e8 pi\u00f9 garantista verso le popolazioni rumene minoritarie e descrive l'UDCM come il partito pi\u00f9 corrotto della Romania.\nIl presidente della formazione \u00e8 stato Jen\u00f5 Sz\u00e1sz, sindaco per due mandati del municipio di Odorheiu Secuiesc con il 51,5% dei voti. Alle elezioni amministrative del 2004, come \"Unione Civica Magiara\", ha partecipato in coalizione col partito Azione Popolare. Non ha potuto presentarsi autonomamente poich\u00e9 le firme necessarie alla registrazione sono state dichiarate non valide, secondo il partito per manomissione del pi\u00f9 influente UDMR.\nAl 2021 il Partito Civico Magiaro conta un totale di 6 eletti nei consigli distrettuali, 13 sindaci e 158 consiglieri locali.\nPer le elezioni parlamentari del 2008 il PCM ha proposto un'alleanza con l'UDCM per riuscire ad abbattere lo sbarramento del 5% che potrebbe portare ad avere un rappresentante di questi movimenti magiari in parlamento, ma questo non \u00e8 avvenuto.\nCollaborazione con l'UDMR.\nNel 2014 il Partito Civico Magiaro firm\u00f2 un accordo di collaborazione con l'UDMR per un sostegno congiunto alla minoranza ungherese.\nPer le elezioni europee del 2019 il Partito Civico Magiaro non riusc\u00ec a creare una lista congiunta con l'UDMR. Il presidente del MPP esort\u00f2 i simpatizzanti del partito a votare in modo da garantire \"una rappresentazione ungherese pi\u00f9 forte\" nel Parlamento europeo."}
{"id": "2059335", "revid": "339392", "url": "https://it.wikipedia.org/wiki?curid=2059335", "title": "Re dei Franchi", "text": ""}
{"id": "2059338", "revid": "123228673", "url": "https://it.wikipedia.org/wiki?curid=2059338", "title": "Maria Voce", "text": "Era stata eletta dall'Assemblea Generale del Movimento dopo la morte di Chiara Lubich, fondatrice del medesimo, avvenuta il 14 marzo 2008. \u00c8 rimasta in carica per due mandati di 6 anni, non pi\u00f9 rinnovabili.\nBiografia.\nMaria Voce \u00e8 nata nel 1937 ad Aiello Calabro, \u00e8 il primo avvocato donna della provincia di Cosenza, ha conosciuto il Movimento nel 1959 e dal 1964 vive nella comunit\u00e0 del Focolare. Dopo la laurea in giurisprudenza ha compiuto studi di teologia e di diritto canonico.\n\u00c8 stata impegnata, a fianco di Chiara Lubich, nell'ultimo aggiornamento degli Statuti generali del movimento. \n\u00c8 stata tra i responsabili di Comunione e Diritto, rete di professionisti e studiosi impegnati nel campo della giustizia, nata nell'ambito dei Focolari. \u00c8 stata anche membro della Scuola Abb\u00e0, Centro studi interdisciplinare. \nHa maturato un'esperienza diretta nei campi ecumenico e interreligioso: avendo vissuto in Turchia per dieci anni, dal 1978 al 1988, ha avuto stretti rapporti con il Patriarcato di Costantinopoli (anche con l'attuale Patriarca Bartolomeo I), con leader di altre Chiese Cristiane, e con il mondo musulmano.\nDalla sua elezione a Presidente del Movimento dei Focolari del 2008 a fine mandato ha viaggiato in molte nazioni dei cinque continenti per incontrare le comunit\u00e0 del Movimento e sostenere il loro impegno religioso e sociale. Di particolare risonanza nel Movimento le sue visite a comunit\u00e0 che vivono in situazioni difficili, come durante i suoi viaggi nel Medio Oriente, l\u2019ultimo dei quali nel maggio 2019 in Siria e Libano.\nIl 7 dicembre 2011 Benedetto XVI ha nominato Maria Voce consultrice del Pontificio consiglio per la promozione della nuova evangelizzazione."}
{"id": "2059343", "revid": "709565", "url": "https://it.wikipedia.org/wiki?curid=2059343", "title": "Corey Pavin", "text": "Tra il 1986 e il 1997 \u00e8 stato per 150 settimane tra i primi 10 giocatori della classifica dell'Official World Golf Rankings.\nNel 1995 ha vinto il suo unico torneo Major, affermandosi nello U.S. Open.\nComplessivamente in carriera ha vinto 27 tornei."}
{"id": "2059345", "revid": "4114", "url": "https://it.wikipedia.org/wiki?curid=2059345", "title": "Rob Bowman", "text": ""}
{"id": "2059348", "revid": "1699816", "url": "https://it.wikipedia.org/wiki?curid=2059348", "title": "Ryoma Echizen", "text": " \u00e8 un personaggio immaginario presente nella serie manga e anime giapponese \"Il principe del tennis\", creata da Takeshi Konomi.\nDescrizione.\nRyoma \u00e8 uno studente del primo anno alla scuola media Seishun Gakuen (comunemente chiamata \"Seigaku\"), alla quale si iscrive non appena giunto in Giappone dagli Stati Uniti d'America. Nonostante la sua giovane et\u00e0 \u00e8 gi\u00e0 famoso per aver vinto 4 volte il torneo statunitense Juniores. Viene considerato un ragazzo prodigio per le sue abilit\u00e0 tennistiche decisamente sopra la media, e sembra ottenere parecchio successo con le ragazze (anche se lui sembra non accorgersi di nulla).\n\u00c8 il figlio di Nanjirou Echizen, un giocatore di tennis professionista Giapponese degli anni '80, che all'apice della propria carriera, ad un passo dal vincere un grande slam, abbandona tutto per dedicarsi a Ryoma e farlo diventare non solo il pi\u00f9 forte giocatore di tennis in circolazione, ma anche l'unico che possa sconfiggerlo. Ryoma ha occhi verdi e capelli scuri, lo si vede vestito solamente in uniforme o tenuta da tennis, indossa sempre un cappellino.\nRyoma appare a volte arrogante e pieno di s\u00e9, ma \u00e8 comunque in grado di \"giustificare\" il suo atteggiamento con la sua bravura nel tennis. Provoca spesso i suoi avversari durante un incontro, soprattutto quando trova il modo di superare un ostacolo come, ad esempio, arrivare a neutralizzare un colpo speciale particolarmente ostico. In fondo per\u00f2, nonostante il suo carattere cos\u00ec poco socievole, tiene alla sua famiglia ed ai suoi amici; basti pensare a quando si preoccupa per il suo amico Momoshiro, in due diverse circostanze: quando egli perde il posto da titolare dopo i ranking match interni al club prima del torneo Kantou, o quando sta per andare a giocare gli US Open. Inoltre tiene molto al suo gatto Karupin: quando questo si infila di nascosto nella sacca di Ryoma, diretto a scuola, quest'ultimo passa la giornata a cercarlo, vistosamente preoccupato.\nIl colpo pi\u00f9 famoso di Echizen \u00e8 il . Si effettua con la mano utilizzata dall'avversario; generalmente Ryoma utilizza la mano destra, ma \u00e8 anche in grado di eseguirlo con la sinistra. Una volta partita la palla, all'impatto con il suolo dopo una serie di rotazioni, schizza in faccia all'avversario. Vediamo questo serve per la prima volta contro il bulletto Sasabe.\nAccoglienza.\nStando ai risultati di ogni sondaggio di popolarit\u00e0 dei personaggi della serie tenuto da \"Shonen Jump\", Ryoma \u00e8 stato sempre abbastanza apprezzato dai lettori: ha vinto il primo e il terzo, mentre si \u00e8 classificato secondo nel secondo sondaggio e terzo nel quarto. Inoltre, dato che Ryoma \u00e8 il personaggio principale della serie, la colonna sonora \u00e8 principalmente incentrata su di lui che sugli altri personaggi, con alcune legate soltanto a lui. Numerosi tipi di altro merchandise a lui dedicato sono stati commercializzati, tra cui portachiavi, vestiti e tazze. I clienti di NTT lo hanno nominato come loro quindicesimo personaggio maschile dai capelli neri degli anime.\nNel recensioni delle pubblicazioni del settore incentrate sul fumetto originale e sull'adattamento animato, il personaggio di Ryoma ha ricevuto note sia positive che negative, con la sua personalit\u00e0 ampiamente criticata. Nella recensione di \"Anime News Network\" del primo volume del manga, si afferma come le abilit\u00e0 del personaggio non \"lascino molto spazio al miglioramento... rendendo difficoltoso per il lettore legarsi e condividere le sue esperienze [del personaggio]\" e che Ryoma \"risulta essere noioso, freddo e intoccabile\". Tuttavia, rimarcano che i punti salienti del \"tank\u014dbon\" siano i \"numerosi metodi con cui Ryoma riesca a far rimangiare ai suoi avversari le proprie parole sul campo da tennis\"."}
{"id": "2059352", "revid": "987147", "url": "https://it.wikipedia.org/wiki?curid=2059352", "title": "Malvolio", "text": "Malvolio \u00e8 uno dei personaggi della commedia di William Shakespeare, \"La dodicesima notte\".\nDescrizione.\nTra i personaggi pi\u00f9 caratteristici e di maggior rilievo della commedia c'\u00e8 Malvolio; maggiordomo di Olivia, di lei segretamente innamorato. Di carattere irruente, fa parte della schiera dei personaggi comici che animano il sub-plot comico che si intreccia alla trama principale della commedia. \nInsieme al capitano Antonio, \u00e8 il personaggio che alla fine della commedia rimane solo, che dichiara di vendicarsi della beffa subita e che non viene incluso nel festeggiamento dell'Epifania che al contrario vede la felicit\u00e0 nelle nozze delle tre coppie da poco formatesi (Orsino e Viola, Sebastiano ed Olivia e Sir Toby e Maria).\nNella commedia, Malvolio \u00e8 definito come puritano ed \u00e8 l'esatto contrario dei personaggi a quali si oppone, come Sir Toby e Sir Andrew Aguecheek, tuttavia, si dimostra ipocrita quando nel momento in cui lo sentiamo vaneggiare da solo prima di trovare la lettera di Olivia fantastica sul fatto indossare \"la zimarra di velluto damascata, venendo appena dal divano dove ha lasciato Olivia dormiente\".\nIl primo attore ad impersonare il personaggio fu Richard Burbage nel Globe theatre. .\nAlcuni studiosi di Shakespeare ipotizzano che il personaggio di Malvolio fu ispirato dal proprietario terriero puritano Sir Thomas Posthumous Hoby che rimase coinvolto in un famoso caso contro alcuni suoi vicini dello Yorkshire, nel quale li cit\u00f2 in giudizio per essere arrivati senza invito in casa sua, aver bevuto, giocato a carte, bestemmiato e minacciato di violentare sua moglie (caso che alla fine vinse); la scena alla quale si farebbe riferimento in questa vicenda \u00e8 quella in cui Malvolio interrompe la festa a tarda notte del trio Toby, Andrew, Feste. \nLa dimostrazione dell'importanza di questo personaggio si nota anche dal fatto che la commedia stessa era conosciuta a livello popolare con il nome \"Malvolio\"\nUna poesia di Eugenio Montale, inclusa nella raccolta Diario del \u201971 e del \u201972, s\u2019intitola \"lettera a Malvolio\". In essa \u201cMalvolio\u201c \u00e8 uno pseudonimo che allude a Pier Paolo Pasolini, il quale aveva duramente criticato Montale per il suo disimpegno politico. La scelta dello pseudonimo Malvolio da parte di Montale rimanda evidentemente all'ipocrisia che, secondo lui, caratterizzerebbe il comportamento di Pasolini."}
{"id": "2059356", "revid": "1632387", "url": "https://it.wikipedia.org/wiki?curid=2059356", "title": "Church of Hawkwind", "text": "Church of Hawkwind \u00e8 il dodicesimo album in studio della space rock band Hawkwind, registrato nel 1981 / 82 e pubblicato nel 1982.\nPer questo album gli Hawkwind cambiano nome in \"Church of Hawkwind\"."}
{"id": "2059362", "revid": "599013", "url": "https://it.wikipedia.org/wiki?curid=2059362", "title": "Mateen Cleaves", "text": ""}
{"id": "2059365", "revid": "1599710", "url": "https://it.wikipedia.org/wiki?curid=2059365", "title": "Aeroporto di Ravenna", "text": "L'Aeroporto di Ravenna (IATA: RAN, ICAO: LIDR) si trova a sud della citt\u00e0, in localit\u00e0 La Spreta ed \u00e8 intitolato all'asso della Prima guerra mondiale Tenente Gastone Novelli. Intitolato anche come Aeroclub Francesco Baracca di Ravenna che ha sede presso l'aeroporto.\nStoria.\nNel 1916, in piena Prima Guerra Mondiale, probabilmente in risposta a un bombardamento della citt\u00e0 di Ravenna compiuto da aerei dell'Impero austro-ungarico, il comando del Regio Esercito decide la costituzione della Sezione Difesa Ravenna, con sede appunto a Ravenna, in localit\u00e0 La Spreta. \u00c8 questa dunque l'origine storica dell'Aeroporto di Ravenna. \nLa Sezione Difesa Aerea, composta da 3 biplani Farman 14 biposto e comandata dal torinese Tenente Enrico Cottino (perito poi in incidente di volo il 16/05/1917) operer\u00e0 fino al novembre 1918.\nNel primo dopoguerra l'aeroporto (consistente essenzialmente in un grande spiazzo erboso pianeggiante e un hangar in lamiera) non svolge funzioni di rilievo: funge per\u00f2 da tappa o riferimento per la Coppa Baracca e altre cerimonie in ricordo dell'asso italiano.\nNel 1937 venne per\u00f2 deciso l'ammodernamento dell'aeroporto, con la costruzione di un nuovo grande hangar e numerose palazzine di servizio e alloggi per il personale militare, al fine di ospitare una squadriglia caccia. L'Aeroporto divenne cos\u00ec base del neocostituito 6\u00ba Stormo Caccia, su biplani Fiat C.R.32, e avete come reparti operativi: il 2\u00ba Gruppo, composto dalla 150\u00aa, 151\u00aa, 152\u00aa Squadriglia e il 3\u00ba Gruppo caccia terrestre, composto dalla 153\u00aa, tra i cui piloti spicca il futuro asso della caccia e dei Tuffatori il ravennate Giuseppe Cenni (Medaglia d'oro al valor militare), e 154\u00aa Squadriglia. Allo scoppio della Seconda guerra mondiale, i reparti vennero tutti trasferiti in zone di guerra.\nDurante la guerra l'aeroporto non verr\u00e0 interessato in modo rilevante dalle operazioni belliche, salvo alcune azioni di bombardamento da parte degli anglo-americani e, nel 1943-1944, la costruzione, sotto controllo tedesco e tramite l'organizzazione Todt, di nuovi bunker e paraschegge per aerei (alcuni manufatti sono ancora visibili).\nI tedeschi in ritirata provvedono poi a distruggere tutto quanto poteva essere utilizzato dal nemico.\nLa rinascita dopo la guerra.\nDopo i disastri della guerra, l'aeroporto viene comunque ripristinato come base militare, sia pure secondaria, e, gi\u00e0 alla fine degli anni '40 viene costituito l'Aeroclub di Ravenna (intitolato a Francesco Baracca), che realizza una prima pista in erba di 650 metri. Una volta cessato l'utilizzo militare (attorno al 1955) l'Aeroclub si occupa della costruzione della nuova pista, in asfalto, di ben 1200 metri, ultimata nel 1962 e delle altre strutture presenti sul campo (hangar e palazzina).\nProspettive.\nQualsiasi tentativo di sviluppo ulteriore sembra impedito, per quanto riguarda l'ampliamento delle strutture (eventuale allungamento della pista di ulteriori 300 metri), dalla presenza della Basilica di Sant'Apollinare in Classe e per quanto riguarda le prospettive di traffico, dalla presenza dei vicini aeroporti di Forl\u00ec, Rimini e Bologna che sono certificati per il volo IFR. Negli ultimi anni si \u00e8 visto, comunque, un incremento importante di traffico di Aviazione Generale (Aerei SEP, MEP e Turbo Prop) per affari e turismo. La lunghezza della pista consente l'atterraggio e il decollo di aerei STOL (Short Take Off and Landing) quindi Jet Executive come Cessna Citation o Hawker 400 atterrano e decollano senza difficolt\u00e0 (in determinate condizioni di peso al decollo), anzi l'aeroporto \u00e8 molto apprezzato da diversi piloti.\nUna limitazione allo sviluppo di questo genere di traffico, che \u00e8 in espansione sugli aeroporti minori, \u00e8 la mancanza di rifornimento di carburante (Jet A1, Avgas 100LL) che si sta sviluppando negli aeroporti d'Europa con self service e pagamento con carta di credito. Oggi \u00e8 disponibile carburante Avgas 100 LL che gentilmente l'Aeroclub F. Baracca mette eccezionalmente a disposizione per i piloti in difficolt\u00e0. L'aeroporto comunque, per la mancanza di ostacoli naturali, \u00e8 particolarmente idoneo all'addestramento al volo.\nEventi.\nNegli anni l'Aeroporto di Ravenna ha ospitato, con la fattiva collaborazione dell'Aeroclub e degli altri enti interessati, varie gare e manifestazioni, tra cui ricordiamo i Campionati Europei di Acrobazia Aerea (1983), i Campionati Mondiali di Regolarit\u00e0 Aerea (1999) e, nel 2007 il Fly Fest, evento che ha unito Fiera e Manifestazione Aerea.\nIl 05 novembre 2019 vi atterr\u00f2 e successivamente decoll\u00f2 l'aereo che trasportava il Presidente della Repubblica Italiana On. Sergio Mattarella, a Ravenna per la Cerimonia in ricordo del sen. Benigno Zaccagnini, in occasione del 30\u00ba anniversario della scomparsa.\nUtilizzatori.\nOggi operano sull'Aeroporto di Ravenna:"}
{"id": "2059367", "revid": "242434", "url": "https://it.wikipedia.org/wiki?curid=2059367", "title": "Pomodoro San Marzano", "text": ""}
{"id": "2059368", "revid": "767487", "url": "https://it.wikipedia.org/wiki?curid=2059368", "title": "Choose Your Masques", "text": "Choose Your Masques \u00e8 il tredicesimo album in studio della space rock band Hawkwind, registrato nel 1982 e pubblicato nello stesso anno.\nIn questo album si registra il ritorno di Nik Turner, che per\u00f2 suona solo in una canzone.\nTracce.\nLa canzone \"Silver Machine\" contenuta in questo album non \u00e8 quella originale del 1972, ma una versione diversa per celebrare il 10\u00ba anniversario dalla pubblicazione."}
{"id": "2059371", "revid": "899609", "url": "https://it.wikipedia.org/wiki?curid=2059371", "title": "Ducato del Brabante", "text": ""}
{"id": "2059373", "revid": "599013", "url": "https://it.wikipedia.org/wiki?curid=2059373", "title": "Gilles De Bilde", "text": "Biografia.\nDopo il ritiro ha intrapreso varie attivit\u00e0 in tv, prima come commentatore della Champions League per la Tv belga, poi partecipando a vari reality show (Dancing on Ice, Celebrity Shock).\nOltre alla televisione, fa anche il modello per Dirk Bikkembergs suo connazionale stilista."}
{"id": "2059376", "revid": "39479", "url": "https://it.wikipedia.org/wiki?curid=2059376", "title": "Partidul Civic Maghiar", "text": ""}
{"id": "2059378", "revid": "287204", "url": "https://it.wikipedia.org/wiki?curid=2059378", "title": "Magyar Polgari Part", "text": ""}
{"id": "2059379", "revid": "39479", "url": "https://it.wikipedia.org/wiki?curid=2059379", "title": "Magyar Polg\u00e1ri P\u00e1rt", "text": ""}
{"id": "2059381", "revid": "688552", "url": "https://it.wikipedia.org/wiki?curid=2059381", "title": "Mahmoud Al-Khatib", "text": "Carriera.\nHa vinto il Pallone d'oro africano nel 1983. \u00c8 considerato uno dei calciatori africani pi\u00f9 validi di tutte le epoche."}
{"id": "2059385", "revid": "96758", "url": "https://it.wikipedia.org/wiki?curid=2059385", "title": "Sanosuke", "text": ""}
{"id": "2059386", "revid": "599013", "url": "https://it.wikipedia.org/wiki?curid=2059386", "title": "Niclas Jensen", "text": ""}
{"id": "2059390", "revid": "124656722", "url": "https://it.wikipedia.org/wiki?curid=2059390", "title": "Yahiko My\u014djin", "text": " \u00e8 uno dei personaggi principali tratti dal manga e dall'anime di Nobuhiro Watsuki \"Kenshin samurai vagabondo\".\nStoria.\nL'infanzia e l'incontro con Kenshin.\nYahiko cresce col pesante fardello della morte del padre durante la Guerra Boshin nella \"Battaglia di Ueno\", ucciso al Tempio Keneiji. Il ragazzino \u00e8 una testa calda, \u00e8 arrogante, insolente, volgare e non ha buone maniere; oltretutto si avvale del titolo di \"Samurai di Tokyo\" in onore del padre.\nEssendo orfano, vive di espedienti e tra un furto e un altro si inserisce in un clan di yakuza, per i quali lavora durante le bische.\nYahiko incontra per la prima volta Kenshin su un ponte e gli ruba il portafogli. Il samurai se ne accorge, ma decide di lasciargli il bottino; tuttavia Yahiko asserisce di essere il discendente di un samurai e di non accettare elemosina. Quando il ragazzino torna tra i malavitosi e dichiara di non esser riuscito a rubare nulla, questi lo malmenano a sangue. Solo l'intervento di Kenshin lo salva da morte certa; il boss del clan, capendo che Kenshin non era un assassino come tutti gli altri, afferma che il ragazzino pu\u00f2 lasciare il clan e promette di non interferire pi\u00f9. Kenshin porta cos\u00ec il giovane da Kaoru nel suo dojo, la quale dopo un po' di lotta riesce a convincerlo a diventare allievo della sua scuola.\nLe prime battaglie.\nYahiko si dimostra subito un ottimo allievo e anche se profondamente attratto dallo stile Mitsurugi Hiten, impara volentieri le tecniche di scuola Kamiya.\nLa prima vera battaglia, Yahiko la affronta in nome di un nobile ideale: quello di difendere una ragazzina (Tsubame), la quale veniva sfruttata da alcuni brutti ceffi. Tuttavia il primo scontro si conclude con una sonora sconfitta per Yahiko, che non riesce a tenere testa a pi\u00f9 avversari contemporaneamente. Kenshin, nonostante non voglia insegnargli una tecnica assassina come la propria, gli consiglia di usare come espediente la corsa; correndo via, non tutti gli inseguitori avranno la stessa velocit\u00e0 e in questo modo Yahiko potr\u00e0 sconfiggerli uno alla volta. Ad osservarlo ci sono Kenshin, Kaoru e Sanosuke, ma nessuno di loro interviene, dando fiducia a Yahiko, il quale riesce a sconfiggere i nemici e salvare la ragazzina.\nIl primo vero rivale di Yahiko \u00e8 per\u00f2 Yutaro Tsukayama, un ragazzino coetaneo di Yahiko, che stravede per il suo \"maestro\" Raijuta Isurugi. Questi per\u00f2 \u00e8 interessato solo al patrimonio del ragazzo per poter mettere in piedi un esercito in grado di ribaltare l'attuale governo giapponese. Yutaro, sentitosi tradito, si convince a seguire Kenshin al dojo Kamiya dove affronta Yahiko in qualit\u00e0 di compagno apprendista. L'incontro \u00e8 notevole, ma viene interrotto a causa della cattiva impugnatura dello shinai da parte di Yutaro. Lo scontro \u00e8 dunque annullato e rimandato; sennonch\u00e9 dopo il combattimento tra Raijuta e Kenshin, Yutaro rimane ferito al braccio e il tendine si recide. Al ragazzo viene detto che non potr\u00e0 mai pi\u00f9 impugnare una spada, per\u00f2 essendo il rampollo di una famiglia facoltosa, si reca in Germania per le cure e giura rivincita al rivale Yahiko.\nLa consacrazione.\nDurante la saga di Kyoto, Yahiko segue Kenshin nell'antica capitale giapponese per sconfiggere Makoto Shishio. Yahiko si dimostra un vero guerriero quando, per difendere l'Aoiya, decide di affrontare da solo Henya Kariwa, uno dei membri del Juppongatana. Hanya \u00e8 un guerriero molto esperto e particolarmente abile con le armi da fuoco, mentre Yahiko lo affronta solo con lo shinai. L'incontro \u00e8 devastante per il povero ragazzino, che subisce i continui attacchi portati da lontano - grazie alla polvere da sparo - e non riesce mai a contrattaccare poich\u00e9 il nemico usa la dinamite per darsi uno slancio fortissimo che d\u00e0 l'impressione del volo. Quando per Yahiko sembra tutto perduto, un colpo di genio proprio del piccoletto capovolge la situazione; utilizzando una parte del tetto del ristorante Aoiya, Yahiko si protegge dall'esplosione causata da Henya e con lui balza in volo. A quel punto Yahiko imita Kenshin ed esegue il Ryu Kansen alla sua maniera, causando una profonda ferita ad Hanya, sia fisica che morale. In seguito alla caduta di Henya per\u00f2, anche Yahiko sviene; tuttavia quando compaiono Saizuchi e Fuji, il giovanotto rinviene e gli dichiara battaglia, ma fortunatamente l'intervento provvidenziale di Seij\u016br\u014d Hiko scongiura ogni coinvolgimento del ragazzo ormai sfinito.\nDurante la saga del Jinchu invece, si vede un Yahiko ormai cresciuto ed esperto. Dapprima sceglie come avversario Hyoko Otowa, un sicario dall'indistinta sessualit\u00e0 che usa armi bizzarre e quasi sempre avvelenate. Questi appare contrariato dal fatto di dover affrontare Yahiko e non Kenshin, come avrebbe voluto, tuttavia dovr\u00e0 ricredersi in quanto il giovane lo mette in netta difficolt\u00e0, soprattutto quando ricorre all\"'Ougi\" della scuola Kamiya Kasshin, ovvero Hadome-Hawatari: questa tecnica consiste nel bloccare l'arma dell'avversario con le braccia e una volta immobilizzato attaccarlo. Alla fine, anche grazie alle sue abilit\u00e0 di mariolo, riesce a battere Otowa che preferisce darsi alla fuga piuttosto che perseguire la sua vendetta.\nCruciale per il proseguimento della storia \u00e8 anche la battaglia tra Yahiko e Hyogo Kujiranami, un uomo con un cannone al posto del braccio. Questi \u00e8 chiaramente superiore a Yahiko e stavolta l'intervento di Kenshin \u00e8 d'obbligo per salvare la vita del ragazzo e per abbandonare una volta per tutte \"Rekunin Mura\".\nQuando poi Kenshin e compagni si recano sull'isolotto di Enishi Yukishiro per salvare Kaoru, Yahiko, Sanosuke, Saito e Aoshi affrontano le quattro divinit\u00e0 Sushin. Yahiko se la vede con Genbu, che si considera il pi\u00f9 prudentein battaglia e combatte con un bastone diviso in segmenti che annulla l'Ougi Kamiya Kasshin. Yahiko per\u00f2, col manico dello shinai riesce a distruggere l'arma del colosso e vince quell'estenuante combattimento.\nIl Genpuku.\nDopo cinque anni dalla vittoria contro Enishi, Yahiko \u00e8 ormai diventato il \"secondo spadaccino pi\u00f9 forte di tutto il Giappone\" e rileva Kaoru come maestro della scuola Kamiya Kasshin. Quando Kenshin lo invita nella palestra, lo sfida ad un combattimento di kend\u014d ad un solo colpo. Yahiko accetta e al via di Kaoru i due sferrano entrambi un colpo diretto; quello di Kenshin \u00e8 pi\u00f9 forte e fa accasciare Yahiko, che per\u00f2 riceve i complimenti dall'ex Battosai e come regalo per il Genpuku riceve da Kenshin la mitica sakabato di Arai Shakku, con la quale ha sconfitto avversari del calibro di Soujiro Seta, Makoto Shishio ed Enishi Yukishiro.\nIn seguito alla morte di Kenshin, la spada sakabato passer\u00e0 a Kenji Himura, dopo che questi avr\u00e0 affrontato proprio Yahiko senza per\u00f2 batterlo.\nYahiko no Sakabato.\nYahiko \u00e8 anche il protagonista della storia spin-off intitolata Yahiko no Sakabato, in cui il ragazzo padroneggia ormai lo stile Kamiya Kasshin e utilizza la sakabato regalatagli da Kenshin per sconfiggere i nemici.\nTecniche e abilit\u00e0.\nYahiko \u00e8 il personaggio che subisce l'evoluzione maggiore durante la storia: da debole ragazzo di strada ad abile spadaccino. Pur non essendo dotato di talento naturale come S\u014djir\u014d Seta o Yutary Tsukayama, e mancando dell'esperienza di battaglia di Kenshin, Saito o Aoshi, grazie all'impegno e alla forza di volont\u00e0, Yahiko riesce nel corso della storia a sconfiggere avversari ben pi\u00f9 forti di lui, tanto da essere definito da Kaoru come il \"decenne pi\u00f9 forte del Giappone\". Oltre che le tecniche di spada, per via del suo passato da ragazzo di strada, Yahiko \u00e8 anche un eccellente borseggiatore, capace di sottrarre piccoli oggetti senza che il malcapitato se ne accorga; tuttavia, data la sua natura orgogliosa, Yahiko disprezza questa sua abilit\u00e0, ed \u00e8 solito usarla solo se la situazione lo richiede.\nNel corso della storia, Yahiko dar\u00e0 sfoggio sia delle tecniche proprie dello stile Kamiya Kassin, che di alcune sue rivisitazioni personali dello stile Hitan Mitsurugi:"}
{"id": "2059392", "revid": "712828", "url": "https://it.wikipedia.org/wiki?curid=2059392", "title": "Camp Lazlo", "text": "Camp Lazlo \u00e8 una serie animata statunitense ideata da Joe Murray, gi\u00e0 creatore della serie \"La vita moderna di Rocko\", e trasmessa su Cartoon Network dal 2005 al 2008. In Italia la serie \u00e8 stata trasmessa su Cartoon Network dal 5 dicembre 2005.\nTrama.\nIn un bosco vi sono due campi scout: il Camp Kidney composto da maschi, l'altro delle Scoiattolo-Scout \u00e8 formato da ragazze. Nel Camp Kidney vi sono Lazlo, Raj e Clam, tre giovani amici per la pelle che ne combinano di tutti i colori sia ai loro compagni che al loro rispettivo direttore Lumpus. Ogni tanto nelle loro avventure si scontrano con alcuni membri del campo femminile nemico, capitanati da Patsy, Nina e Gretchen.\nSigla.\nNell'edizione italiana si \u00e8 scelto di mantenere la sigla originale.\nEpisodi.\nLa serie si compone di 61 episodi."}
{"id": "2059397", "revid": "1005847", "url": "https://it.wikipedia.org/wiki?curid=2059397", "title": "Partito Ecologista Romeno", "text": "Il Partito Ecologista Romeno (in rumeno \"Partidul Ecologist Rom\u00e2n\" - PER) \u00e8 un partito politico romeno ecologista-liberale fondato nel 1978.\nStoria.\nIl partito \u00e8 stato creato nel gennaio 1978, durante la dittatura comunista di Nicolae Ceau\u0219escu come forma di lotta politica contro la morale e etica del Partito Comunista Romeno, che spingeva verso una industrializzazione indiscriminata senza pensare ai danni causati alla vita della gente, del suolo, dell'aria, della flora e fauna. Una denuncia verso l'inquinamento della Romania e dei rumeni in tutta la societ\u00e0 nel suo complesso, per la continua violazione dei diritti umani da parte dello Stato.Il fondatore fu il professore Petre Metanie noto dissidente a Bac\u0103u. La fondazione del partito fu annunciata su Radio Free Europe ed anche se ci\u00f2 sollev\u00f2 l'attenzione della Securitate, non fu visto come sovversivo dal regime di Ceau\u0219escu che anch'esso avvertiva i gravi danni dell'inquinamento.\nDopo la rivoluzione del dicembre 1989 il partito \u00e8 stato del tutto legalizzato ed \u00e8 entrato nella politica rumena secondo il motto \"Un uomo pulito in una Romania pulita!\"\nNel giugno 2007 fu dimesso dalla leadership del partito Lificiu Petru in quanto incapace di organizzare il partito per le elezioni euro parlamentari del 2007"}
{"id": "2059398", "revid": "339392", "url": "https://it.wikipedia.org/wiki?curid=2059398", "title": "Partidul Ecologist Rom\u00e2n", "text": ""}
{"id": "2059399", "revid": "339392", "url": "https://it.wikipedia.org/wiki?curid=2059399", "title": "Partidul Ecologist Roman", "text": ""}
{"id": "2059403", "revid": "2028352", "url": "https://it.wikipedia.org/wiki?curid=2059403", "title": "Partito Verde (Romania)", "text": "Il Partito Verde (in rumeno \"Partidul Verde\") \u00e8 un partito ambientalista rumeno e membro del Partito Verde Europeo.\nNonostante il suo sostegno a cause ambientali, quali il rimboschimento e la riduzione delle emissioni di carbonio, il Partito Verde ha anche alcuni sostenitori di politiche di libero mercato, come la privatizzazione delle imprese statali. Esso sostiene l'estensione dei diritti individuali nonch\u00e9 una maggiore separazione tra Stato e Chiesa compreso una graduale rimozione di tutti i finanziamenti statali per le istituzioni religiose. Come la stragrande maggioranza dei partiti politici rumeni, \u00e8 di supporto all'integrazione europea.Il suo presidente \u00e8 Gheorghe Ionicescu"}
{"id": "2059405", "revid": "39479", "url": "https://it.wikipedia.org/wiki?curid=2059405", "title": "Partidul Verde", "text": ""}
{"id": "2059407", "revid": "339392", "url": "https://it.wikipedia.org/wiki?curid=2059407", "title": "Made in Ore", "text": ""}
{"id": "2059408", "revid": "320578", "url": "https://it.wikipedia.org/wiki?curid=2059408", "title": "Utsusu! Made in Wario", "text": ""}
{"id": "2059409", "revid": "1305772", "url": "https://it.wikipedia.org/wiki?curid=2059409", "title": "Partiti delle minoranze etniche in Romania", "text": "La Costituzione rumena riserva un seggio alla Camera dei deputati per i partiti o le associazioni culturali di ogni minoranza etnica in Romania (con la limitazione che ogni minoranza deve essere rappresentata da una sola organizzazione). Alle elezioni legislative del 2004 i seguenti partiti e associazioni hanno avuto la concessione di un seggio alla Camera dei Deputati."}
{"id": "2059410", "revid": "110157", "url": "https://it.wikipedia.org/wiki?curid=2059410", "title": "Il vento di Hastings", "text": "Il vento di Hastings (\"The Wind from Hastings\") \u00e8 un romanzo storico di Morgan Llywelyn pubblicato per la prima volta nel 1978.\nIl romanzo \u00e8 incentrato sulla Battaglia di Hastings del 1066."}
{"id": "2059412", "revid": "767487", "url": "https://it.wikipedia.org/wiki?curid=2059412", "title": "Il leone d'Irlanda", "text": "Il leone d'Irlanda (\"Lion of Ireland\") \u00e8 un romanzo storico di Morgan Llywelyn pubblicato nel 1980, incentrato sulla figura di Brian Boru."}
{"id": "2059436", "revid": "19935840", "url": "https://it.wikipedia.org/wiki?curid=2059436", "title": "Michelle LaVaughn", "text": ""}
{"id": "2059444", "revid": "123476697", "url": "https://it.wikipedia.org/wiki?curid=2059444", "title": "Kiyoshi Kobayashi", "text": "Carriera.\n\u00c8 conosciuto soprattutto per aver doppiato fin dal 1969 il personaggio di Daisuke Jigen in tutti i prodotti dedicati a Lupin III, tranne in \"La cospirazione dei Fuma\".\nHa fatto il narratore nelle serie \"Ryuusei Ningen Zone\", \"Uchuu Keiji Sharivan\", \"Kyojuu Tokusou Juspion\", \"Kamen Rider BLACK\", e Gaogaigar nel film Godzilla vs. Mechagodzilla.\nHa dato la voce a Gori in \"Spectreman\", BaraDarts in \"Chouriki Sentai Ohranger\", VRV Master in \"Gekisou Sentai Carranger\", Dekius in \"Seijuu Sentai Gingaman\", Violence Jack nell'OAV \"Hell City\", Detective Kido in \"Choujin Barom-1\", Watari in \"Death Note\" e Kouga Danjo in \"\".\nIl 6 settembre 2021, il sito dedicato alla sesta serie di Lupin annuncia il ritiro di Kobayashi dopo aver doppiato l'episodio zero della serie; verr\u00e0 sostituito da Akio \u014ctsuka"}
{"id": "2059448", "revid": "1305772", "url": "https://it.wikipedia.org/wiki?curid=2059448", "title": "Chiesa della Madonna della Rosa", "text": ""}
{"id": "2059455", "revid": "1573940", "url": "https://it.wikipedia.org/wiki?curid=2059455", "title": "Cappella della Madonna della Rosa (Molfetta)", "text": "La cappella della Madonna della Rosa si trova a Molfetta.\nStoria.\nLa chiesa-torre della Madonna della Rosa, dotata di caditoia, pozzo, cisterna \u00e8 situata a Molfetta sulla via del Mino, sulla provinciale per Bitonto, risale al primo Cinquecento. Lo si deduce da una notizia riportata da Francesco Samarelli nell'opuscolo \"Chiese e cappelle esistenti a Molfetta\" (1941), dove si legge che nel biennio 1549-1550 le entrate e le uscite all'amministrazione della chiesetta erano sottoposte al visto di un \u201crazionale\u201d (oggi diremmo contabile o revisore dei conti).\nChi s'incaricava di rappresentare un ente o un ordine, di trattarne gli affari e provvedere alle necessit\u00e0 dei beni posseduti, erano i procuratori. Per conto del Capitolo della Cattedrale nel 1581 i procuratori di S. Maria della Rosa erano i canonici Cesare Monno e Giovan Battista Schifosa, che il 30 marzo di quell'anno dichiararono di aver ricevuto dal \u201csacristano\u201d don Giovanni di Pinto un calice, sul cui pomo c'era il nome di don Renzo Volpicella, un camice di tela con l'amitto e una pianeta di \u201cormesino verde\u201d per officiare nella cappella rurale. \u00c8 quanto si ricava da una ricevuta dell'Archivio Diocesano, rinvenuta nell'aprile 1982 dall'insegnante Elena Altomare e passata a don Leonardo Minervini, che lo pubblic\u00f2 sul settimanale \u201cLuce e Vita\u201d con una breve premessa.\nPerch\u00e9 la chiesetta ha quell'intitolazione? Ce lo spiega Antonio Salvemini nel suo \"Saggio storico della citt\u00e0 di Molfetta\" (1878): \u201cVien detta della Rosa per ragione delle rose che la Madre ed il Figlio [ritratti sul muro dell'altare] hanno nelle mani e che simboleggiano quella rosa dell'ardente carit\u00e0 materna che Maria dimostra continuamente di avere verso dei suoi figli, come la saluta la Chiesa tuttod\u00ec nei divini ufficii col titolo di Rosa mistica\u201d.\nLa meditazione e l'ascesi possibili nel raccoglimento della cappella immersa nel silenzio dei campi spiegano la richiesta di concessione della chiesa-torre, per la fondazione e l'uso di una grancia gerolamina, avanzata nel XVII secolo al Capitolo molfettese da parte di eremiti di S. Girolamo forestieri. Addirittura \u2013 ci fanno sapere Corrado Pappagallo e Corrado Pisani\u00a0\u2013 nel 1649 un genovese, Giovanni Sambuceto, volle per testamento essere sepolto nella chiesetta di S. Maria della Rosa, lasciando un'elemosina di quattro ducati e mezzo e fra Giovan Lonardo Sciancalepore, che serviva nella cappella. E le sue volont\u00e0 testamentarie furono rigorosamente rispettate, visto che nel primo \u201cRegistro dei morti\u201d della Cattedrale, sotto lo stesso anno, risulta un'inumazione in Sancta Maria rosarum, come desumo da un libro di don Luigi de Palma sulla Confraternita della Morte.\n\u00c8 la prima volta che il titolo della chiesa riporta il plurale \u201cdelle rose\u201d, perch\u00e9 di solito si riscontra, come s'\u00e8 visto, il singolare. E il dato \u00e8 confermato dal dialetto, che ammette soltanto \"M\u00ead\u00f3nn\u00eb d\u00eb la R\u00f3\u00ebs\u00eb\" (Madonna della Rosa), appunto. Il dialetto, a sua volta, richiama la tradizione popolare della gita fuori porta a la \"M\u00ead\u00f3nn\u00eb d\u00eb la R\u00f3\u00ebs\u00eb\", di cui abbiamo notizie certe dal primo Ottocento.\nNel 1842 l'usanza era gi\u00e0 consolidata, come documenta Michele Romano nel suo saggio storico: \u201cNel terzo giorno [marted\u00ec] dopo la Pasqua [sabato] si accorre alla Madonna della Rosa, senza intervento del Clero, ma del popolo\u201d. Infatti, il marted\u00ec di Pasqua, posto fra le ricorrenze religiose come Aqua sapientiae, col bel tempo era d'obbligo la scampagnata a Santa Maria della Rosa, per divertirsi e mangiare il calzone, l'agnello al forno e la frutta secca.\nIn seguito alle innovazioni liturgiche introdotte da Pio XII alla fine del 1955 per la celebrazione della Settimana Santa, la tradizionale passeggiata campestre \u00e8 stata anticipata alla Pasquetta, venendo a coincidere, anche per motivi legati alla ridistribuzione delle ferie lavorative, col Luned\u00ec dell'Angelo. Questa \u00e8 la prima delle cosiddette \"fi\u00ebst\u00eb d\u00eb r\u00eb n\u00ebc\u00ec\u00ebdd\u00eb o d\u00eb r\u00eb scarc\u00ec\u00ebdd\u00eb\" (feste delle nocelle o delle scarselle), che vanno pure sotto il nome di \"fi\u00ebst\u00eb ch\u00eann\u00ear\u00e0ut\u00eb\" (feste goderecce), dove le nocciole, le novelline americane e le scarselle la fanno da padrone.\nAttualmente \u00e8 sede della omonima parrocchia Madonna della Rosa alle prese con la costruzione del nuovo complesso parrocchiale."}
{"id": "2059460", "revid": "72257", "url": "https://it.wikipedia.org/wiki?curid=2059460", "title": "Diagrammi di flusso", "text": ""}
{"id": "2059461", "revid": "339392", "url": "https://it.wikipedia.org/wiki?curid=2059461", "title": "Diagrammi a blocchi", "text": ""}
{"id": "2059464", "revid": "21583", "url": "https://it.wikipedia.org/wiki?curid=2059464", "title": "MOS TED", "text": "Il MOS TED \u00e8 un microprocessore ad 8 bit sviluppato da MOS Technology ed usato come coprocessore per la gestione della grafica e del suono in alcuni computer Commodore.\nNe vennero prodotte due versioni, indicate rispettivamente con la sigla 7360 e 8360, utilizzate nella serie Commodore 264, vale a dire nei modelli Commodore 16, Commodore Plus/4 e Commodore 116. Il chip \u00e8 stato progettato da David Diorio, Bruce Ahrens, Robert Raible e Chaoynan Eric Yang e brevettato presso l'Ufficio brevetti americano come \"Video sound and system control circuit\" con il n\u00ba 4569019.\nCaratteristiche.\nIl chip contiene anche le circuiterie per l'accesso dinamico alla memoria, per il controllo degli interrupt e per la gestione delle periferiche. Il TED \u00e8 realizzato utilizzando un packaging di tipo DIP a 48 pin in standard JEDEC con logiche HMOS-1, una evoluzione delle logiche NMOS impiegate sui precedenti chip della serie MOS 65xx. I modelli 8360 tecnicamente identici al 7360, si differenziano solo per i transistor HMOS-2 utilizzati, una versione migliorata di quelli utilizzati sul modello originale..\nIl TED includeva 3 timer programmabili a 16 bit, costituiti da contatori che operavano alla frequenza di clock principale e che generavano richieste di interrupt. Il chip conteneva anche una porta di I/O che era utilizzata per ricevere gli input dalla tastiera e dal joystick. Inoltre il TED gestiva il bank switching, utilizzato dal sistema operativo per massimizzare la quantit\u00e0 di memoria RAM disponibile in BASIC.\nCapacit\u00e0 video.\nIn linea di massima, le capacit\u00e0 video offerte dal TED erano inferiori a quelle del MOS Technology VIC-II montato sul Commodore 64; ma la differenza fondamentale fu l'assenza degli sprite. Il microprocessore offriva 121 colori (15 colori \u00d7 8 livelli di luminosit\u00e0 + nero), un valore che fu rivoluzionario per quel tempo. Tale caratteristica, per\u00f2, era limitata nell'uso dei colori in modalit\u00e0 multicolor: a causa della poca quantit\u00e0 di RAM video utilizzabile il TED poteva usare per ogni cella carattere solo 2 colori fissi (uguali per tutte le celle dello schermo) e 2 colori specifici ogni cella carattere, mentre il VIC-II usava 1 colore fisso per lo sfondo pi\u00f9 3 variabili per ogni cella carattere.\nIl TED era capace di 5 modalit\u00e0 video:\nLe ultime due modalit\u00e0 permettevano anche una modalit\u00e0 mista in cui si aveva nella parte alta una finestra grafica di 160 pixel di altezza e nella parte bassa una finestra in modalit\u00e0 testo alta 40 pixel con 5 righe di caratteri visualizzabili: per ottenere questo effetto si sfruttava un interrupt agganciato al pennello raster che disegnava l'immagine sullo schermo per cui il TED cambiava modalit\u00e0 passando da quella grafica a quella testuale quando raggiungeva una determinata riga video.\nI colori disponibili erano 121 perch\u00e9 il TED integrava una caratteristica assente nel VIC-II, la gestione della luminanza: in questo modo si avevano 8 tonalit\u00e0 per ognuno dei 15 colori di base (15\u00d78=120) pi\u00f9 il nero (120+1=121). La tabella qui sotto mostra la tavolozza completa offerta dal chip.\nCapacit\u00e0 audio.\nIl TED integrava un semplice generatore di toni a 2 canali: il primo produceva un'onda quadra, il secondo poteva produrre sia un'onda quadra sia rumore bianco. Questo generatore era stato sviluppato per applicazioni commerciali e non era in grado di offrire le avanzate caratteristiche audio del SID, il chip sonoro del C64.\nAspetti negativi.\nIl TED sovente si danneggiava per surriscaldamento a causa dell'eccessivo calore generato durante il suo funzionamento."}
{"id": "2059465", "revid": "122871", "url": "https://it.wikipedia.org/wiki?curid=2059465", "title": "MOS 7360", "text": ""}
{"id": "2059474", "revid": "170423", "url": "https://it.wikipedia.org/wiki?curid=2059474", "title": "ABA Playoffs 1972", "text": "Gli ABA Playoffs 1972 si conclusero con la vittoria degli Indiana Pacers (campioni della Western Division) che sconfissero i campioni della Eastern Division, i New York Nets.\nEastern Division.\nSemifinali.\n(1) Kentucky Colonels - (3) New York Nets.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\n(2) Virginia Squires - (4) The Floridians.\nRISULTATO FINALE: 4-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(2) Virginia Squires - (3) New York Nets.\nRISULTATO FINALE: 3-4\nPRECEDENTI IN REGULAR SEASON\nPRECEDENTI NEI PLAYOFF\nWestern Division.\nSemifinali.\n(1) Utah Stars - (3) Dallas Chaparrals.\nRISULTATO FINALE: 4-0\nPRECEDENTI IN REGULAR SEASON\nPRECEDENTI NEI PLAYOFF\n(2) Indiana Pacers - (4) Denver Rockets.\nRISULTATO FINALE: 4-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Utah Stars - (2) Indiana Pacers.\nRISULTATO FINALE: 3-4\nPRECEDENTI IN REGULAR SEASON\nPRECEDENTI NEI PLAYOFF\nABA Finals 1972.\nIndiana Pacers - New York Nets.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 29 gennaio 2022\"."}
{"id": "2059477", "revid": "26244", "url": "https://it.wikipedia.org/wiki?curid=2059477", "title": "Signor No", "text": ""}
{"id": "2059478", "revid": "26244", "url": "https://it.wikipedia.org/wiki?curid=2059478", "title": "Signor no", "text": ""}
{"id": "2059479", "revid": "712828", "url": "https://it.wikipedia.org/wiki?curid=2059479", "title": "Roberta (Black Lagoon)", "text": ""}
{"id": "2059481", "revid": "170423", "url": "https://it.wikipedia.org/wiki?curid=2059481", "title": "ABA Playoffs 1973", "text": "Gli ABA Playoffs 1973 si conclusero con la vittoria degli Indiana Pacers (campioni della Western Division) che sconfissero i campioni della Eastern Division, i Kentucky Colonels.\nEastern Division.\nSemifinali.\n(1) Carolina Cougars - (4) New York Nets.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Kentucky Colonels - (3) Virginia Squires.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Carolina Cougars - (2) Kentucky Colonels.\nRISULTATO FINALE: 3-4\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nWestern Division.\nSemifinali.\n(1) Utah Stars - (4) San Diego Conquistadors.\nRISULTATO FINALE: 4-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Indiana Pacers - (3) Denver Rockets.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Utah Stars - (2) Indiana Pacers.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\nABA Finals 1973.\nKentucky Colonels - Indiana Pacers.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 29 gennaio 2022\"."}
{"id": "2059482", "revid": "768068", "url": "https://it.wikipedia.org/wiki?curid=2059482", "title": "Dieresi (segno diacritico)", "text": "La dieresi \u00e8 un segno diacritico costituito da due punti posti sopra un grafema, solitamente vocalico. Talvolta tale segno \u00e8 erroneamente indicato con il termine tedesco \"Umlaut\", che invece indica il fenomeno della metafonia. In altre lingue (ad esempio in tedesco e francese) si usa anche il termine trema, derivato dal nome greco (\u03c4\u03c1\u1fc6\u03bc\u03b1) di questo segno. La dieresi assume significati diversi a seconda della lingua o del campo d'azione in cui \u00e8 utilizzata.\nDieresi.\nIn origine il simbolo serviva per marcare in metrica il fenomeno della dieresi, propriamente \"separazione\", in particolare la pronuncia in due sillabe separate di due suoni vocalici che per la loro contiguit\u00e0 potrebbero dar luogo ad un dittongo. Per questo motivo, l'italiano usa prevalentemente il termine \"dieresi\" per questo suo uso convenzionale.\nUn uso pi\u00f9 frequente e regolare si ha in francese (dove il termine utilizzato \u00e8 \"tr\u00e9ma\"), perch\u00e9 nell'ortografia francese spesso ci\u00f2 che si scrive come un dittongo pu\u00f2 essere pronunciato come una sola vocale o comunque in una sola sillaba, e nei casi in cui la pronuncia dei due elementi debba essere effettivamente separata, occorre segnalarlo. Si veda per esempio la differenza tra \"coinc\u00e9\" (\"incastrato\"), pronunciato e \"co\u00efncide\" (\"coincide\"), pronunciato (dunque &lt;oin&gt; scrive il dittongo ascendente mentre &lt;o\u00efn&gt; scrive le due vocali ).\nUmlaut.\nIl segno dei due punti si usa anche, in tedesco, per segnalare un altro fenomeno fonetico, vale a dire la metafonesi tipica di molte lingue germaniche (\"Umlaut\") sulle vocali \"a\" (a \u2192 \u00e4 ), \"o\" (o \u2192 \u00f6 ) e \"u\" (u \u2192 \u00fc ). Bench\u00e9 oggi i due simboli coincidano, in origine quello dell'Umlaut era diverso: consisteva in una piccola lettera \"e\" scritta sopra la vocale affetta da metafonesi. Col tempo, la piccola \"e\" si ridusse a due tratti e fin\u00ec per assomigliare al simbolo della dieresi. Talvolta, nel caso non sia disponibile il carattere tipografico adeguato, la Umlaut pu\u00f2 essere espressa con una \"e\" dopo la vocale (\"ae\", \"oe\", \"ue\", che hanno poi originato le legature \u00e6, \u0153 e \u1d6b).\nInserimento in Linux.\nLinux ha la caratteristica di poter attivare da tastiera la possibilit\u00e0 di generare caratteri con Umlaut (\u00c4\u00e4, \u00dc\u00fc, ecc.) senza far uso delle tabelle semplicemente con la combinazione di tasti + (vocale)\nPer esempio, la \"\u00e4\" (in minuscolo) si scrive + \nSe serve la maiuscola va messa tramite lucchetto o col semplice tasto maiuscola.\nInserimento in macOS.\nIn macOS, la dieresi si attiva come tasto morto premendo i tasti + \nPer esempio, la \"\u00e4\" (in minuscolo) si scrive + .\nmentre la \"\u00c4\" (in maiuscolo), si ottiene premendo + \n\u00c8 da tener presente che con il tasto attivo, la combinazione perde la caratteristica del tasto morto, per cui non sar\u00e0 possibile scrivere le vocali maiuscole insieme alla dieresi con il tasto attivo; quindi, per la notazione di vocali maiuscole, vale la combinazione per l'attivazione della dieresi e la normale combinazione per l'attivazione momentanea del maiuscolo.\nLo stesso discorso vale per gli accenti.\nInserimento in HTML.\nNel linguaggio HTML si impiegano in codice sorgente i caratteri speciali (cosiddette \"entities\" in anglosassone) ottenibili premettendo il segno \"&amp;\", facendovi seguire in maiuscolo o minuscolo la vocale che si vuole caratterizzare diacriticamente, poi la stringa \"uml\" ed infine il punto e virgola: \"&amp;ouml;\" ad esempio \u00e8 la \"\u00f6\", mentre \"&amp;Ouml;\" \u00e8 la \u00d6 .\nIn ambiente Windows \u00e8 possibile richiamare tali caratteri con le opportune combinazioni di tasti \"ALT+ combinazione numerica\", utilizzando il tastierino numerico: la \"\u00f6\" ad esempio si ottiene con la seguente combinazione: + "}
{"id": "2059486", "revid": "287204", "url": "https://it.wikipedia.org/wiki?curid=2059486", "title": "Corte islamica", "text": ""}
{"id": "2059487", "revid": "767487", "url": "https://it.wikipedia.org/wiki?curid=2059487", "title": "Il figlio di Tarzan", "text": "Il figlio di Tarzan (\"Tarzan Finds a Son!\") \u00e8 un film del 1939 diretto da Richard Thorpe.\nIl soggetto \u00e8 liberamente tratto dal famoso romanzo d'avventura \"Tarzan delle Scimmie\" di Edgar Rice Burroughs del 1912. Il film \u00e8 il quarto dei dodici della saga di Tarzan interpretati dall'attore Johnny Weissmuller, gi\u00e0 primo uomo al mondo a nuotare i 100 metri stile libero sotto il minuto e vincitore di cinque medaglie d'oro olimpiche ai Parigi 1924 e Amsterdam 1928.\n\u00c8 il primo di una fortunata serie di 8 film in cui l'attore bambino Johnny Sheffield compare al fianco di Johnny Weissmuller nel ruolo di \"Piccolo\" (\"Boy\"), il figlio adottivo di Tarzan e Jane.\nTrama.\nUn aeroplano sta sorvolando la giungla dell'Africa quando improvvisamente subisce un danno ai motori e precipita fra le fronde degli alberi, distruggendosi. Tra i passeggeri sopravvive solo un neonato, che viene immediatamente salvato e portato da Tarzan sulla sua casa sull'albero.\nTarzan e la compagna Jane decidono di adottare il bimbo dandogli il nome \"Piccolo\" (\"Boy\" nell'originale inglese) e di insegnargli a saltare di albero in albero, a procurarsi il cibo e a far amicizia e rispettare gli animali della giungla. Il bambino cresce sano e forte ma, dopo cinque anni di serenit\u00e0, per la tranquilla famigliola iniziano i problemi: giunge infatti nella giungla una spedizione di ricerca, inviata dai genitori del ragazzino. I nuovi arrivati si mostrano disposti a offrire una generosa ricompensa a colui che ha salvato il bambino, e Jane si mette d'accordo con loro, ma il carattere scontroso e protettivo di Tarzan impedisce l'operazione. Dopo aver allontanato i ricercatori dalla sua zona, Tarzan e Jane si trovano d'accordo sul futuro del ragazzino, decidendo di tenerlo con loro.\nDoppiaggio.\nIl film fu doppiato negli USA da un gruppo di attori italiani e italoamericani."}
{"id": "2059488", "revid": "125728001", "url": "https://it.wikipedia.org/wiki?curid=2059488", "title": "Franco Volpi (attore)", "text": "Biografia.\nAttore in grado di ricoprire sia ruoli brillanti che ruoli drammatici, protagonista di numerose commedie e sceneggiati televisivi, \u00e8 ricordato anche per essere stato negli anni sessanta l'interprete di un popolare \"Carosello\" che pubblicizzava una bevanda della Martini &amp; Rossi, in cui egli appariva accanto ad Ernesto Calindri in \"sketch\" umoristici di sapore post-risorgimentale. Nei suoi lavori teatrali si ricorda la parte del marito nel debutto di \"Da gioved\u00ec a gioved\u00ec\" di Aldo De Benedetti, portato in scena nel 1959 al teatro Eliseo di Roma.\nPer la televisione, Volpi ha preso parte a numerose commedie, miniserie e sceneggiati di produzione Rai; agli albori della stagione televisiva italiana aveva interpretato per la prosa TV \"Il cadetto Winslow\".\nCome doppiatore ha dato la voce a Tom Helmore in \"L'uomo che visse nel futuro\" e a Peter Arne in \"La guerra segreta di Suor Katryn\" , entrambi del 1960.\nLa sua ultima apparizione cinematografica fu nel 1991 in \"Johnny Stecchino\" di Roberto Benigni, in cui interpret\u00f2 il ruolo del Ministro.\nMor\u00ec il 1\u00ba gennaio 1997 alla clinica \"Villa del Rosario\" di Roma a 75 anni a causa di un tumore di cui soffriva da tempo.\nFilmografia.\nTelevisione.\nPer l'intrattenimento leggero \u00e8 apparso nel 1964 nel variet\u00e0 \"Biblioteca di Studio Uno\" nell'episodio dedicato al \"Conte di Montecristo\", in cui interpretava il ruolo del banchiere Danglars."}
{"id": "2059489", "revid": "170423", "url": "https://it.wikipedia.org/wiki?curid=2059489", "title": "ABA Playoffs 1974", "text": "Gli ABA Playoffs 1974 si conclusero con la vittoria dei New York Nets (campioni della Eastern Division) che sconfissero i campioni della Western Division, gli Utah Stars.\nEastern Division.\nSemifinali.\n(1) New York Nets - (4) Virginia Squires.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n(2) Kentucky Colonels - (3) Carolina Cougars.\nRISULTATO FINALE: 4-0\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) New York Nets - (2) Kentucky Colonels.\nRISULTATO FINALE: 4-0\nPRECEDENTI IN REGULAR SEASON\nPRECEDENTI NEI PLAYOFF\nWestern Division.\nSemifinali.\n(1) Utah Stars - (4) San Diego Conquistadors.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n(2) Indiana Pacers - (3) San Antonio Spurs.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Utah Stars - (2) Indiana Pacers.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\nABA Finals 1974.\nNew York Nets - Utah Stars.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 29 gennaio 2022\"."}
{"id": "2059490", "revid": "438678", "url": "https://it.wikipedia.org/wiki?curid=2059490", "title": "Il tesoro segreto di Tarzan", "text": "Il tesoro segreto di Tarzan (\"Tarzan's Secret Treasure\") \u00e8 un film del 1941 diretto da Richard Thorpe.\nIl soggetto \u00e8 liberamente tratto dal famoso romanzo d'avventura \"Tarzan delle Scimmie\" di Edgar Rice Burroughs del 1912. Il film \u00e8 il quinto dei dodici della saga di Tarzan interpretati dall'attore Johnny Weissmuller, gi\u00e0 primo uomo al mondo a nuotare i 100 metri stile libero sotto il minuto e vincitore di cinque medaglie d'oro olimpiche ai Parigi 1924 e Amsterdam 1928. Ed \u00e8 il secondo degli otto in cui l'attore bambino Johnny Sheffield compare nel ruolo di \"Piccolo\" (\"Boy\"), il figlio adottivo di Tarzan e Jane. Nel film Tarzan e Jane adottano anche un altro bambino africano, interpretato da Cordell Hickman, ma la cosa non avr\u00e0 seguito nei film successivi.\nTrama.\nIn Africa una spedizione di ricercatori di antichi reperti giunge nelle foreste governate da Tarzan. I due rappresentanti della banda sono i signori Medford e Vandermeer e pensano di usare l'uomo-scimmia come guida tra quei luoghi sconosciuti e insuperabili per trovare il loro tesoro sepolto sotto terra. Ma dato che Tarzan non si fida e non collabora, la banda rapisce seduta stante Jane e il figlio Piccolo per costringere Tarzan a rivelare il luogo segreto del tesoro. Tarzan sta per cedere, disposto a tutto pur di salvare la sua famiglia, ma un sopralluogo cambia gli eventi. Infatti i nativi della zona, amici di Tarzan, giungono appena in tempo e catturano i ricercatori senza scrupoli e cos\u00ec Tarzan potr\u00e0 avere la sua vendetta contro gli imbroglioni e condividere il tesoro con gli Opar."}
{"id": "2059491", "revid": "367445", "url": "https://it.wikipedia.org/wiki?curid=2059491", "title": "Evans (azienda)", "text": "La Evans \u00e8 un'azienda statunitense specializzata nella costruzione di pelli sintetiche per strumenti a percussione e batterie.\nStoria.\nL'azienda fu fondata da Chick Evans, che fu il primo ad usare il poliestere per creare le pelli.\nLa Evans invent\u00f2 la pelle sintetica nel 1956.\nSuccessivamente la Evans fu acquistata da Bob Beals nel 1995, dalla D'Addario &amp; Company che spost\u00f2 la sede da Dodge City a Farmingdale nei pressi di New York.\nI prodotti.\nDa pelli per marching band fino alle pelli per batterie di ogni tipo, non tralasciando le percussioni, la Evans \u00e8 una delle aziende pi\u00f9 famose e ricche nel mondo.\nIn Italia i prodotti Evans sono importati dalla BODE srl di Milano.\nEndorser.\nTra gli artisti endorser ricordiamo: \ntra gli italiani:"}
{"id": "2059494", "revid": "113487324", "url": "https://it.wikipedia.org/wiki?curid=2059494", "title": "Bessie Head", "text": "Vita.\nNata in Sudafrica, Bessie Head non conobbe mai la vera madre, troppo malata per allevare una figlia: la piccola fu data in adozione prima a una coppia di genitori bianchi, che per\u00f2 cambi\u00f2 idea quando scopr\u00ec che non si trattava di una bambina bianca, e poi a una coppia meticcia di religione cattolica. A 12 anni fu trasferita alla St. Monica's Home, un collegio anglicano per ragazze meticce. A 14 anni Head fu informata del fatto che i suoi veri genitori erano una donna bianca e un nero. Lasci\u00f2 la St. Monica's Home a 18 anni e frequent\u00f2 un corso di laurea per insegnare nelle scuole elementari, che super\u00f2 con ottimi risultati. Dopo aver insegnato per un paio d'anni si trasfer\u00ec a Citt\u00e0 del Capo, dove divent\u00f2 l'unica donna reporter del \u201cGolden City Post\u201d, una testata per \u201cnon bianchi\u201d. Si iscrisse al PAC (Pan-Africanist Congress), uno dei movimenti che combattevano contro l'apartheid, e nel 1960 fu arrestata. Un tentativo di suicidio, dovuto a una violenza sessuale, e la depressione le fecero condurre una vita ritirata per qualche mese finch\u00e9 non riprese l'attivit\u00e0 giornalistica a capo di un piccolo giornale apertamente proafricanista, \u201cThe Citizen\u201d. Nel settembre 1961 spos\u00f2 Harold Head e nel 1962 diede alla luce il figlio Howard. Pubblic\u00f2 anche un racconto sulle pagine del \u201cThe New African\u201d. Nel 1964, quando il matrimonio era ormai fallito, lasci\u00f2 per sempre il Sudafrica con un permesso di sola uscita ed emigr\u00f2 a Serowe, in Botswana.\nHead cominci\u00f2 a insegnare in una scuola elementare, ma nel febbraio del 1966 si trasfer\u00ec nel villaggio di Radisele, sede della Bamangwato Development Association, e per cinque mesi lavor\u00f2 nella cooperativa agricola dell'associazione. Nel periodo successivo ebbe la sua prima visione divina. Divenuta rifugiata politica nel grande campo profughi di Francistown, nel 1968 torn\u00f2 a Serowe con il figlio. Si rifiut\u00f2 di lasciare l'appartamento che le era stato affittato e il proprietario le fece causa in tribunale. Questo episodio provoc\u00f2 alla scrittrice un esaurimento nervoso che rese necessario un breve ricovero in ospedale. Nel 1970 Head entr\u00f2 di nuovo in depressione e le sue visioni e i suoi incubi divennero pi\u00f9 frequenti ed estremi. Nel 1971 colp\u00ec una vicina con un pugno e scrisse una denuncia nei confronti del presidente della nazione. Le autorit\u00e0 si dimostrarono comprensive e, dopo un'udienza, la scrittrice fu ricoverata nell'istituto di Lobatse. Nel 1974 concluse \"Serowe: Village of the Rain Wind\", un interessante tentativo di narrazione-documento pubblicato solo nel 1981 per contrasti con gli editori e decisioni sbagliate dell'autrice. Nel 1974 termin\u00f2 anche \"The Collector of Treasures and Other Botswana Village Tales\", ma la raccolta fu pubblicata soltanto nel 1977 per motivi analoghi. Queste vicissitudini portarono l'autrice a contrarre debiti per diversi anni.\nNel 1977 Head chiese la cittadinanza botswana, che per\u00f2 le fu negata. La ottenne nel 1979 senza aver fatto un'ulteriore richiesta, grazie ai suoi numerosi viaggi all'estero e al successo di \"A question of power\", un esperimento narrativo senza eguali nella tradizione sudafricana ed europea che trascina il lettore in un rovente magma psichico. A met\u00e0 degli anni '80 si verific\u00f2 una dolorosa rottura con il figlio e un divorzio inaspettato dal marito lontano. Head divent\u00f2 sovrappeso e inizi\u00f2 a bere. L'autrice mor\u00ec a Serowe il 17 aprile 1986. Il giorno dopo la sua morte migliaia di documenti (lettere, libri, manoscritti, ritagli di giornale) furono raccolti e inviati al Memorial Museum Khama III, dove sono esposte anche le sue foto, la scrivania e la macchina da scrivere.\nOpere.\nBessie Head ha sempre dichiarato di avere un punto di vista universale. Ha rifiutato l'etichetta di scrittrice africana, nera, femminista o rivoluzionaria. Uno dei suoi tratti distintivi, sia nella vita, sia nelle opere, era la capacit\u00e0 di schierarsi dalla parte della gente comune contro i potenti e i politici. Gli scritti di Bessie Head coprono molti aspetti della sua esperienza di meticcia senza famiglia in Sudafrica. I personaggi dei suoi libri, giovani e vecchi, uomini e donne, le permettono di trattare gli stessi temi da prospettive diverse, anche se l'attenzione rimane concentrata sulle lotte e sulle difficolt\u00e0 della vita nell'Africa coloniale e postcoloniale.\n\"When Rain Clouds Gather\" (1968) \u00e8 la storia di Makehaya, che fugge dal Sudafrica e dal suo passato problematico e attraversa il confine diretta in Botswana, nella speranza di una vita pacifica. Nel villaggio di Golena Mmidi incontra Gilbert, un inglese carismatico che cerca di modernizzare i metodi agricoli della comunit\u00e0. I due personaggi uniscono le loro forze, ma la realizzazione del loro compito incontra diversi ostacoli: l'opposizione da parte del capo corrotto, le pressioni della tradizione e il clima che minaccia tragedie.\nIl secondo romanzo scritto da Head, \"Maru\" (1971), ha per protagonista Margaret Cadmore, una giovane donna che appartiene a un gruppo etnico discriminato dai bantu del Botswana e che viene cresciuta e istruita da una missionaria inglese di cui prender\u00e0 il nome. L'opera \u00e8 ricca di elementi autobiografici, ma priva della crudezza della realt\u00e0 nei suoi toni pi\u00f9 scuri. Head, infatti, sceglie di raccontare la violenza del pregiudizio e delle forme pi\u00f9 aperte di razzismo in una sorta di fiaba che rappresenta il futuro ideale dei rapporti tra le diverse popolazioni e classi sociali nel Botswana, e non solo. Il romanzo \u00e8 stato accolto con favore sia dal pubblico che dalla critica.\nLe tematiche principali dell'opera di Head sono raccolte nel suo capolavoro, pubblicato nel 1973, \"A Question of Power\" (Una questione di potere, 1994), che rappresenta una lucida e dura parabola sul razzismo, sulla discriminazione sessuale, sull'alienazione dovuta all'esilio e sulla religione, attraverso il processo che conduce la protagonista all'esaurimento nervoso.\n\"The Collector of Treasures\" (La donna dei tesori. Racconti da un villaggio del Botswana, 1987), uscito nel 1977, \u00e8 una drammatica denuncia degli atteggiamenti di oppressione degli uomini nei confronti di donne e bambini. Head evidenzia questo tema descrivendo il contrasto fra il matrimonio tra Dikeledi, la protagonista, e Garesego, il marito, e il matrimonio ideale dei vicini Kenalepe e Paul Thebolo. La scrittrice osserva che ci sono due tipi di uomini: quelli che vanno con le loro donne come i cani, spinti dal desiderio carnale, e quelli che si occupano davvero delle donne come esseri umani.\nIn \"Tales of Tenderness and Power\" (1989), che racchiude tre racconti inediti e altri racconti gi\u00e0 pubblicati su riviste o in antologie, Head descrive le disuguaglianze fra uomini e donne, il rapporto fra l'individuo e la societ\u00e0 in un ambiente africano mitico, il ruolo dei capi nel contesto precoloniale e postcoloniale.\nUn aspetto fondamentale della scrittura di Bessie Head \u00e8 la sua alta qualit\u00e0 espressiva, il suo controllo del mezzo linguistico e dello stile: Head scrive in un inglese limpido e ricco, elegante ma stranamente privo di connotazioni che lo identifichino dal punto di vista geografico e sociale.\nNel dicembre 2003 Bessie Head \u00e8 stata insignita dell'Order of Ikhamanga, la pi\u00f9 importante onorificenza sudafricana, per il suo \u201ceccezionale contributo alla letteratura e per l'impegno profuso a favore del cambiamento sociale, della libert\u00e0 e della pace\u201d."}
{"id": "2059496", "revid": "170423", "url": "https://it.wikipedia.org/wiki?curid=2059496", "title": "ABA Playoffs 1975", "text": "Gli ABA Playoffs 1975 si conclusero con la vittoria dei Kentucky Colonels (campioni della Eastern Division) che sconfissero i campioni della Western Division, gli Indiana Pacers.\nEastern Division.\nSemifinali.\n(1) Kentucky Colonels - (4) Memphis Sounds.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) New York Nets - (3) Spirits of St. Louis.\nRISULTATO FINALE: 1-4\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Kentucky Colonels - (3) Spirits of St. Louis.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\nWestern Division.\nSemifinali.\n(1) Denver Nuggets - (4) Utah Stars.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n(2) San Antonio Spurs - (3) Indiana Pacers.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Denver Nuggets - (3) Indiana Pacers.\nRISULTATO FINALE: 3-4\nPRECEDENTI IN REGULAR SEASON\nPRECEDENTI NEI PLAYOFF\nABA Finals 1975.\nKentucky Colonels - Indiana Pacers.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 29 gennaio 2022\"."}
{"id": "2059498", "revid": "92723", "url": "https://it.wikipedia.org/wiki?curid=2059498", "title": "Diocesi di Dragonara", "text": "La diocesi di Dragonara (in latino: \"Dioecesis Dragonariensis\") \u00e8 una diocesi soppressa e sede titolare della Chiesa cattolica.\nTerritorio.\nLa diocesi si trovava in Capitanata nell'estrema parte settentrionale della Puglia. Confinava a nord-est con la diocesi di Civitate, a nord-ovest con il fiume Fortore e la diocesi di Larino, a sud-ovest con le diocesi di Vulturara e di Montecorvino, e a sud-est con la diocesi di Fiorentino.\nSede vescovile era la citt\u00e0 di Dragonara, abitato oggi scomparso, nel territorio dell'odierna Torremaggiore; ignoto \u00e8 il titolare della cattedrale, probabilmente la Vergine Maria. La diocesi comprendeva un unico centro abitato su cui i vescovi esercitavano la loro giurisdizione spirituale, ossia il casale di Plantiliano, sul quale i vescovi vantavano anche diritti feudali.\nStoria.\nIn seguito alla riconquista bizantina della Capitanata, il catapano Basilio Boioannes aveva costituito attorno al 1018 una linea fortificata a sostegno delle difese settentrionali dei possedimenti bizantini in Puglia. Questa linea era costituita dalle citt\u00e0 di Troia, Dragonara, Civitate e Castel Fiorentino, ognuna dotata anche di una sede episcopale.\nIl primo vescovo noto di Dragonara \u00e8 Eimerado (o Almerado), documentato in due occasioni tra i diplomi dell'abbazia benedettina di Santa Maria di Tremiti. Nel settembre 1039 appare come testimone nella donazione della chiesa di San Michele all'abate Alberico di Tremiti. Nel febbraio 1045 prese parte alla consacrazione della chiesa di Santa Maria di Tremiti, e in questa occasione pose nell'altare un reliquiario di pietra con inciso il suo nome. Il diploma di consacrazione venne redatto nel sedicesimo anno di episcopato di Eimerado, cosa che porta a datare l'inizio del suo ministero a Dragonara tra il 1028 e gli inizi del 1029.\nNella bolla di papa Stefano IX del 1058, Dragonara appare al primo posto tra le suffraganee dell'arcidiocesi di Benevento.\nLa diocesi era molto piccola e conteneva all'incirca una decina di chiese oltre alla cattedrale; i documenti e i diplomi medievali menzionano le chiese di San Michele, San Nicola, Santa Maria in Volicino, San Benedetto, San Salvatore, San Nicola de Viridamento, San Nicola de Sterpato, San Pardo e San Biagio. Tra gli edifici religiosi pi\u00f9 importanti della diocesi v'era il monastero di San Matteo di Sculgola, oggi in territorio di Casalnuovo Monterotaro, che era una delle dipendenze dell'abbazia di Santa Maria del Gualdo di Mazzocca, in diocesi di Benevento. Il monastero di San Matteo venne fondato verso il 1180 ed \u00e8 attestato per la prima volta nel \"Chartularium\" di Santa Maria del Gualdo il 17 dicembre 1181 e in una bolla di papa Lucio III del mese di marzo 1183. Oltre alla chiesa e al monastero, \u00e8 documentato, almeno fin dal 1236, anche l'esistenza di un ospedale monastico.\nLa fine della diocesi \u00e8 legata alla distruzione e all'abbandono di Dragonara, gi\u00e0 a partire dalla met\u00e0 del XIII secolo. La diocesi sopravvisse fino a met\u00e0 del Cinquecento. A causa dell'esiguit\u00e0 delle rendite della mensa vescovile, la diocesi di Dragonara fu unita a quella di Capri con il vescovo Alfonso de Valdecabras, dal 21 agosto 1551 al 1\u00ba ottobre 1554. L'ultimo vescovo noto \u00e8 lo spagnolo Luis Su\u00e1rez, nominato lo stesso 1\u00ba ottobre. Dopo questa data non si hanno pi\u00f9 notizie di vescovi di Dragonara e la diocesi, per la morte o le dimissioni del Su\u00e1rez, fu unita a quella di Civitate, entrambe poi confluite nella nuova diocesi di San Severo, istituita il 21 febbraio 1580.\nDal 1968 Dragonara \u00e8 annoverata tra le sedi vescovili titolari della Chiesa cattolica; dal 29 giugno 2020 il vescovo titolare \u00e8 Jean-Crispin Kimbeni Ki Kanda, vescovo ausiliare di Kinshasa."}
{"id": "2059500", "revid": "56588", "url": "https://it.wikipedia.org/wiki?curid=2059500", "title": "Sede titolare di Dragonara", "text": ""}
{"id": "2059501", "revid": "170423", "url": "https://it.wikipedia.org/wiki?curid=2059501", "title": "ABA Playoffs 1976", "text": "Gli ABA Playoffs 1976 si conclusero con la vittoria dei New York Nets contro i Denver Nuggets.\nTabellone.\nTurno preliminare.\n(4) Kentucky Colonels - (5) Indiana Pacers.\nRISULTATO FINALE: 2-1\nPRECEDENTI NEI PLAYOFF\nPRECEDENTI IN REGULAR SEASON\nSemifinali.\n(1) Denver Nuggets - (4) Kentucky Colonels.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) New York Nets - (3) San Antonio Spurs.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nABA Finals 1976.\nDenver Nuggets - New York Nets.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nStatistiche.\n\"Aggiornate al 29 gennaio 2022\"."}
{"id": "2059502", "revid": "287204", "url": "https://it.wikipedia.org/wiki?curid=2059502", "title": "ABA Finals 1972", "text": ""}
{"id": "2059503", "revid": "287204", "url": "https://it.wikipedia.org/wiki?curid=2059503", "title": "ABA Finals 1973", "text": ""}
{"id": "2059504", "revid": "921573", "url": "https://it.wikipedia.org/wiki?curid=2059504", "title": "Film d'avventura", "text": "Un film d'avventura \u00e8 un genere di film che rispecchia un mondo eroico di battaglie e avventure. In questo genere tendono a dominare l'azione e i valori cavallereschi. Genere adottato in Italia come un modo di esaltare il suo passato storico, per essere successivamente utilizzato in altri paesi, ad esempio, in Russia per l'esaltazione della rivoluzione russa.\nSottogenere dei film d'avventura possono essere considerati i cosiddetti film di cappa e spada, storie in costume con combattimenti all'arma bianca, come la serie dei film tratti dalle opere di Alexandre Dumas e dall'omonimo figlio o anche avventure tipo \"La leggenda di Robin Hood\" (1938) con Errol Flynn. Successivamente titoli come \"I predatori dell'arca perduta\" (1981) diedero nuove innovazioni al genere negli anni ottanta, che ha avuto i suoi alti e bassi di interesse nel corso della storia del cinema.\nCaratteristiche generali.\nDa notare che a differenza dei film del genere proprio d'azione, nei film d'avventura l'azione \u00e8 aderente alla realt\u00e0.\nUna caratteristica in crescita \u00e8 la tendenza delle scene di lotta tra attori di essere filmate una alla volta davanti ad uno schermo blu o verde, in modo che esperti di effetti speciali possono combinare le diverse immagini piene di contorte acrobazie usufruendo della tecnologia CGI (Computer Generated Imagery). Ci\u00f2 significa che i due attori non devono girare un'intera sequenza di combattimento come \u00e8 stato fatto per gran parte della storia del cinema d'avventura e d'azione. Questo accoppiato con la grafica computerizzata, utilizzata per migliorare e modificare il film rende le acrobazie meno pericolose, richiede meno tempo e meno costi, e una nuova gamma di opzioni per il regista.\nStoria.\nI primi film d'avventura risalgono ai tempi del cinema muto durante gli anni venti e trenta. In questo periodo attori come Douglas Fairbanks ed Errol Flynn recitarono nei panni di numerose figure eroiche quali D'Artagnan, Zorro e Robin Hood. Il genere era definito \"cappa e spada\" dagli omonimi romanzi d'avventura.\nNegli anni quaranta il timone venne passato a Tyrone Power, che interpret\u00f2 la parte di diversi avventurieri in film storici e di guerra.\nNegli anni cinquanta il genere divenne molto diffuso anche in Europa. Negli anni sessanta il genere d'avventura con la fusione dei film thriller gett\u00f2 le basi dei film d'azione.\nSteven Spielberg e George Lucas portarono sul grande schermo un nuovo personaggio, Indiana Jones, interpretato da Harrison Ford, a cominciare dal film \"I predatori dell'arca perduta\" (1981); anche se si trattava di un genere piuttosto ibrido del tipo avventura-azione.\nDal 1985 al 1992 una serie televisiva d'avventura molto famosa ad andare in onda fu \"MacGyver\".\nIl successo del \"Batman\" di Tim Burton del 1989 e rispettivi sequel, in un solo decennio, avevano dimostrato la fattibilit\u00e0 di un nuovo sottogenere di film d'azione e d'avventura, la visione del fumetto. Di fatto le attuali tendenze dei film di avventura (come anche i film d'azione) sono influenzate dai personaggi del fumetto come \"Pirati dei Caraibi\", \"Il Signore degli Anelli\" e \"V per Vendetta\", i quali hanno avuto un notevole successo commerciale al botteghino"}
{"id": "2059506", "revid": "287204", "url": "https://it.wikipedia.org/wiki?curid=2059506", "title": "ABA Finals 1974", "text": ""}
{"id": "2059507", "revid": "287204", "url": "https://it.wikipedia.org/wiki?curid=2059507", "title": "ABA Finals 1975", "text": ""}
{"id": "2059508", "revid": "287204", "url": "https://it.wikipedia.org/wiki?curid=2059508", "title": "ABA Finals 1976", "text": ""}
{"id": "2059510", "revid": "767487", "url": "https://it.wikipedia.org/wiki?curid=2059510", "title": "Carmen (Agusan del Norte)", "text": "Carmen \u00e8 una municipalit\u00e0 di Quarta classe delle Filippine, situata nella Provincia di Agusan del Norte, nella Regione di Caraga.\nCarmen \u00e8 formata da 8 baranggay:"}
{"id": "2059516", "revid": "767487", "url": "https://it.wikipedia.org/wiki?curid=2059516", "title": "Jabonga", "text": "Jabonga \u00e8 una municipalit\u00e0 di Quarta classe delle Filippine, situata nella Provincia di Agusan del Norte, nella Regione di Caraga.\nJabonga \u00e8 formata da 15 baranggay:"}
{"id": "2059519", "revid": "767487", "url": "https://it.wikipedia.org/wiki?curid=2059519", "title": "Trent Plaisted", "text": "Carriera.\nViene scelto al secondo giro con la 46\u00aa scelta al draft NBA 2008 dai Seattle SuperSonics che cedettero i diritti ai Detroit Pistons, ma non scese mai in campo nella NBA.\nLa sua prima esperienza con il basket professionistico la vive quindi in Italia, alla Pallacanestro Biella: tuttavia dopo 2 giornate di campionato subisce un infortunio che gli fa saltare il resto della stagione.\nRistabilitosi, l'anno seguente firma un contratto con i croati dello Zadar."}
{"id": "2059527", "revid": "3831", "url": "https://it.wikipedia.org/wiki?curid=2059527", "title": "Papa nero", "text": ""}
{"id": "2059528", "revid": "536103", "url": "https://it.wikipedia.org/wiki?curid=2059528", "title": "Energia luminosa", "text": ""}
{"id": "2059531", "revid": "242434", "url": "https://it.wikipedia.org/wiki?curid=2059531", "title": "Cattedrale di Foligno", "text": ""}
{"id": "2059545", "revid": "114317770", "url": "https://it.wikipedia.org/wiki?curid=2059545", "title": "Nicola Bresciani", "text": "Icona del surf moderno italiano, primo surfista ad ottenere risultati storici in competizioni internazionali. Da anni lavora e collabora a stretto contatto con i brand di settore, offrendo consulenze e servizi.\n\u00c8 stato pi\u00f9 volte campione nazionale di surf nella specialit\u00e0 shortboard.\nNicola Bresciani \u00e8 stato uno dei surfisti pi\u00f9 promettenti nel panorama Italiano emergendo persino in competizioni Internazionali. Ad oggi icona del surf moderno e personaggio influente nel settore surf, beach-style Nazionale. A Monza \u00e8 stato il primo surfista Italiano a portare la fiamma olimpica durante le Olimpiadi Torino 2006. Ha partecipato ad importanti trasmissioni radiofoniche su Radio Deejay e programmi RAI. Pubblicato da Men's Healt e altre riviste di sport e fitness. \nDopo 20 anni di attivit\u00e0 come surfista professionista ha continuato il suo percorso di formazione come consulente aziendale per importanti brand del settore tra cui, tra le pi\u00f9 rilevanti aziende come: Quiksilver, Burton, Gruppo, Fiat, Budweiser. Ad oggi direttore di uno dei pi\u00f9 importanti siti di surf e Italiani www.surfculture.it, \u00e8 proprietario di una agenzia di comunicazione con la quale organizza e gestisce eventi, marketing ed il lancio di nuovi brand nel settore surf Italiano. Esperto di fotografie di surf dall'acqua e produzioni video. Gestisce in Versilia alcune scuole di surf."}
{"id": "2059547", "revid": "712828", "url": "https://it.wikipedia.org/wiki?curid=2059547", "title": "Yawara! - Jenny la ragazza del judo", "text": " \u00e8 un manga \"seinen\" scritto e disegnato da Naoki Urasawa, pubblicato in Giappone sulla rivista \"Big Comic Spirits\" di Shogakukan dal 1986 al 1993. Nel 1990 l'opera ha vinto il premio Shogakukan per i manga nella categoria generale.\nLa storia \u00e8 anche stata adattata in un film live action nell'aprile 1989 e in un anime di 124 episodi dal titolo \"Yawara! A fashionable judo girl!\", prodotto dalla Madhouse e andato in onda in Giappone su Yomiuri TV dall'ottobre 1989 al settembre 1992. Nel 1992 \u00e8 uscito anche il film d'animazione , mentre nel 1996 \u00e8 uscito lo special televisivo .\nIn Italia sono stati doppiati soltanto i primi 26 episodi della serie animata, andati in onda all'inizio degli anni novanta su Junior TV. Prima che cominciassero le trasmissioni, la serie era stata annunciata con il titolo \"Ginger, la principessa del judo\" (dall'adattamento francese \"Ginger, la jeunne fille judoka\"), in seguito cambiato in \"Jenny la ragazza del judo\". Il manga, invece, \u00e8 stato pubblicato in tempi pi\u00f9 recenti da Planet Manga, a partire dal febbraio 2013 fino al 20 dicembre 2018.\nTrama.\nYawara Inokuma \u00e8 una giovane ragazza che aspira ad avere una vita normale, ma a causa del suo incredibile talento, viene costretta dal proprio autoritario nonno Jigoro a praticare il judo, con l'obiettivo di vincere i campionati nazionali e la medaglia d'oro ai Giochi della XXV Olimpiade. Data l'enorme pressione su di lei, Yawara inizialmente tende ad odiare ed evitare assolutamente le arti marziali, ma con il proseguire della storia, sviluppa una forte passione nei confronti dello sport.\nManga.\nIl manga \u00e8 stato pubblicato sulla rivista \"Big Comic Spirits\" a partire dal 1986 al 1993 e successivamente serializzato in 29 tank\u014dbon per conto della Shogakukan, pubblicati dall'aprile 1987 all'ottobre 1993. Nel 1990 l'opera ha vinto il premio Shogakukan per i manga nella categoria generale. Sono state pubblicate diverse ristampe nel corso degli anni: in 19 volumi tra l'agosto 1998 e l'aprile 1999 e in 20 volumi tra il dicembre 2013 e l'aprile 2015.\nIn Italia, la Planet Manga l'ha pubblicato dal 9 febbraio 2013 al 20 dicembre 2018, in un'edizione fedele alla ristampa del 1998 in 19 volumi.\nFilm live action.\nPrima ancora della serie animata, il 16 aprile 1989 usc\u00ec un film live action di 97 minuti basato sull'opera, dal titolo omonimo. Distribuito da Toho e diretto da Kazuo Yoshida con le colonne sonore di Ken Yajima, il ruolo di Yawara \u00e8 interpretato da Yui Asaka. Nel film appaiono come semplici camei alcuni judoka e wrestler professionisti. La sigla \u00e8 , di Yui Asaka.\nAnime.\nDal manga \u00e8 stata tratta una serie anime dal titolo \"Yawara! A fashionable judo girl!\", prodotta dagli studi d'animazione Madhouse e Kitty Films e trasmessa sulla rete Yomiuri TV dal 16 ottobre 1989 al 21 settembre 1992 per un totale di 124 episodi. In Giappone \u00e8 stato uno degli anime pi\u00f9 visti durante il periodo di trasmissione, superando serie come \"Ranma \u00bd\" (prodotta anch'essa dalla Kitty Films) in termini di ascolti. Nelle repliche dal 2015 in poi viene trasmessa in versione HD rimasterizzata.\nIn Italia solamente i primi 26 episodi sono stati trasmessi e replicati alcune volte su Junior TV all'inizio degli anni novanta. Prima che cominciassero le trasmissioni, la serie era stata annunciata con il titolo \"Ginger, la principessa del judo\" (dall'adattamento francese \"Ginger, la jeunne fille judoka\"), in seguito cambiato in \"Jenny la ragazza del judo\".\nSigle.\nNell'edizione italiana parziale, in apertura viene usata una sigla in inglese di incerta provenienza, mentre in chiusura resta la sigla originale \"Stand by me\".\nFilm.\nIl 1\u00ba agosto 1992 \u00e8 uscito nei cinema nipponici . Il film d'animazione, della durata di 60 minuti, racconta la stessa trama del manga. \u00c8 stato distribuito da Argo Project e diretto da Hiroko Tokita con le colonne sonore di Masahide Sakuma. Le sigle sono , di Marina Watanabe, e \"What's the Paradise?\", di The Minks.\nSpecial TV.\nDopo la conclusione sia del manga che della serie animata, il 19 luglio 1996 \u00e8 stato trasmesso , special televisivo della durata di 110 minuti, in occasione dei Giochi della XXVI Olimpiade. \u00c8 stato diretto da Morio Asaka con la sceneggiatura di Toshiki Inoue e le musiche di Hideharu Mori. La judoka Ry\u014dko Tamura, argento ai Giochi della XXV Olimpiade, appare come commentatrice dello special. Le sigle sono \"Today is another day\" e , entrambe di Zard.\nVideogiochi.\nDurante il corso della serie, sono stati pubblicati due videogiochi dalla Sofix.\nAccoglienza.\nDurante il periodo di trasmissione (1989-1992), in Giappone \u00e8 stato uno degli anime pi\u00f9 visti, superando serie come \"Ranma \u00bd\" (prodotta anch'essa dalla Kitty Films) in termini di ascolti. L'allora giovane judoka Ry\u014dko Tamura da quando vinse la medaglia d'argento alle Olimpiadi di Barcellona 1992 viene soprannominata ancora oggi \"Yawara\"-chan\"\", per via non solo dello sport praticato ma anche della somiglianza fisica con il personaggio omonimo."}
{"id": "2059548", "revid": "293713", "url": "https://it.wikipedia.org/wiki?curid=2059548", "title": "Mirco Antenucci", "text": "Biografia.\nVive la sua infanzia a Roccavivara, piccolo paesino del Molise, con i genitori e i fratelli. Sposato, nel novembre 2014 la coppia ha avuto la loro prima figlia; nel gennaio 2016 \u00e8 nata anche la secondogenita.\nCaratteristiche tecniche.\n\u00c8 un attaccante tecnico, veloce e abile nell'uno contro uno, che predilige giocare nel ruolo di seconda punta, buon finalizzatore. \u00c8 anche un buon rigorista.\nCarriera.\nClub.\nEsordi.\nCresciuto nel , viene lanciato in prima squadra nella stagione 2002-2003 in Serie C1, e segna il suo primo gol in carriera il 19 gennaio 2003 nei minuti di recupero della gara interna contro il Patern\u00f2. A livello personale colleziona anche una presenza e un gol nella Nazionale italiana Under-20 di Serie C e una nella Rappresentativa Under-21 del girone B della Serie C1.\nLa stagione successiva viene confermato in rosa, e con il nuovo mister Francesco D'Arrigo non \u00e8 pi\u00f9 titolare. Il 17 marzo 2004 scende in campo con la Rappresentativa Under-21 del girone B della Serie C1 segnando un gol.\nIl prestito all'Ancona e il ritorno a Giulianova.\nDopo aver disputato il primo turno di Coppa Italia di Serie C, il 15 settembre 2004 viene ceduto in prestito con diritto di riscatto della compartecipazione all', in Serie C2. Debutta con i \"dorici\" il 26 settembre in Ancona-CuoioCappiano (2-1) subentrando al 63' a Enrico Buonocore, e firma il suo primo gol l'8 dicembre accorciando le distanze nella sconfitta esterna contro il (2-1). Segner\u00e0 ancora un gol, decisivo, il 20 marzo 2005 nel 2-1 al Castel San Pietro. A fine stagione non viene riscattato e torna a Giulianova.\nNell'estate 2005 partecipa alle Universiadi laureandosi capocannoniere del torneo che vede gli azzurri chiudere al secondo posto dietro il Giappone.\nAppena rientrato, esordisce con una tripletta nella terza giornata del girone eliminatorio di Coppa Italia di Serie C contro il Melfi. In campionato realizza una rete nella gara contro il (1-1) il 28 novembre: entrato in campo da una decina di munuti, segna all'82' evitando una sconfitta casalinga ai suoi. Con la partenza a fine stagione dei due attaccanti Califano e Memmo, l'allenatore Giorgini comincia a schierarlo come titolare per la stagione 2006-2007, stagione in cui realizza 11 reti nonostante la retrocessione della squadra in Serie C2, a causa dell'ultimo posto in classifica con appena 12 punti. Segna, tra gli altri, il primo gol casalingo dei \"giuliesi\" in campionato, il 29 ottobre nella sconfitta (1-2) contro il , e il momentaneo vantaggio all'11\u00aa giornata contro l' (gara che terminer\u00e0 1-1).\nCatania e prestiti a Venezia, Pisa e Ascoli.\nIl 20 luglio 2007 viene acquistato dal Catania che lo cede subito in prestito al Venezia, dove disputa una stagione con 27 partite e 8 reti.\nTornato a Catania, l'allenatore Walter Zenga lo fa esordire in Serie A il 31 agosto 2008; il suo minutaggio cala progressivamente e viene spesso accantonato in panchina, diventando la quinta punta del reparto offensivo.\nNel mercato invernale del 2009 passa in prestito al Pisa, con cui debutta in il 12 gennaio e segna la sua prima e unica rete il 7 marzo 2009. Nella sua esperienza all'ombra della Torre pendente disputer\u00e0 20 partite di campionato, al termine del quale la squadra retrocede. Il 30 giugno 2009 ritorna al Catania e vi resta fino al 19 agosto, quando la societ\u00e0 etnea lo cede in prestito all' fino al 30 giugno 2010. Esordisce con l' il 29 agosto nella vittoriosa trasferta di Modena. Segna 24 gol in Serie B. Al termine della stagione fa ritorno al Catania, in massima serie, e nella seconda giornata realizza anche il suo primo gol in Serie A, su calcio di rigore, da lui stesso procurato, che si rivela determinante per la vittoria degli etnei sul per 2-1.\nTorino.\nIl 23 gennaio 2011 passa in compartecipazione al Torino. Esordisce con la maglia granata nella partita di Crotone, e fa coppia in attacco con Rolando Bianchi. Il 19 febbraio 2011, in occasione della partita contro il Pescara, firma il suo primo gol in maglia granata. Le sue 6 reti in 19 presenze non sono sufficienti alla squadra per approdare ai play-off.\nNella stagione 2011-2012 la compartecipazione viene rinnovata, e Antenucci viene riconfermato dalla dirigenza granata e dal nuovo allenatore Gian Piero Ventura. Arriva in doppia cifra siglando il decimo gol in occasione della partita Torino-Padova, vinta per 3-1. Il 20 maggio 2012 raggiunge la promozione in Serie A con la squadra granata.\nRitorno al Catania e prestito allo Spezia.\nIl 22 giugno 2012 Torino e Catania non trovano un accordo per decidere le sorti del giocatore, sicch\u00e9 tutto \u00e8 risolto mediante le buste: il giorno seguente viene riscattato completamente dai siciliani per 1.100.000 Euro, superando i 900.000 Euro offerti dai piemontesi.\nIl 31 agosto 2012 passa allo Spezia, neopromosso in Serie B, con la formula del prestito oneroso con diritto di riscatto per la met\u00e0. L'8 ottobre realizza la sua prima rete siglando una doppietta ai danni del subentrando a Stefano Okaka. La sua prima rete nello stadio di casa arriva il 17 novembre, siglando il gol del momentaneo pareggio contro la Juve Stabia, partita che viene poi vinta dai campani per 2-3. Conclude la stagione con 33 presenze e 6 reti realizzate. A fine stagione fa ritorno al Catania.\nTernana.\nIl 18 luglio 2013 passa in prestito con diritto di riscatto della compartecipazione alla , dove viene nominato anche capitano della squadra. Realizza la prima rete alla prima giornata contro il , su calcio di rigore. La giornata successiva si ripete contro il Cittadella, rete decisiva per il 2-2 finale. Torna a segnare anche alla quinta, sesta e alla nona giornata rispettivamente contro Siena, Brescia e Lanciano. Nonostante le sue reti, la in questo periodo riesce a vincere solo una gara su nove partite ritrovandosi in piena zona retrocessione. Contribuisce, con una doppietta al ritorno della vittoria della , con un 5-0 ai danni del Novara e la settimana successiva si ripete contro il Crotone, ma le \"fere\" rientreranno nel loro periodo di crisi.\nNel girone di andata realizza anche un'altra rete su calcio di rigore contro il Modena e conclude il girone di andata con 21 presenze e 9 reti realizzate. Nel girone di ritorno, la cambia tecnico, passando la guida nelle mani di Attilio Tesser. Antenucci comincia il girone di ritorno realizzando sei reti su undici partite e insieme a Gianluca Litteri, porta la a rimanere imbattuta per dodici partite, allontandola dalla zona retrocessione.\nIl 5 aprile 2014 sbaglia un rigore contro il Cesena, partita che porter\u00e0 alla fine dell'imbattibilit\u00e0 della Ternana, durata 12 partite. Torna al gol (su calcio di rigore) alla 36\u00aa giornata, nel 3-3 contro il Modena e si ripete nelle gare successive contro Bari (sconfitta 1-3) e Padova (vittoria 2-1). Conclude la stagione in rossoverde con 40 presenze e 19 reti realizzate, risultando essere il capocannoniere della sua squadra e uno dei migliori della serie cadetta, riuscendo a ottenere la salvezza con la sua squadra.\nIl suo gol in rovesciata contro lo Spezia, viene premiato da \"Striscia la notizia\" come \"Gol dell'anno\", mentre un sondaggio fatto da Sky Sport lo colloca al secondo posto dopo il gol di Paul Pogba realizzato contro il Napoli.\nLa societ\u00e0 umbra alla fine del campionato riscatter\u00e0 il cartellino del giocatore, acquistandolo in compropriet\u00e0 dal Catania.\nLeeds Utd.\nIl 21 agosto 2014 si trasferisce al , che acquista il suo cartellino dalla Ternana, club quest'ultimo che precedentemente aveva risolto la compropriet\u00e0 col Catania: il costo dell'operazione ammonta a 1.250.000 euro, dei quali 1 milione agli umbri e il resto ai siciliani. Il successivo 16 settembre segna il suo primo gol in Inghilterra nella vittoria esterna contro il Bournemouth. il 25 ottobre 2014 segna il suo centesimo gol in carriera, nella sconfitta interna sub\u00ecta contro il Wolverhampton, e il 29 novembre realizza la sua prima doppietta nel campionato inglese, nella partita vinta 2-0 contro il Derby County. Chiude la prima stagione con 36 presenze (24 da titolare), 10 reti, miglior marcatore della rosa del club, e 2 assist.\nNella stagione successiva (2015-2016) sfiora la doppia cifra in termini di marcature segnando 9 gol in 39 presenze (ma solo 21 da titolare) e fornisce anche 5 assist. Con il club arriva a disputare gli ottavi di finale della FA Cup, perdendo solo di misura contro il Watford, club di Premier League.\nNel mese di marzo del 2016 viene inserito pi\u00f9 di una volta nella squadra settimana della Championship e dell'intera Football League, sia della Lega che di giornali importanti come Daily Mirror e Sun, dopo la doppietta al Bolton e i gol al Cardiff e al Blackburn, meritandosi anche pezzi sul \"Guardian\" e sul \"Daily Mail\".\nSia la Football League che la PFA (Professional Footballers' Association) lo inseriscono nelle rispettive \"shortlists\" per il premio di \"Player of the Month\" per il mese di marzo. A fine stagione gli \"Whithes\" lo candidano anche come miglior giocatore dell'anno del club.\nIl 20 maggio 2016 il club comunica l'intenzione di non rinnovare il contratto in scadenza, di comune accordo con l'attaccante molisano.\nSPAL.\nIl 29 giugno seguente ritorna in Serie B, firmando con la SPAL neopromossa in cadetteria dopo 23 anni dall'ultima apparizione. Il 31 ottobre seguente, realizza una tripletta nella partita interna vinta dagli estensi 3-0 contro l'. Con 18 reti (pi\u00f9 2 in Coppa Italia) al termine della stagione sar\u00e0 uno dei giocatori determinanti per la promozione dei ferraresi nella massima serie dopo 49 anni dall'ultima apparizione. Il 17 aprile 2017 sigla una doppietta in casa contro il Trapani (2-1 per gli estensi il finale), che gli permette di toccare e poi superare quota 100 gol nelle seconde divisioni (Serie B in Italia, Championship in Inghilterra).\nIl 27 agosto 2017 fa il suo esordio con gli estensi in Serie A, subentrando al compagno di squadra Sergio Floccari contro l'Udinese. Il 15 ottobre segna la sua prima rete in Serie A con gli emiliani, a danno del Bologna, ritrovando cos\u00ec il gol nella massima serie italiana dopo ben 7 anni (l'ultima rete, l'unica segnata fino al gol contro il Bologna in Serie A, risaliva alla stagione 2010-2011 col Catania). Nel gennaio 2018 complice la partenza di Luca Mora diventa il nuovo capitano della societ\u00e0 biancazzurra. Con la doppietta messa a segno all\u2019ultima giornata di campionato nella vittoria interna per 3-1 contro la Sampdoria aiuta la SPAL a raggiungere la salvezza; conclude cos\u00ec la stagione con un bottino di 11 gol segnati in 33 partite giocate.\nAnche la stagione successiva si chiude con la salvezza in massima serie, cui Antenucci contribuisce con 5 gol in 35 presenze (uno di questi decisivo ai fini della vittoria nel derby col Parma del 26 agosto 2018).\nBari.\nIl 13 luglio 2019 viene ufficializzato il suo passaggio a titolo definitivo al , in Serie C. Il suo primo goal in maglia biancorossa viene siglato nel match finito per 3-2 contro la Paganese una doppietta dello stesso Antenucci. Termina la prima stagione in maglia biancorossa con 20 goal segnati, laureandosi capocannoniere stagionale in Serie C. Il 24 gennaio 2021, con la doppietta siglata contro la Virtus Francavilla, entra nella storia del Bari come miglior marcatore nella Serie C.\nNazionale.\nNel 2002, durante il periodo di militanza nel Giulianova, ha fatto parte dell'Under-20 della Serie C, L'anno successivo ha segnato una rete in 3 match disputati con l'Under-21 della Serie C, mentre nel 2005 ha fatto parte della Nazionale universitaria, con la quale ha vinto la medaglia d'argento nella XXIII Universiade disputata nella citt\u00e0 di Smirne. Nel 2007 \u00e8 di nuovo con la Nazionale Universitaria per le Universiadi a Bangkok, chiuse ancora al secondo posto.\nNella competizione internazionale arriva a quota 7 gol segnati.\nStatistiche.\nPresenze e reti nei club.\n\"Statistiche aggiornate al 26 febbraio 2022.\""}
{"id": "2059549", "revid": "290023", "url": "https://it.wikipedia.org/wiki?curid=2059549", "title": "Fran\u00e7ois-Andr\u00e9 Vincent", "text": "Biografia.\nAllievo prima del padre, il miniaturista e professore dell'Accademia di San Luca Fran\u00e7ois-\u00c9lie Vincent, poi di Joseph-Marie Vien, Fran\u00e7ois Vincent vinse il Prix de Rome nel 1768 e soggiorn\u00f2 a Roma dal 1771 al 1775. Fu ammesso all'Acad\u00e9mie royale nel 1777, esponendo regolarmente nei \"Salon\". Nel 1799 spos\u00f2 Ad\u00e9la\u00efde Labille-Guiard, pittrice e miniaturista, che gli fece anche il ritratto. \nConsiderato capo della scuola neoclassica e principale rivale di Jacques-Louis David, fu presto eclissato dalla maggior fama di quest'ultimo, dal quale lo dividevano anche le posizioni politiche, giacobino David e monarchico Vincent.\nFu tra i primi membri dell'Acad\u00e9mie des Beaux-Arts, la nuova istituzione creata al posto dell'Acad\u00e9mie royale nel 1795. Nel suo studio si formarono molti nuovi pittori, fra i quali Charles Th\u00e9venin, Antoine Ansiaux, Charles Meynier, Fran\u00e7ois-Joseph Heim e Charles Paul Landon.\n\u00c8 sepolto nel cimitero di P\u00e8re-Lachaise a Parigi."}
{"id": "2059560", "revid": "1543377", "url": "https://it.wikipedia.org/wiki?curid=2059560", "title": "Ilario Pegorari", "text": "Biografia.\nCarriera sciistica.\nSpecialista dello slalom speciale, Ilario Pegorari fu uno dei protagonisti della Valanga azzurra che domin\u00f2 le prove tecniche negli anni settanta. Lo sciatore fece il suo \nesordio e in Coppa Europa nella stagione inaugurale, 1971-1972, aggiudicandosi il primo titolo della storia della competizione e piazzandosi al secondo posto nelle classifiche di slalom gigante e di slalom speciale e al terzo in quella di discesa libera. Nello stesso anno ottenne il suo primo risultato di rilievo in Coppa del Mondo, il 4 febbraio 1972 sulle nevi austriache di Sankt Anton am Arlberg, giungendo decimo in slalom speciale.\nNella stagione seguente, il 4 marzo 1973, sal\u00ec per la prima volta sul podio in Coppa del Mondo in Canada, a Mont-Sainte-Anne, piazzandosi secondo in slalom speciale dietro al compagno di squadra Gustav Th\u00f6ni. Pochi giorni dopo si aggiudic\u00f2 sempre in slalom speciale il secondo e ultimo podio in carriera, a Naeba in Giappone, alle spalle del francese Jean-No\u00ebl Augert e del tedesco occidentale Christian Neureuther. Il 12 gennaio 1975 con il nono posto nello slalom speciale di Wengen in Svizzera ottenne l'ultimo risultato di rilievo nella sua attivit\u00e0 agonistica; in carriera non prese parte n\u00e9 a rassegne olimpiche n\u00e9 iridate.\nCarriera da allenatore.\nDopo il ritiro Pegorari rest\u00f2 nell'ambiente del Circo bianco come allenatore della squadra azzurra; in questa veste si rec\u00f2 in Nuova Zelanda, dove, il 17 agosto 1982 sul monte Ruapehu, a causa di un grave incidente stradale perde la vita all'et\u00e0 di 33 anni, insieme al gigantista Bruno N\u00f6ckler, al preparatore atletico Karl Pichler e al massaggiatore Ivano Ruzza."}
{"id": "2059564", "revid": "119620237", "url": "https://it.wikipedia.org/wiki?curid=2059564", "title": "Gazeta", "text": "Gazeta o gazzetta, in dialetto veneziano gaxeta, \u00e8 stato il nome popolare dato a una moneta d'argento della Serenissima Repubblica di Venezia del valore di due soldi. Il nome viene da gazza. Aveva il titolo di 0,948 ed un peso di 0,24 grammi. Al dritto c'era la giustizia seduta ed al rovescio il leone di San Marco.\nFu emessa a partire dal 1539, sotto il dogato di Pietro Lando (1539-1548). Fu coniata con questo peso fino a 1559.\nNel 1563 fu pubblicato il primo \"foglio avviso\", foglio di notizie venduto al pubblico al prezzo di due soldi. Da allora, qualsiasi giornale cartaceo venne chiamato \"Gazeta\" (oggi \"Gazzetta\").\nDal 1684 fu coniata in rame. Furono coniati anche dei multipli. Fu battuto anche per le colonie veneziane come Candia (Creta), per le isole dello Ionio e per le colonie di Dalmazia. Le monete per la Dalmazia e l'Albania avevano al dritto il leone di San Marco, di prospetto. All'esergo c'era l'indicazione del valore (II) in soldi. Al rovescio era indicato il nome della colonia su pi\u00f9 righe, con almeno tre varianti. Il diametro \u00e8 di circa 30 mm e il peso varia tra i 5,8 e i 7,5 g circa."}
{"id": "2059566", "revid": "1543377", "url": "https://it.wikipedia.org/wiki?curid=2059566", "title": "Leggende del mondo emerso I - Il destino di Adhara", "text": "Leggende del mondo emerso I - Il destino di Adhara, abbreviato come Il destino di Adhara, \u00e8 un romanzo fantasy del 2008 di Licia Troisi, primo capitolo della trilogia de Le leggende del Mondo Emerso, che continua le vicende del Mondo Emerso dopo Le guerre del Mondo Emerso.\nTrama.\nDubhe e Learco sono sposati da cinquant'anni e regnano sulla Terra del Sole. Hanno un figlio, Neor, sposato con Fea, e due nipoti, i gemelli Amina e Kalth. Mentre Dubhe ha allestito un servizio segreto di spionaggio, Learco regna con l'aiuto di Neor, che \u00e8 costretto su una sedia a rotelle a causa di un incidente a cavallo.\nTheana, con l'aiuto di Lonerin, morto anni prima a causa di una tremenda malattia, \u00e8 riuscita a ripristinare il culto di Thenaar, dopo che la Gilda lo aveva infangato, creando la confraternita dei \"Fratelli della Folgore\". Uno di loro, Dakara, scopre che il Mondo Emerso \u00e8 segnato da cicli in cui si alternano pace e guerra. Secondo le leggende elfiche, la Sheireen, inviata da Shevraar, \u00e8 colei che ha il compito di distruggere il Marvash (che rappresenta il male). Per questo lascia i Fratelli della Folgore e crea il gruppo dei Veglianti che, per mezzo di formule proibite e magie elfiche su cadaveri di donne, provano a creare la Sheireen.\nLa pace governa il Mondo Emerso da 50 anni, ma \u00e8 proprio durante una di queste pacifiche giornate che la situazione comincia a precipitare. Un uomo, travestito di nero, riesce a trovare la base dei Veglianti e la distrugge. Nel mente, Adrass, uno dei membri, prende una sua creatura e la nasconde con la promessa che sarebbe tornato a riprenderla.\nUna ragazza priva di memoria si risveglia in un prato. Dopo aver attraversato un bosco, la ragazza giunge nella citt\u00e0-torre di Salazar, nella Terra del Vento, e si rifugia in una casa abbandonata, ma viene aggredita da due esseri affetti da una nuova e strana malattia. Viene salvata da Amhal, un apprendista Cavaliere di drago. Amhal decide di darle un nome: Adhara. Il compito di Amhal \u00e8 portare una consegna nella Terra dell'Acqua, cos\u00ec Adhara decide di seguirlo. Durante il viaggio si imbattono in un villaggio deserto, scoprendo con orrore che gli abitanti sono morti; i cadaveri mostrano macchie nere sulla pelle e sangue sulle unghie, naso e orecchie esattamente gli stessi sintomi che mostravano i due esseri a Salazar. I due scappano e arrivano nella capitale. Dopo vari accertamenti, Amhal ed Adhara vengono dichiarati sani (in quanto in entrambi scorre sangue di Ninfa) e vanno a Nuova Enawar. Adhara qui conosce il maestro di Amhal, Mira. Secondo Mira, Adhara dovrebbe farsi vedere da un sacerdote. Questi le dice che presumibilmente la sua perdita della memoria \u00e8 frutto di una magia oscura. Intanto a Mira viene affidato l'incarico di andare alla reggia di re Learco a Makrat, nella Terra del Sole. Amhal rientra col suo maestro e Adhara lo segue sperando di trovare qualcosa che la aiuti a ritrovare la memoria.\nDopo il lungo viaggio, Mira, Amhal e Adhara arrivano alla reggia e cos\u00ec la ragazza conosce re Learco che la accoglie a braccia aperte nella sua corte. Amhal e il maestro ritornano all'accademia per svolgere il loro dovere, mentre Adhara viene convocata dal figlio di Learco, Neor, che le affida il ruolo di dama di compagnia per sua figlia Amina. Intanto Dubhe viene a sapere della strana malattia che si aggrava nella Terra dell'Acqua e decide di rivolgersi alla sua amica Theana. Quest'ultima le promette di fare ulteriori indagini e si ricorda di una discussione avuta con Dakara, fondatore dei Veglianti, che le preannunciava guerra e malattia.\nL'uomo in nero \u00e8 in viaggio alla ricerca di una persona importante e dopo avere scoperto dove si trova la persona in questione, va alla corte di Makrat. L'uomo in nero \u00e8 San, mezzelfo e nipote di Sennar e Nihal, che aveva abbandonato il Mondo Emerso cinquant'anni prima. San viene accolto come un eroe da Learco, Dubhe e Theana, per\u00f2 Neor \u00e8 sospettoso nei suoi confronti. Il mezzelfo in realt\u00e0 \u00e8 venuto a corte perch\u00e9 vuole Amhal. Adhara e Amhal si vedono spesso alla sera, per\u00f2 il ragazzo \u00e8 cambiato con l'arrivo di San che gli insegna a usare le Magie Proibite. Mira si accorge del cambiamento di Amhal e intima al mezzelfo di stare lontano da lui. Per liberarsi di Mira, San pone un incantesimo su un membro del servizio di spionaggio di Dubhe. Il giorno dopo, mentre Mira, Adhara e Amina sono in giardino arriva la spia all'improvviso e uccide Mira. Poi cerca di uccidere Amina ma Adhara la salva. Adhara \u00e8 stupita e spaventata di avere questa agilit\u00e0 nel combattimento. Intanto Amhal cade in uno stato di depressione.\nA Makrat le persone muoiono per la malattia sconosciuta, cos\u00ec Dubhe decide di mandare le spie per catturare i portatori del morbo: questi sono gli elfi, che sono ritornati nel Mondo Emerso per riconquistarlo. I sovrani decidono di chiudere le mura di Makrat per impedire che le persone malate entrino ma \u00e8 troppo tardi: San ha portato il morbo a corte e in seguito scappa con Amhal, che ha deciso di seguirlo poich\u00e9 San \u00e8 diventato come un maestro per lui. Il re muore poco dopo e la regina, che ha deciso di rimanergli accanto, si ammala a sua volta, riuscendo per\u00f2 a sopravvivere. Adhara cerca di seguire Amhal per salvarlo da San, poich\u00e9 sotto l'influenza del mezzelfo \u00e8 diventato violento e cattivo. Amhal e San si fermano in un villaggio nella Terra del Sole. Qui assistono all'omicidio di una Ninfa e Amhal, accecato dalla furia, utilizza senza esserne consapevole una formula proibita, uccidendo sette persone. Il resto del villaggio viene massacrato da San che poi lo brucia. Subito dopo San viene arrestato per l'omicidio di Mira e incarcerato a Nuova Enawar. Amhal non riesce a credere che San sia il responsabile dell'uccisione del suo maestro ed elabora un piano suicida per salvarlo.\nNeor interroga il mezzelfo che confessa gli omicidi di Mira e Learco. Giunge Amhal che libera San e prende in ostaggio il re ma finisce poi per ucciderlo davanti agli occhi di Amina e di Adhara, che ha deciso di seguirlo per evitare che possa commettere un errore imperdonabile. San riesce per\u00f2 a convincere Amhal a fuggire e i due giungono in una casupola bruciata e abbandonata. Adhara li raggiunge e solo in quel momento le pare di ricordare quel posto, quindi entra e percorre i corridoi fino ad un laboratorio. Quando Adhara viene attaccata da San e tutto sembra volgersi in peggio, un uomo accorre in suo aiuto. \u00c8 Adrass, l'ultimo Vegliante, il creatore di Adhara, o meglio di Chandra, che in elfico vuol dire sesta. Il sesto esperimento, quello meglio riuscito, in quanto Adhara \u00e8 la Sheireen. San e Amhal scappano e Adhara viene a sapere da Adrass che lei \u00e8 stata resuscitata da un cadavere, creata al puro scopo di diventare la Consacrata. Adhara \u00e8 spaventata e incredula; perci\u00f2 aggredisce il Vegliante e scappa nel prato dove tutto ebbe inizio."}
{"id": "2059571", "revid": "171091", "url": "https://it.wikipedia.org/wiki?curid=2059571", "title": "Grande T\u00eate de By", "text": "La Grande T\u00eate de By (3588\u00a0) \u00e8 una montagna delle Alpi Pennine al confine fra Italia e Svizzera.\nDescrizione.\nDal versante italiano una via di salita passa dal Rifugio Franco Chiarella all'Amianth\u00e9, dal quale \u00e8 possibile raggiungere il Col d'Amianth\u00e9 (3340\u00a0m) per un canale a fondo detritico esposto al rischio di caduta sassi. Dal colle si segue la cresta formata da rocce rotte sino in vetta.\nLa prima ascensione.\nLa prima ascensione conosciuta risale al 7 luglio 1894 e fu effettuata da alcuni topografi svizzeri capeggiati da Max Rosenmund."}
{"id": "2059573", "revid": "287204", "url": "https://it.wikipedia.org/wiki?curid=2059573", "title": "Le leggende del Mondo Emerso", "text": "Le leggende del mondo emerso \u00e8 una trilogia di romanzi \"fantasy\" della scrittrice italiana Licia Troisi, pubblicata tra il 2008 e il 2010. \u00c8 il terzo ciclo della saga del Mondo Emerso, dopo le \"Cronache del Mondo Emerso\" e \"Le guerre del Mondo Emerso\", ambientato nella medesima terra immaginaria, ma cinquant'anni pi\u00f9 tardi della conclusione delle \"Guerre.\"\nTrame.\n\"Il destino di Adhara\".\nUna ragazza si risveglia in un prato. Non ricorda come sia arrivata in quel luogo, non ricorda il proprio nome e non riconosce neppure il proprio volto riflesso nell'acqua. Ma sul corpo porta le tracce di un passato che la richiama con forza a s\u00e9 e che le manifesta i segni di un immenso, inquietante potere. Sar\u00e0 l'incontro con Amhal, giovane apprendista Cavaliere di Drago, ad aiutarla nel lungo viaggio alla scoperta della propria identit\u00e0 e a darle un nome: Adhara. Ma mentre \u00e8 nel passato che Adhara deve tornare per trovare se stessa, \u00e8 dal passato che Amhal deve fuggire per salvare la propria anima, contesa tra la luce e l'antico richiamo di un istinto feroce e mai sopito. Una scelta che sar\u00e0 decisiva quando dalle periferie del Mondo Emerso giungeranno le prime notizie di un'oscura catastrofe minacciando la lunga pace a fatica conquistata da re Learco. Il destino di Adhara si legher\u00e0 in modo indissolubile alle forze occulte che cercano di trascinare nuovamente nel buio il Mondo Emerso, in una guerra dove non saranno le spade a seminare morte, ma una nera pestilenza.\n\"Figlia del sangue\".\nIl male che il popolo degli elfi ha seminato nel Mondo Emerso sta decimando la popolazione, ha gettato citt\u00e0 e villaggi in un gorgo di violenza e disperazione. \nMentre la sacerdotessa Theana cerca una cura per il morbo e la regina Dubhe organizza una debole resistenza contro le milizie elfiche, la sola speranza del Regno minaccia di svanire: Adhara, la ragazza senza passato. Perch\u00e9 Adhara \u00e8 molto pi\u00f9 che una guerriera: \u00e8 un'arma, la pi\u00f9 potente che il Mondo Emerso abbia mai posseduto negli ultimi quarant'anni, dopo Nihal. \nE soprattutto, Adhara non \u00e8 una predestinata: \u00e8 una Consacrata, una creatura generata al solo scopo di combattere Marvash, il male assoluto che eternamente si alterna al bene nei cicli della storia. Ma il suo destino era un altro, quello di una ragazza mortale abbandonata dalla vita su un prato, e quel destino ora vuole riprendere il suo corso, a costo di distruggerla. \nUn nuovo, imprevisto nemico ostacola Adhara nella sua missione: non pi\u00f9 l'amore per Amhal e la sua anima dannata, non pi\u00f9 la follia della peste, ma un'ombra inestinguibile che le chieder\u00e0 un prezzo altissimo.\n\"Gli ultimi eroi\".\nIl Mondo Emerso sembra giunto definitivamente al tramonto. Il morbo che il re degli elfi ha insinuato nella popolazione sta contaminando ogni villaggio, e l'unico antidoto, una pozione distillata dal sangue di ninfa, non basta a curare tutti i malati. Mentre ogni speranza sembra perduta, Adhara decide di non opporsi pi\u00f9 al proprio destino e di essere fino in fondo Sheireen, la creatura nata per combattere il Marvash, il male assoluto. Grazie al suo coraggio e all'aiuto di una guerriera ribelle, l'origine del morbo viene infine svelata, e un'innocente sottratta a un immane supplizio. Ma le voci di un'inattesa minaccia iniziano a serpeggiare tra i sopravvissuti, e un attacco di inaudita potenza sembra covare nelle riunioni segrete del re degli elfi e i suoi seguaci. L'arma che annienter\u00e0 per sempre il Mondo Emerso sta per abbattersi sulla Terra del Vento, e Adhara dovr\u00e0 compiere una scelta dolorosa e definitiva, sacrificando alla missione molto pi\u00f9 di s\u00e9 stessa. "}
{"id": "2059577", "revid": "1543377", "url": "https://it.wikipedia.org/wiki?curid=2059577", "title": "Municipalit\u00e0 locale di Madibeng", "text": " \nMadibeng \u00e8 una municipalit\u00e0 locale (in inglese Madibeng Local Municipality) appartenente alla municipalit\u00e0 distrettuale di Bojanala della provincia del Nordovest in Sudafrica.\nIl suo territorio si estende su una superficie di ed \u00e8 suddiviso in 31 circoscrizioni elettorali (\"wards\"). Il suo codice di distretto \u00e8 NW372.\nLa municipalit\u00e0 locale di Madibeng \u00e8 situata tra le catene montuose di Magaliesberg e di Witwatersberg.\nIl suo nome significa \"luogo dell'acqua\".\nIn base al censimento del 2001 la popolazione \u00e8 di 419.681 abitanti.\nGeografia fisica.\nConfini.\nLa municipalit\u00e0 locale di Madibeng confina a nord con quella di Thabazimbi (Waterberg), a est con quella di Moretele e con il distretto metropolitano di Tshwane /Gauteng, a sud con quella di Mogale City (West Rand/Gauteng) e a ovest con quelle di Rustenburg e Moses Kotane.\nEconomia.\nL'agricola, il turismo, il settore manifatturiero e l'industria mineraria sono a base dell'economia della regione.\nAgricoltura.\nGrazie ai terreni fertili, al clima mite e la presenza di molti fiumi la regione produce molte variet\u00e0 di prodotti agricoli. L'agricoltura \u00e8 anche favorita da un ottimo sistema di irrigazione.\nIndustria manifatturiera.\nL'industria manifatturiera, della regione, \u00e8 concentrata nell'area industriale della citt\u00e0 di Brits, dove si contano almeno 85 industrie.\nLe industrie principali sono: l'industria automobilistica, la lavorazione dei metalli e dei minerali, la lavorazione del tabacco e industrie chimiche e della gomma.\nIndustria mineraria.\nL'industria mineraria di Madibeng \u00e8 una risorsa economica molto importante in considerazione del fatto che \u00e8 in forte ampliamento.\nLe attivit\u00e0 di estrazione pi\u00f9 importanti riguardano il platino, il ferro, il cromo e la silice (per l'industria del vetro). Sono presenti anche numerose cave di granito.\nTurismo.\nLe riserve naturali, la possibilit\u00e0 di esercitare la pesca e la caccia e la presenza di numerosi luoghi storici fanno s\u00ec che la regione abbia un forte afflusso turistico, soprattutto nell'area della diga di Haartbeespoortdam."}
{"id": "2059580", "revid": "729019", "url": "https://it.wikipedia.org/wiki?curid=2059580", "title": "Mauro Dal Sie", "text": "Biografia.\nDa sempre nella societ\u00e0 sandonatese, con essa esord\u00ec in campionato; ivi milit\u00f2 fino al 1996, quando vicende finanziarie spinsero molti atleti a lasciare il club; trasferitosi alla Benetton Treviso, con il club biancoverde si laure\u00f2 tre volte consecutive Campione d'Italia nel 1996-97, nel 1997-98 e nel 1998-99.\nTornato a San Don\u00e0, ivi termin\u00f2 la carriera agonistica con 295 presenze totali in maglia biancoceleste e, fin dal ritiro, ne ha assunto la guida tecnica, dapprima in serie A1, poi in Eccellenza, fino al termine della stagione 2014-15.\nIn Nazionale maggiore Dal Sie esord\u00ec, sotto la gestione di Georges Coste, in un incontro di Coppa FIRA a Coimbra il 17 aprile 1993 contro il ; convocato anche per la in Sudafrica non venne tuttavia mai impiegato, e disput\u00f2 il suo sesto e ultimo incontro nel 1996 contro l'.\nFu impiegato indifferentemente come pilone destro o sinistro.\nNel 2019 rientra a San Don\u00e0 dopo 4 anni, al termine dell'esperienza sulla panchina del , affiancando Craig Green alla giuda tecnica della squadra come responsabile degli avanti."}
{"id": "2059581", "revid": "97701", "url": "https://it.wikipedia.org/wiki?curid=2059581", "title": "Henry Alleg", "text": ""}
{"id": "2059588", "revid": "228587", "url": "https://it.wikipedia.org/wiki?curid=2059588", "title": "Empiriocriticismo", "text": "Il termine empiriocriticismo indica una corrente di pensiero filosofica che intende fondare la filosofia come una scienza ovvero basata sull'esperienza sensibile (empirismo), escludendo quindi ogni riferimento alla metafisica (criticismo).\nA differenza del positivismo l'empiriocriticismo riconosce i limiti della conoscenza scientifica, ma vuole basarla esclusivamente sui dati sensibili di modo che se anche i concetti scientifici non colgono l'essenza ultima della realt\u00e0 tuttavia sono utili nella sua interpretazione (teoria \"economica\" della scienza).\nI fondatori dell'empiriocriticismo.\nL'empiriocriticismo \u00e8 un termine usato nel 1894 da Richard Avenarius (1843\u20131896), professore di filosofia induttiva dell'Universit\u00e0 di Zurigo, con il quale voleva definire, in polemica con la kantiana \"Critica della ragion pura\", attraverso una \u00abcritica dell'esperienza pura\u00bb , una filosofia come scienza che elimini ogni metafisica, mettendo in primo piano \u00abl'esperienza pura\u00bb, quella che precede la distinzione tra fenomeno fisico e fenomeno psichico. Per questo autore, l'individuo e l'ambiente in cui \u00e8 inserito non sono due realt\u00e0 separate e opposte: l'esperienza che l'uomo ha dell'ambiente esterno \u00e8 simile a quella di se stesso. Distinguere l'elemento fisico da quello psichico \u00e8 il risultato di una falsificazione dell'esperienza, causata dall'introiezione, dal riportare all'interno ci\u00f2 che \u00e8 esterno, un processo mistificante, che genera le sensazioni personali e dissolve la naturale unit\u00e0 dell'esperienza.\nNelle opere \"Contributi all'analisi delle sensazioni\" (1866) e \"Conoscenza ed errore\" (1905), Ernst Mach (1838\u20131916), professore di fisica e poi di filosofia all'Universit\u00e0 di Vienna, convergeva con il pensiero di Avenarius, considerando la distinzione tra fenomeno fisico e fenomeno psichico come puramente convenzionale e di carattere pratico. \nQuella falsa differenza dipende dall'approccio che si ha nei confronti delle sensazioni, che sono gli elementi costitutivi e primitivi dell'esperienza: per questo, ad esempio, un colore, che \u00e8 un puro e semplice fatto fisico se lo si mette in relazione ad una fonte luminosa, diventa una realt\u00e0 psichica se correlato alla retina dell'occhio.\nLa scienza \u00e8 dunque una economica elaborazione di leggi naturali con le quali attraverso le sensazioni si mettono in relazione tra di loro i caratteri distintivi dei fenomeni.\nPensiero.\nAmbedue gli autori prendono spunto dal fenomenismo, ma mentre Mach mette in discussione, con argomenti di tipo epistemologico, il meccanicismo deterministico della fisica e la pretesa della sua metodologia di esercitare un primato su tutto il sapere, Avenarius, che non a caso si riferisce al criticismo kantiano, ha l'obiettivo di liberare la filosofia da ogni impedimento metafisico, sul quale si sono fondate sia le dottrine idealistiche sia quelle positivistiche che esaltavano il metodo scientifico come l'unico valido per un vero sapere.\nSia Avenarius che Mach sono per\u00f2 convinti della validit\u00e0 della conoscenza scientifica per cui si trattava con l'empiriocriticismo di limitare le ingenue pretese del positivismo materialistico e naturalistico e assumere il metodo scientifico come base della conoscenza.\nL'obiettivo era quello di trasformare il positivismo in qualcosa di pi\u00f9 raffinato eliminando le pretese di dare spiegazioni ultime e definitive della realt\u00e0, tipica esigenza della metafisica che genera a sua volta dualismi contrapposti di materialismo e spiritualismo o tentativi di riportare una interpretazione all'altra.\nL'errore del positivismo \u00e8 stato quello di credere al valore assoluto delle leggi scientifiche mentre queste si basano su una necessit\u00e0 economica descrittiva consistente nell'assumere la molteplice variet\u00e0 dei fatti particolari empirici con un ristretto numero di segni convenzionali sui quali condurre verifiche sperimentali e le possibili inferenze.\nBase della conoscenza scientifica deve essere dunque considerata la pura e semplice esperienza indifferenziata di fisico e psichico che si origina dal rapporto dell'organismo con l'ambiente e delle connessioni di adattamento ed evoluzione secondo le teorie darwiniane. Tutto deve procedere quindi dalle sensazioni, elementi primi della conoscenza, dati definitivi, n\u00e9 interni ne esterni, n\u00e9 soggettivi n\u00e9 oggettivi.\nLa diffusione dell'empiriocriticismo.\nL'empiriocriticismo si afferm\u00f2 come dottrina autonoma e ben definita con Joseph Petzoldt, Hans Cornelius, C. Hauptmann, R. Willy, H. Gomperz ed altri.\nIn Russia la corrente filosofica ebbe vasto seguito dopo la pubblicazione nel 1908 a cura di vari autori, tra cui Aleksandr Aleksandrovi\u010d Bogdanov, dell'opera \"Saggi intorno alla filosofia del marxismo\" contro la quale polemizz\u00f2 Lenin con lo scritto \"Materialismo ed empiriocriticismo\" (1909).\nAnche il pensiero fenomenologico di Edmund Husserl fu in parte influenzato dall'empiriocriticismo a proposito del criterio della purificazione dell'esperienza ripreso dal \u00abmetodo di eliminazione\u00bb di Avenarius. L'autore tedesco per\u00f2 critic\u00f2 la teoria della esclusiva validit\u00e0 economica delle leggi scientifiche ed accus\u00f2 Cornelius di psicologismo.\nIl neokantiano Ernst Cassirer e il fisico Max Planck rifiutarono la concezione empiriocritista dell'epistemologia notandone la profonda differenza con la pratica della ricerca scientifica. Anche Karl Popper ha rilevato che le proposizioni metafisiche non sono affatto prive di senso, quando siano formulate in maniera logicamente coerente: in questo caso non \u00e8 la confutabilit\u00e0 empirica a dare senso razionale a un discorso metafisico, bens\u00ec la sua espressione in forma deduttiva, tale da poter condurre a delle conseguenze stringenti sottoponibili a critica.\nNonostante queste critiche l'empiriocriticismo trov\u00f2 sbocco nel neopositivismo del Circolo di Vienna e a Berlino, dove ancora agli inizi del Novecento era forte l'influenza del pensiero di Mach e Avenarius. I neopositivisti in particolare accolsero il principio descrittivo dell'epistemologia empiriocriticista per il suo carattere antimetafisico e per aver sostituito alla categoria filosofica della causalit\u00e0 il concetto matematico di funzione.\nNel 1912, proprio a Berlino, Petzoldt costitu\u00ec la \"Societ\u00e0 per la filosofia positiva\", un'anticipazione di quella \"Associazione Ernst Mach\" che raccoglieva nel 1929 gli aderenti del circolo di Vienna.\nInfine Rudolph Carnap nella sua opera \"Costruzione logica del mondo\" riprendeva la concezione empiriocriticista della risoluzione della realt\u00e0 al puro e semplice dato che per lui per\u00f2, seguendo le teorie psicologiche della \"Gestalt\", si identificava con le esperienze percettive globali e non con gli elementi sensoriali originari di Mach."}
{"id": "2059591", "revid": "1573940", "url": "https://it.wikipedia.org/wiki?curid=2059591", "title": "Chiesa di Sant'Andrea Apostolo (Venzone)", "text": "La chiesa di Sant'Andrea Apostolo \u00e8 il duomo nonch\u00e9 la parrocchiale di Venzone, in provincia ed arcidiocesi di Udine; fa parte della forania della Pedemontana.\nStoria.\nDa reperti rinvenuti presso la facciata principale si \u00e8 dedotto che gi\u00e0 nel VI secolo c'era una piccola chiesa, fatta ampliare da Glizoio di Mels nel 1251.La chiesa di Sant'Andrea fu ricostruita nei primi anni del Trecento, ideatore mastro Giovanni detto Griglio da Gemona, artefice anche del duomo di Gemona del Friuli, e venne consacrata il 2 agosto 1338 dal patriarca Bertrando di San Genesio con l'assistenza di pi\u00f9 arcivescovi e vescovi.\nLa chiesa dipendeva dalla parrocchiale di Gemona e il pievano di questa delegava un vicario a reggerla, finch\u00e9 Bonifacio IX non la eresse a parrocchia il 4 ottobre 1391, confermandola successivamente l'11 ottobre 1394, col patto che ai Venzonesi spettasse la nomina del parroco ed al pievano di Gemona l'investitura e che il pievano di Venzone dovesse pagare 25 ducati annui a quello di Gemona ed ogni anno nelle feste di Pentecoste dovesse visitare processionalmente la chiesa madre.\nIl duomo fu completamente distrutto dal sisma del 1976 e fu ricostruito per anastilosi tra il 1988 e il 1995, ricollocando le pietre originarie.\nEsterno.\nL'esterno del Duomo \u00e8 articolata con absidi poligonali rinforzate negli spigoli da contrafforti culminanti con cuspidi piramidali e statue.\nVi sono ben tre portali; quello settentrionale, risalente al 1308, ha un altorilievo nella lunetta che raffigura \"Cristo benedicente\", lavoro di maestro Giovanni. Alla sua bottega si attribuisce l'altorilievo della lunetta del portale meridionale con l\"'Incoronazione della Vergine\".\nDella met\u00e0 del XIV secolo \u00e8 invece il bassorilievo del portale principale con la \"Crocifissione\".\nL'esterno del duomo \u00e8 decorato con altre statue e rilievi trecenteschi, nonch\u00e9 da sei patere veneto-bizantine.\nCampane.\nIl campanile ospita al suo interno un concerto di 4 campane in scala lidia di Si2, montate a slancio friulano. Sono state fuse inizialmente dalla ditta De Poli di Revine Lago (TV) nel 1962 e a seguito del crollo del campanile avvenuto il 15 settembre 1976 a causa del terremoto del Friuli il 6 maggio dello stesso anno, le campane prima, terza e quarta si ruppero e vennero rifuse dalla ditta Capanni di Castelnovo ne' Monti nel 1993. L'unica campana a salvarsi fu la seconda.\nInterno.\nL'interno presenta una pianta a croce latina con navata unica e con un ampio e luminoso transetto, sul quale si prospettano gli archi trionfali dei tre absidi, affiancati da due torri.\nAll'interno si conservano importanti affreschi del XIV secolo:\nSopra il portale di destra si trova il \"Compianto sul Cristo morto\" in legno dipinto e dorato, composto da otto statue e che risale al 1530.\nAgli inizi del XVI secolo risalgono il fonte battesimale, le due acquasantiere e la lastra tombale della famiglia Antonini, opere di Bernardino da Bissone.\n\u00c8 andato perduto il ciclo di affreschi del primo XV secolo che decorava la volta della cappella del Gonfalone. Erano presenti affreschi di Domenico Lu Domine ed Antonio Baietto che raffiguravano:\nNell'abside di destra \u00e8 conservato un Vesperbild in pietra del primo Quattrocento.\nMummie.\nNel 1647 durante i lavori di ampliamento del duomo, vennero alla luce una ventina di corpi mummificati. La conservazione dei corpi \u00e8 dovuta all'azione combinata del sottosuolo, ricco di solfati di calcio, e della presenza di un fungo con grande capacit\u00e0 idrovora, il \"Hypha bombycina\"; in questo modo i corpi si sono incartapecoriti in tempi rapidi.\nOra cinque mummie sono esposte nella cripta del battistero di San Michele e rappresentano un patrimonio di inestimabile interesse antropologico per conoscere il modo di vita degli abitanti friulani dei secoli passati."}
{"id": "2059594", "revid": "71155", "url": "https://it.wikipedia.org/wiki?curid=2059594", "title": "Lucca Comics and Games", "text": ""}
{"id": "2059599", "revid": "24443", "url": "https://it.wikipedia.org/wiki?curid=2059599", "title": "Colle di Valcornera", "text": "Il Colle di Valcornera (\"Col de Valcorni\u00e8re\" in francese) (3066 ), su alcune carte riportato anche come \"Valcournera\", \u00e8 un valico della Alpi Pennine che mette in comunicazione la Comba di Valcornera, diramazione dell'alta Valpelline nel comune di Bionaz, con il Vallone di Cignana, diramazione dell'alta Valtournenche, nel comune di Valtournenche.\nDescrizione.\nIl colle \u00e8 una profonda depressione rocciosa fra la Punta di Fontanella e le Punte di Valcornera e costituiva un'antica via di comunicazione fra Valpelline e la Valtournenche; oggi il valico \u00e8 frequentato da alpinisti in transito fra il rifugio Prarayer ed il rifugio Perucca-Vuillermoz.\nDal punto di vista orografico il valico si trova nelle Alpi del Weisshorn e del Cervino (sottosezione delle Alpi Pennine) e separa la Catena Bouquetins-Cervino (a nord) dalla Catena Luseney-Cian (a sud).\nAccesso.\nDal rifugio Prarayer, in Valpelline, si passa il torrente Buthier su di un ponte situato poco sopra l'estuario del torrente nel lago di Place Moulin, di l\u00ec si segue il sentiero sino all'Alpe Chardonney (2364\u00a0m s.l.m.). Dall'Alpe si abbandona il fondo sassoso e sconvolto dalle acque della Comba e si risalgono i pendii erbosi sul lato destro orografico, si supera una fascia rocciosa e si giunge al valico attraverso un ampio canalone detritico.\nDal rifugio Perucca-Vuillermoz (versante Valtournenche) il valico \u00e8 visibile direttamente dal rifugio ed il valico viene raggiunto con il sentiero che si appoggia al bastionata che si trova di fianco al valico."}
{"id": "2059602", "revid": "767487", "url": "https://it.wikipedia.org/wiki?curid=2059602", "title": "Oceano da Cruz", "text": "Carriera.\nGiocatore.\nClub.\nOceano e la sua famiglia sono emigrati dalle isole di Capo Verde in Portogallo quando era ancora un bambino. \u00c8 probabilmente uno dei migliori calciatori capoverdiani di tutti i tempi. Ha iniziato la carriera nell'Almada, prima di trasferirsi al Nacional.\nSuccessivamente, \u00e8 stato acquistato dallo Sporting, per il quale ha giocato dal 1984 al 1990 e, in seguito, dal 1994 al 1998, dove \u00e8 sempre risultato tra i migliori calciatori del Portogallo, nonostante il suo club non abbia mai vinto n\u00e9 un campionato, n\u00e9 una coppa nazionale. Ha giocato per la Real Sociedad, confermandosi come uno dei migliori centrocampisti.\nDopo essere tornato allo Sporting, si \u00e8 trasferito al per chiudere la carriera, al termine del campionato 1998-1999.\nNazionale.\nHa ottenuto cinquantaquattro presenze per il e ha segnato otto reti. La sua prima apparizione \u00e8 datata 30 gennaio 1985, in una sconfitta per tre a due contro la . L'ultima partita, invece, \u00e8 stata la sconfitta (0-3) del 22 aprile 1998 con l'.\nComunque, \u00e8 diventato un calciatore titolare della squadra soltanto negli anni 1990, quando ha acquistato un ruolo importante nella selezione portoghese e l'ha guidata al , dove la squadra ha raggiunto i quarti di finale. \u00c8 stato presente anche nelle qualificazioni per il , che il Portogallo non ha raggiunto.\nAllenatore.\nDopo essersi ritirato come calciatore, nel 2009 diventa allenatore della Nazionale di calcio del Portogallo Under-21. In seguito ha guidato come vice allenatore lo Sporting Lisbona e l'Uni\u00e3o Leiria. Dopo aver guidato la squadra giovanile dello Sporting, il 5 ottobre 2012 viene promosso ad allenatore della prima squadra."}
{"id": "2059608", "revid": "1718925", "url": "https://it.wikipedia.org/wiki?curid=2059608", "title": "Zlata Filipovi\u0107", "text": "Biografia.\nNel libro \"Diario di Zlata\" la guerra in Jugoslavia \u00e8 vista attraverso gli occhi di una bambina, che a 11 anni si vede rubare l'infanzia. \nZlata trova nel diario un'amica nel quale raccontare e confidare tutti i suoi segreti, le proprie idee, i suoi pensieri, le sue impressioni e i suoi sentimenti. A questo diario ha dato un nome, Mimmy, rendendola cos\u00ec reale, come fosse un'amica vera con cui si pu\u00f2 confidare ogni volta che vuole.\nNel diario Zlata descrive la lunga e sanguinosa guerra scoppiata nella sua citt\u00e0, a Sarajevo.\nQuesta guerra ha distrutto tutto, ha allontanato Zlata e altre milioni di persone, dai propri parenti e amici. Zlata ha dovuto abituarsi al coprifuoco, a rifugiarsi in fretta insieme ai genitori in seminterrati bui e freddi per evitare di essere uccisa dalle bombe, alla mancanza di cibo, di acqua, di luce elettrica e di gas.\nDurante la guerra perde molti suoi parenti ed amici, molti dei quali sono scappati da Sarajevo o peggio ancora, sono morti.Zlata in preda alla disperazione si chiede: \"Io amavo la mia infanzia e ora una terribile guerra mi sta portando via tutto. Perch\u00e9 ?\"\nL'unica cosa che Zlata desidererebbe \u00e8 che ritorni la pace. Zlata diede la sua autorizzazione per far pubblicare il suo diario, in modo da far sapere a tutti della guerra che ha vissuto. Del diario sono state vendute pi\u00f9 di un milione di copie in tutto il mondo ed \u00e8 stato tradotto in 35 lingue diverse.\nAlcune agenzie giornalistiche e media le aggiudicarono l'appellativo di \"Anna Frank di Sarajevo\". Ma a differenza di Anna Frank, Zlata e la sua famiglia sopravvissero al conflitto, scappando a Parigi nel 1993 dove si fermarono per un anno.\nFrequent\u00f2 il St. Andrew's College, Dublin senior school, proseguendo e laureandosi poi all'Universit\u00e0 di Oxford nel 2001 con una tesi in scienze umane.\nAttualmente vive a Dublino."}
{"id": "2059609", "revid": "287204", "url": "https://it.wikipedia.org/wiki?curid=2059609", "title": "C'\u00e8 del marcio", "text": "C'\u00e8 del marcio \u00e8 il quarto romanzo della serie di Jasper Fforde che ha per protagonista la detective letteraria Thursday Next. Rappresenta la continuazione diretta della storia narrata nel precedente \"Il pozzo delle trame perdute\".\nIl titolo proviene dal celebre atto I - scena IV dell\"'Amleto\" di William Shakespeare: \"C'\u00e8 del marcio nel regno di Danimarca\".\nTrama.\nIl libro narra il ritorno di Thursday Next al mondo reale (o esterno a quello dei libri), nella citt\u00e0 natale Swindon, accompagnata da Amleto, Principe di Danimarca, la cui escursione al di fuori del mondo dei libri rappresenta il filo conduttore dell'intera trama.\nThursday \u00e8 ancora il \"Banditore\" di \"Giurisfiction\", il corpo di polizia interno alla narrativa, ed \u00e8 sulle tracce del Minotauro, sfuggitole alla fine del precedente romanzo; in realt\u00e0 Thursday \u00e8 stanca di vivere nei libri e pertanto vuole tornare al suo mondo, e cercare di riavere indietro l'amato marito Landen, che era stato sradicato dal flusso del tempo da un ufficiale corrotto della \"Cronoguardia\", al soldo della \"Goliath Corporation\" nel 1947. Nonostante Landen sia stato sradicato, Thursday ha portato a termine la gravidanza dando alla luce il figlio Friday Next, che in occasione della vicenda narrata ha due anni d'et\u00e0.\nThursday e Friday si trasferiscono cos\u00ec in casa della madre di lei Wednesday a Swindon, insieme ad Amleto, che nel mondo reale \u00e8 tormentato dalla necessit\u00e0 di sapere cosa il pubblico dei lettori e dei frequentatori di teatro pensino di lui. Il suo timore principale \u00e8 di essere giudicato un eterno indeciso. Wednesday \u00e8 sempre molto ospitale, e la sua funzione principale sembra essere quella di offrire continuamente t\u00e8 e torta Battenberg ai suoi numerosi e particolari ospiti, fra i quali Emma Hamilton, Otto von Bismarck, e un'intera famiglia di dodo, compresa la gi\u00e0 nota Pickwick. La Hamilton e Bismarck si trovano in casa per un periodo di riposo, mentre il padre di Thursday (reintegrato in servizio attivo nella Cronoguardia) appare impegnato nella sistemazione di alcuni momenti storici che li riguardano, come la morte di Orazio Nelson nella battaglia di Trafalgar e la contesa danese-prussiana sul territorio dello Schleswig-Holstein.\nNonostante le pregresse infrazioni che l'avevano indotta a fuggire nel Mondo dei Libri, Thursday riesce a riavere il suo precedente incarico di detective letteraria presso le OPS-27 e rincontra i suoi vecchi colleghi d'un tempo. Purtroppo la squadra \u00e8 impegnata nella ricerca dei libri danesi, che sono stati banditi su tutto il territorio inglese, e che quindi Thursday e gli altri ipotizzano di trafugare clandestinamente nel Galles per evitarne la distruzione. In assenza di Thursday, Yorrick Kaine si \u00e8 alleato con la Goliath Corporation, che ha in programma la trasformazione in una struttura ecclesiastica, ed ha iniziato un programma di propaganda delle proprie attivit\u00e0 benefiche e dimostrazione tangibile del proprio pentimento. Kaine, che mostra di aver misteriosamente soggiogato le volont\u00e0 dei membri del parlamento e di chiunque gli si avvicini, pianifica di sbarazzarsi dell'anziano presidente George Formby, che si tiene di regola a debita distanza da lui e rappresenta il suo unico vero antagonista politico credibile. Utilizzando questa incomprensibile influenza, Kaine ha convinto l'Inghilterra che il suo peggior nemico sia la Danimarca, e fra gli altri provvedimenti ha bandito tutte le merci di fabbricazione danese, e in particolare i libri. Yorrick, che \u00e8 in realt\u00e0 originario del mondo dei libri, ha assunto una killer per uccidere Thursday, che sa essere per lui l'unica vera minaccia. Si tratta di Cindy Stoker, moglie dell'amico Spike, l'ammazzavampiri, il quale non sospetta minimamente quale sia la vera attivit\u00e0 della donna. Il padre di Thursday avvisa la protagonista che Cindy tenter\u00e0 tre volte di ucciderla, e che alla terza la killer morr\u00e0. Thursday \u00e8 preoccupata quindi per la sofferenza che questo causer\u00e0 a Spike, e tenta pi\u00f9 volte inutilmente di dissuadere Cindy dal suo intento criminoso.\nIl padre di Thursday l'ammonisce inoltre che le ambizioni di Kaine potrebbero causare un'apocalisse nucleare, e che solo lei potr\u00e0 fermarlo. Inoltre la protagonista riceve la visita di due agenti di Giurisfiction che conosce bene, (Mrs Tiggy-Winkle e l'Imperatore Zhark) che le riferiscono i problemi che stanno nascendo nel Mondo dei Libri: in assenza del suo protagonista, l'Amleto si \u00e8 fuso con Le allegre comari di Windsor generando una nuova rappresentazione dal titolo \"Le allegre comari di Elsinore\", che si rivela di qualit\u00e0 scadente rispetto alle originali (l'Imperatore Zhark, nel giudicarla, le dice che la nuova opera \"ci mette un sacco a diventare divertente, e quando finalmente lo diventa muoiono tutti\"). A tutto ci\u00f2 si aggiunge la necessit\u00e0 di trovare qualcuno che si occupi di Friday in sua assenza.\nLa Goliath Corporation ha deciso di trasformarsi in nuova religione mondiale allo scopo di evitare le catastrofiche conseguenze di una profezia secondo cui la compagnia croller\u00e0 a meno che questa trasformazione non avvenga. Thursday incontra il CEO presso la sede della Goliath nell'Isola di Man il quale le promette che lo sradicamento di Landen verr\u00e0 tolto in cambio del suo perdono. In effetti Thursday si rende conto che ha concesso il suo perdono sotto l'effetto di una sorta di condizionamento mentale; ad ogni modo il ritorno di Landen nel flusso temporale \u00e8 graduale e intermittente. Landen appare e scompare, e sulle prime ha difficolt\u00e0 a credere a tutto quel che Thursday gli racconta sul suo sradicamento; egli ricorda il periodo dello sradicamento come una lunga attesa che lei ritornasse da lui. Thursday si impegna nel frattempo in altre disavventure, come il trasporto clandestino in Galles di dieci tir carichi di letteratura danese bandita dall'Inghilterra di Kaine, l'individuazione, con l'aiuto del suo amico Neanderthal, di un clone illegale ancora in vita di William Shakespeare che possa riparare \"Le allegre comari di Elsinore\" permettendo il rientro di Amleto nel mondo dei libri, ed insegnare a Friday a parlare.\nMa il compito pi\u00f9 arduo \u00e8 la vittoria della finale di Croquet Superhoop 1988 da parte della squadra locale, Swindon Mallets. Solo cos\u00ec Thursday potr\u00e0 infatti impedire a Kaine e alla Goliath di prevalere, evitando la fine del mondo secondo una profezia. La squadra degli Swindon Mallets \u00e8 stata per\u00f2 decimata da minacce e intimidazioni da parte della Goliath, per cui Thursday stringe un patto con i Neanderthal: loro giocheranno a croquet, e in cambio Thursday li aiuta a sconfiggere la loro sterilit\u00e0 congenita. La vittoria nella finale arriva anche a seguito di una serie di esperienze di pre-morte di Thursday, che si ritrova in una stazione di servizio mai costruita sull'autostrada M4, che \u00e8 in realt\u00e0 una linea di confine con l'aldil\u00e0, dalla quale con l'aiuto di Spike Thursday aveva salvato l'anziano presidente Formby.\nIl capitolo finale contiene particolari paradossi spazio-temporali, nei quali Thursday incontra se stessa invecchiata ed apprende cos\u00ec, nel momento in cui le viene profetizzato che la sua morte non potr\u00e0 avvenire prima di aver letto i dieci romanzi pi\u00f9 noiosi al mondo, che sua nonna, la nonna Next che le aveva raccontato di essere vincolata da una simile profezia, \u00e8 in realt\u00e0 se stessa che viaggiando nel tempo ha incontrato la giovane Thursday aiutandola a non dimenticare Landen."}
{"id": "2059646", "revid": "1543377", "url": "https://it.wikipedia.org/wiki?curid=2059646", "title": "Municipalit\u00e0 locale di Moses Kotane", "text": "Moses Kotane \u00e8 una municipalit\u00e0 locale (in inglese Moses Kotane Local Municipality) appartenente alla municipalit\u00e0 distrettuale di Bojanala della provincia del Nordovest in Sudafrica.\nIl suo territorio si estende su una superficie di ed \u00e8 suddiviso in 30 circoscrizioni elettorali (\"wards\"). Il suo codice di distretto \u00e8 NW375.\nGeografia fisica.\nConfini.\nLa municipalit\u00e0 locale di Moses Kotane confina a nord con quella di Thabazimbi (Waterberg/Limpopo), a est con quella di Madibeng, a sud con quelle di Rustenburg e Kgetleng Rivier e a ovest con quella di Ramotshere Moiloa (Ngaka Modiri Molema)."}
{"id": "2059647", "revid": "72396", "url": "https://it.wikipedia.org/wiki?curid=2059647", "title": "Gazzetta", "text": "Si intende per gazzetta un giornale di notizie. Il termine ha avuto una notevole fortuna nei primi secoli della storia del giornalismo (XVII e XVIII secolo), mentre a partire dal XX secolo ha conosciuto un regresso.\nI fogli di notizie manoscritti.\nI fogli di notizie manoscritti furono una delle prime esperienze del giornalismo. La loro origine \u00e8 remota. Nel Medioevo circolavano in Europa, tra banchieri e commercianti, gli avvisi, sorta di bollettini scritti a mano contenenti offerte di compravendita, prezzi delle merci, date delle fiere e simili. A partire dagli ultimi anni del XV secolo apparvero i primi avvisi a stampa, che trattavano solitamente un solo argomento di carattere generale o locale. Venivano venduti dalle stesse stamperie che li producevano, ma anche nelle botteghe dei librai e nelle strade (dai venditori ambulanti). Non avevano periodicit\u00e0 regolare: venivano stampati quando si era accumulato sufficiente materiale per comporre 4 o 8 pagine e contenevano numerose illustrazioni. Non possono essere considerati gli antenati dei giornali in quanto mancava loro il requisito fondamentale della periodicit\u00e0, ma inaugurarono una stagione di fogli stampati a carattere pubblico, diversamente da quanto avveniva nelle comunicazioni private degli avvisi tra commercianti.\nNel 1536 il governo della Repubblica di Venezia decise di diffondere un foglio di avvisi con notizie ufficiali sull'andamento della crisi con l'impero turco. Tali \"fogli avvisi\" (manoscritti di piccolo formato di 4-8 pagine) erano venduti settimanalmente a due soldi. Dal momento che la moneta da due soldi si chiamava gaxeta, i fogli assunsero il nome di tale moneta, italianizzato poi in gazzetta. Successivamente, il termine pass\u00f2 a indicare qualsiasi giornale periodico recante le notizie che meritassero di essere conosciute dagli abitanti di una citt\u00e0 (e del territorio che gravitava su di essa): dalle relazioni tra gli Stati, alle notizie riguardanti la corte, ai corsi delle valute estere.\nQueste raccolte di articoli conobbero un grande sviluppo nei due secoli successivi. In Germania la banca dei Fugger pubblic\u00f2 un giornale manoscritto che conteneva notizie politiche e commerciali. In Inghilterra i fogli di notizie circolavano all'interno di ciascuna contea; descrivevano l'attivit\u00e0 della Corte, che veniva divulgata e commentata liberamente. Essi sopravvissero anche 50 anni dopo l'avvento del giornale stampato.\nIl XVII secolo.\nDurante le guerre che insanguinarono l'Europa nel XVII secolo, i fogli di notizie furono utilizzati come veri e propri strumenti di propaganda nelle mani dei partiti e i loro estensori \u2013 rigorosamente anonimi \u2013 furono perseguiti senza sosta. I re emisero le ordinanze pi\u00f9 restrittive nei loro confronti, minacciando le sanzioni pi\u00f9 gravi.\nIn Francia, dove la lettura dei fogli di notizie era diventata uno dei passatempi preferiti della Corte reale, ciascuna famiglia nobile aveva un gazzettiere (o novellista) a libro paga, incaricato di segnalare tutti gli scandali e tutte le avventure piccanti che accadevano in citt\u00e0. Ad esempio, il cardinale Giulio Mazzarino pagava dieci franchi al mese un estensore di nome Portal affinch\u00e9 \u201cgli fornisse notizie fresche ogni settimana\u201d. Essendo un lavoro non regolato dalla legge, per un gazzettiere era essenziale ottenere la protezione, o almeno la benevolenza, delle autorit\u00e0. I gazzettieri erano anche esposti alle ritorsioni delle persone che prendevano di mira, che talvolta non esitavano a vendicarsi personalmente per essere stati messi alla berlina.\nIl XVIII secolo.\nI fogli di notizie conobbero una nuova stagione di popolarit\u00e0 durante le dispute religiose e teologiche nel XVIII secolo. In Francia le \u00abNouvelles eccl\u00e9siastiques\u00bb svolsero un ruolo importante nella lotta dei giansenisti contro i gesuiti. Manoscritte fino al 1728, furono poi stampate clandestinamente, incorrendo pi\u00f9 volte nella condanna del Parlamento. Durante il regno di Luigi XV si ebbe l'esempio pi\u00f9 riuscito di gazzetta manoscritta, le \u00abM\u00e9moires secrets pour servir \u00e0 l'histoire de la R\u00e9publique des Lettres\u00bb di Louis Petit de Bachaumont (1690-1771), foglio satirico e clandestino che godette di una solida reputazione per lungo tempo.\nIl Settecento vide anche l'ascesa delle gazzette a stampa, che raggiunsero in questo secolo un ampio livello di diffusione. Le gazzette scritte a mano scomparvero gradualmente.\nLa produzione delle notizie.\nTutte le pubblicazioni erano anonime; gli estensori potevano incorrere in qualsiasi momento nel sequestro da parte dell'autorit\u00e0 giudiziaria. Nonostante ci\u00f2 i fogli di notizie ebbero una larga diffusione.\nA Parigi, i gazzettieri di professione avevano creato una rete di raccolta delle notizie che copriva tutti i luoghi \u201csensibili\u201d della capitale: i Giardini del Lussemburgo, la sala del palazzo, il Giardino delle Tuileries, il giardino del Palazzo Reale, ecc.\nDapprima le notizie venivano raccolte e lavorate, poi venivano vendute ai clienti (le famiglie nobili e, in generale, le persone facoltose). Nel tempo i rapporti divennero consolidati assumendo le caratteristiche di una normale relazione tra cliente e fornitore. I gazzettieri pi\u00f9 organizzati avevano alle proprie dipendenze dei copisti che s'incaricavano di moltiplicare le gazzette per i numerosi clienti. Alcuni avevano anche dei corrispondenti dai villaggi. Nei principali Paesi europei i fogli di notizie giunsero ad avere un elevato numero di abbonati.\nSulla pagina, gli articoli apparivano senza titolo ed erano ordinati semplicemente in base alla data. Il numero delle pagine era stabile (otto, con i suoi multipli e sottomultipli); un abile gazzettiere era in grado di spuntare un prezzo pi\u00f9 alto nel caso in cui le pagine fossero pi\u00f9 di otto. Gli argomenti trattati erano i pi\u00f9 diversi: dalle questioni diplomatiche alle novit\u00e0 della moda, dai dibatti letterari alla cronaca scandalistica.\nDal punto di vista dello stile di scrittura prevaleva la forma epistolare. Tra le pagine interne vi era per\u00f2 la possibilit\u00e0 di trovare articoli scritti con altri stili: quello polemico del \"pamphlet\" o quello satirico.\nCon l'avvento delle gazzette a stampa (rigorosamente controllate dalla pubblica autorit\u00e0, che rilasciava il \u201cprivilegio di stampa\u201d) i fogli di notizie non scomparvero, anzi continuarono per svariati decenni. A differenza delle gazzette a stampa, che erano costrette ad utilizzare un linguaggio molto controllato e \u201cpaludato\u201d, i fogli di notizie avevano un ritmo pi\u00f9 brillante e un linguaggio pi\u00f9 aperto.\nNascita e diffusione delle gazzette a stampa.\nA partire dal 1588 l'erudito austriaco Michel Eyzinger stamp\u00f2 a Colonia, in Germania, la \"Postrema Relatio Historica\", una pubblicazione a cadenza semestrale che raccoglieva gli avvenimenti pi\u00f9 importanti del periodo appena trascorso. Su questo modello, sempre nella citt\u00e0 tedesca, usc\u00ec a partire dal 1594 il \"Mercurius Gallobelgicus\", che presentava notizie di tipo politico-istituzionale e poteva contare fino a 100 pagine.\nLe prime gazzette a stampa coabitarono a lungo con avvisi e fogli di notizie manoscritti, diffondendosi dapprima nelle citt\u00e0 dell'Europa centrale (Anversa, Strasburgo), per poi diramarsi, nell'arco del XVII secolo, nel resto del continente (Vienna, Londra).\nL'esperienza della \"gaxeta\" fu circoscritta alla Venezia del XVI secolo e alla forma manoscritta. Per vedere sul suolo italiano una gazzetta stampata si dovette attendere il secolo successivo. Nel 1636 il granduca di Toscana, Ferdinando II, concesse a Lorenzo Landi e Amatore Massi il privilegio di stampare una gazzetta a Firenze. Seguirono Milano l'anno seguente e Genova nel 1639.\nLe prime gazzette a stampa non recavano titolo, uscivano con periodicit\u00e0 settimanale o quindicinale ed erano composte da 4 pagine in formato 15 x 23 cm (corrispondenti al formato in ottavo). Presentavano un minuto notiziario locale, accompagnato talvolta da notizie riguardanti la casa regnante. L'approvvigionamento delle notizie dai quattro angoli di una nazione era molto lento: tra l'evento e la rispettiva comparsa della notizia scritta potevano passare anche venti giorni. In tutta Europa l'attivit\u00e0 giornalistica e di stampa era sottoposta al regime di esclusiva concesso dal monarca (di qui la definizione di \"gazzetta privilegiata\"), che limitava non di poco la libert\u00e0 degli stampatori. In tutta Europa era obbligatorio, infatti, stampare giornali solo nelle tipografie autorizzate. Di solito il numero delle tipografie era estremamente basso (solo una-due per citt\u00e0), in modo da stringere maggiormente il controllo sui giornali. Inoltre i compilatori dovevano fare i conti con la censura preventiva.\nIn Svizzera \u00e8 documentato il \"Rorschacher Monatsschrift\", un periodico composto da 6 a 12 pagine, il cui contenuto rimane essenzialmente legato ad un riassunto degli avvenimenti pi\u00f9 importanti del mese. Per stampare il periodico, lo stampatore Leonard Strauss si avvale dell'aiuto di Samuel Dilbaum, che raccoglie e compila le varie notizie.\nIl mestiere di giornalista inizia ad acquisire una sua autonomia. Nel 1609 compare nei pressi di Augusta (Germania) il primo periodico settimanale, l\"Avisa Relation oder Zeitung\".\nAccanto a questi giornali ufficiali, sottomessi al controllo del sovrano e degli organi governativi, si sviluppano forme di giornalismo clandestino, in particolare nei Paesi Bassi, dove la capacit\u00e0 tecnica degli stampatori era sostenuta da un forte senso di libert\u00e0 di espressione. Si diffondono i \u00abcoranti\u00bb (dall'olandese \"krant\", \"giornale\"), fogli di notizie che sfuggono al controllo e al visto ufficiale delle autorit\u00e0. Il loro capostipite esce ad Amsterdam nel 1618, con il titolo \"Courante uyt Italien, Duytslandt &amp; C.\". La diffusione dei coranti nel resto d'Europa sfugg\u00ec ai controlli della censura e degli organi governativi, anche grazie alla potente rete commerciale olandese, collegata con i principali porti dell'epoca. Sull'esempio olandese, nel 1625 nacque in Inghilterra il settimanale \"Mercurius Britannicus\".\nSe viene ancora trascurata l'importanza del titolo, che rimane descrittivo e non di facile memorizzazione, rilievo maggiore assume l'impaginazione: l'ordine delle notizie risponde a un criterio d'importanza, a testimonianza di un primo tentativo di selezione e gerarchizzazione del materiale informativo. Nella seconda met\u00e0 del secolo, le gazzette si ampliano: vengono raddoppiate le pagine e la periodicit\u00e0 diviene bisettimanale. Iniziano ad essere vendute nelle stesse stamperie che le producono, oppure nelle botteghe librarie. Pur avendo durata breve, la tiratura media si attesta sulle 200 copie, arrivando nei casi pi\u00f9 fortunati alle 1000.\nLe gazzette dei secoli XVII e XVIII.\nLa figura del gazzettiere seicentesco.\nMentre oggi i professionisti della scrittura giornalistica si definiscono \"giornalista\" e \"cronista\", nel Seicento-Settecento furono usate altre denominazioni. Alcune erano neutre:\nAltre avevano una connotazione negativa:\nI resoconti dei menanti circolavano per mezzo della posta, un complesso sistema di corrieri e stazioni che da Roma si diramava verso le altre regioni d'Italia e d'Europa. Roma nel XVI secolo era il centro postale pi\u00f9 importante d'Italia e forse d'Europa. Tra i pochi novellieri romani di cui sono stati tramandati i nomi vi furono Guido Gualtieri, Giovanni Poli (il pi\u00f9 affidabile del suo tempo: tra i suoi clienti vi era persino l'Imperatore Filippo II), Orazio Renzi e Maurizio Cattaneo.\nLa professione di menante o gazzettante garantiva cospicui guadagni, giustificati dall'elevato interesse verso le notizie riservate e segrete (i loro fogli venivano chiamati \u201cAvvisi segreti\u201d), di cui non mancava mai la richiesta. I principali acquirenti erano duchi e principi, ma anche signorotti locali. Quando gli scrittori di avvisi, notata la predilezione dei lettori per le notizie piccanti e diffamatorie, cominciarono a speculare eccitando la curiosit\u00e0 con la maldicenza, principi, signorotti e cortigiani aumentarono l'offerta per garantirsi l'esclusiva nella propria citt\u00e0. I profitti dei menanti lievitarono ulteriormente.\nLa prima citt\u00e0 ad emanare provvedimenti contro gli scrittori di avvisi fu Venezia. Nel 1567 il Consiglio dei Dieci viet\u00f2 la diffusione di notizie scritte \u00abdi qualsivoglia sorte\u00bb sotto la pena di cinque anni di galera o dieci di bando dallo Stato. L'assenza di condanne definitive dimostra che le proibizioni si rivelarono inefficaci, ma \u00e8 anche segno del fatto che il governo non aveva interesse ad aumentare la curiosit\u00e0 popolare attorno a uno scritto proprio per il fatto che questo veniva proibito. Nello stesso periodo apparvero i primi atti repressivi nello Stato Pontificio. Il 17 marzo 1572 Papa Pio V eman\u00f2 la bolla \"Constitutio contra scribentes, exemplantes et dictantes monita, vulgo dicta \u201cgli avvisi e ritorni\u201d\", che comminava pesanti sanzioni ai trasgressori (per la verit\u00e0, non era punita la redazione e la diffusione degli avvisi in s\u00e9, ma il loro uso volto ad offendere o pregiudicare la buona reputazione \u00abde' pi\u00f9 qualificati cittadini\u00bb). Il successore Gregorio XIII, il 1\u00ba settembre dello stesso anno, firm\u00f2 una bolla analoga, \"Contra famigeratores nuncupatos et menantes\" (prima citazione del termine in un documento ufficiale). La pubblicazione di Avvisi era definita \u201carte nuova\u201d, \u201carte ritrovata da poco\u201d. Gli Avvisi di notizie erano proibiti. I \u201cmenanti\u201d erano puniti a pena di bollo (cio\u00e8 una pesante tassa) e galera. Il Governatore dell'Urbe, chiamato ad applicare le bolle papali, poteva bandire (attraverso l'emissione di un \u201cbando\u201d) un novellante, precludendogli cos\u00ec la possibilit\u00e0 di diffondere notizie. Un bando del 1586 specificava che i calunniatori anonimi a mezzo stampa erano equiparati ai ladri e ai sicari, quindi erano passibili della pena di morte.. Un ulteriore provvedimento del 1602 impose l'ordine di sottoporre qualsiasi scrittura al permesso del Governatore di Roma Si conoscono i nomi di tre condannati a morte: Annibale Cappello, giustiziato il 14 novembre 1587, Bernardo Stitolari, giustiziato nel 1685, don Gaetano Volpini, giustiziato nel 1720.\nA Genova, invece, lo Stato non ritenne opportuno proibire la redazione di fogli avvisi. Per questa ragione si ebbero, per diversi anni, due gazzette in concorrenza tra loro: quella di Michele Castelli, filo francese, e la gazzetta di Alessandro Botticella, vicina agli interessi della Spagna.\nLa pubblicazione di notizie indesiderate provoc\u00f2 la soppressione immediata di alcune gazzette: nel 1664 fu chiusa d'autorit\u00e0 quella di Rimini; a Torino la gazzetta venne soppressa nel giugno 1669; la stessa sorte accadde nel 1690 ai giornali militari stampati a Venezia. Anche nella tollerante Genova le gazzette furono soppresse nel 1682; il divieto venne tolto entro la fine dello stesso anno, ma solo per i fogli di notizie compilati da persone di fiducia del governo.\nLe prime gazzette a titolo.\nI contenuti delle gazzette erano vari: oltre alle notizie recenti, si menzionavano i libri pi\u00f9 venduti, e che avevano portato fama ai loro autori; si parlava delle giostre, dei balli e, in generale, delle feste che si svolgevano nelle citt\u00e0 importanti. Anche il teatro aveva il suo spazio. Inoltre, si indicavano gli andamenti delle epidemie, le disgrazie particolari e tutto ci\u00f2 che viene indicato sotto la rubrica \u00abfatti diversi\u00bb (\"faits divers\" in francese).\n\"La Gazette\", compilata dall'ex medico Th\u00e9ophraste Renaudot, inizia ad uscire a Parigi nel 1631 per volere del cardinale Richelieu. Presenta inizialmente 4 pagine in piccolo formato e la tiratura non arriva alle mille copie. In seguito, grazie a supplementi dedicati ad eventi particolari e all'inserimento di piccoli annunci pubblicitari, le copie vendute aumentano sensibilmente, consentendo al compilatore di abbassare il prezzo di vendita. In quarant'anni la \"Gazette\" raggiunge la cifra record di dodicimila abbonati.\nBisogner\u00e0 invece attendere il 1777 per vedere la nascita del primo quotidiano francese, il \"Journal de Paris\".\nLa Germania \u00e8 invece la patria del primo quotidiano della storia, \"Notizie fresche degli affari della guerra e del mondo\", pi\u00f9 tardi \"Leipziger Zeitung\", che esce a Lipsia nel 1660.\nIn seguito all'abolizione nel 1695 della legge sul privilegio di stampa (\"Licensing Act\"), ottenuta soprattutto grazie alle rivendicazioni di stampatori e compilatori sulla libert\u00e0 di espressione, comincer\u00e0 le sue pubblicazioni a Londra nel 1702 il primo quotidiano moderno della storia, il \"Daily Courant\", che uscir\u00e0 per 33 anni consecutivi.\nL'altro principale quotidiano dell'epoca, il \"Daily Post\", \u00e8 invece del 1719. Sulle sue pagine compariranno a puntate numerosi romanzi di grandi scrittori quali Jonathan Swift e Daniel Defoe; quest'ultimo apre la lunga serie dei \"feuilletons\" con \"Robinson Crusoe\".\nNei primi anni del XVIII secolo si amplia il numero delle gazzette privilegiate, che iniziano a uscire a Torino, Bologna, Messina, Mantova, Parma, Modena e Rimini, oltre alle citt\u00e0 gi\u00e0 avanzate dal punto di vista della stampa come Venezia, Roma e Genova.\nTra le gazzette pi\u00f9 antiche nate in Italia, sono pervenute fino a noi copie de \"Il Sincero\" di Genova, dei \"Successi del mondo\" di Torino (le quali pubblicazioni dureranno circa trent'anni), del \"Bologna\" (annate scomplete dal 1645 al 1660, complete dall'anno successivo) e della \"Gazzetta di Mantova\" (raccolta completa dal 1689).\nDifferenza tra gazzette e giornali.\nNell'Europa del Settecento, le pubblicazioni periodiche a stampa si dividevano in due tipi: \"gazzette\" e \"giornali\". A differenza delle gazzette, i giornali:\nNei secoli seguenti si \u00e8 assistito ad uno slittamento semantico: il termine \"gazzetta\" ha perso prestigio, per cui il giornale ha occupato il suo spazio. Oggi, ad esempio, si dice \"giornale quotidiano\", non pi\u00f9 \"gazzetta\"."}
{"id": "2059649", "revid": "110157", "url": "https://it.wikipedia.org/wiki?curid=2059649", "title": "Duomo di Tolmezzo", "text": "Il duomo di Tolmezzo, dedicato a san Martino, \u00e8 la principale chiesa di Tolmezzo, in Provincia di Udine. La chiesa \u00e8 assieme alla pieve di Santa Maria Oltre But sede arcidiaconale.\nDescrizione.\nL'attuale edificio risale al 1764, sorge in piazza XX Settembre sul sito dell'antica chiesa di San Martino demolita per far posto alla nuova chiesa progettata dal tolmezzino Domenico Schiavi. La facciata \u00e8 stata completata solo nel 1931. Il campanile \u00e8 coronato da un angelo anemometro.\nAll'interno, costituito da un'unica grande navata, si trovano:\nInteressanti anche la grande acquasantiera di Carlo da Carona (1516), il ciborio attribuito a Bernardino da Bissone, un crocifisso in legno probabilmente del Cinquecento ed un mobile di sagrestia dell'intagliatore cividalese Matteo Deganutti del XVIII secolo.\nElenco degli arcidiaconi.\nElenco degli arcidiaconi della Carnia prima dell'unione con la pieve di Santa Maria Oltre But:\nElenco dei pievani arcidiaconi \"pro tempore\" dopo l'unione dell'arcidiaconato della Carnia con la pieve di Santa Maria Oltre But di Tolmezzo (dal 1777 protonotari apostolici)"}
{"id": "2059650", "revid": "400694", "url": "https://it.wikipedia.org/wiki?curid=2059650", "title": "Mmmh!", "text": "Mmmh! \u00e8 stata una trasmissione di variet\u00e0 andata in onda su Rai 2 nel 2002, scritta da Neri Marcor\u00e8, Lillo &amp; Greg e Serena Dandini, e condotta dai primi tre autori, in quartetto con Rosalia Porcaro. Si trattava di uno show anticonvenzionale nel quale venivano lanciati molti giovani comici, spesso alla loro prima partecipazione televisiva dopo gli stage tenuti sul palco del Teatro Ambra Jovinelli.\nTra le \"guest star\" della trasmissione, si ricordano Paola Minaccioni, i Blues Willies, Caterina e Corrado Guzzanti."}
{"id": "2059654", "revid": "72396", "url": "https://it.wikipedia.org/wiki?curid=2059654", "title": "Bartonella", "text": "Bartonella \u00e8 l'unico genere di Batteri Gram-negativi appartenenti alla famiglia delle Bartonellaceae. Sono note almeno otto specie o sottospecie di Bartonella patogene per l'uomo, delle quali le pi\u00f9 importanti sono \"Bartonella bacilliformis\", agente eziologico della Febbre di Oroya, \"Bartonella henselae\", che causa la cosiddetta \"malattia da graffio di gatto\", e la \"Bartonella quintana\" agente eziologico della \"febbre delle trincee\" o febbre quintana. Sono patogeni intracellulari facoltativi e sono considerati principalmente patogeni opportunisti. Le specie di Bartonella necessitano di un vettore per la trasmissione, generalmente si tratta di pulci, zecche, flebotomi e zanzare.\nStoria.\nLe specie di Bartonella sono patogeni umani da migliaia di anni, questo fu dimostrato grazie al ritrovamento del DNA di Bartonella quintana in un dente umano vecchio di Quattromila anni.\nCaratteristiche.\nLe bartonelle sono parassiti intracellulari, Gram-negativi, di forma bacillare, aerobi, perlopi\u00f9 immobili con l'eccezione di \"B. bacilliformis\" che presenta un ciuffo di flagelli ad un polo della cellula. Crescono bene in terreni di coltura arricchiti con il 5-10 % di sangue di montone o coniglio, e necessitano di un'incubazione in presenza del 5% di anidride carbonica.\nIl meccanismo dell'azione patogena di questo batterio \u00e8 ancora poco noto, tuttavia si ritiene correlato alla lesione delle cellule che vengono parassitate, ovvero emazie e cellule degli endoteli vascolari, con l'emissione di fattori in grado di stimolare una neo-angiogenesi patologica.\nLe infezioni da Bartonelle sono trasmesse solitamente dalla puntura di artropodi ematofagi, per quanto riguarda le specie \"B. bacilliformis\" e \"B. quintana\", mentre la \"B. henselae\" comporta una inoculazione transcutanea del batterio in seguito ad un trauma (il graffio di un gatto)."}
{"id": "2059657", "revid": "161374", "url": "https://it.wikipedia.org/wiki?curid=2059657", "title": "Moses Kotane Local Municipality", "text": ""}
{"id": "2059660", "revid": "287204", "url": "https://it.wikipedia.org/wiki?curid=2059660", "title": "Ribbon", "text": "In informatica un ribbon (\"nastro\", in italiano) \u00e8 un componente delle interfacce grafiche composto da una striscia situata nella parte superiore di una finestra che mette in mostra contemporaneamente tutte le funzioni che un programma pu\u00f2 compiere.\nIl concetto principale alla base del ribbon \u00e8 che tutte le funzionalit\u00e0 del programma sono concentrate in un'unica posizione, in modo tale che non sia necessario navigare su livelli multipli di menu gerarchici, barra degli strumenti o pannello delle applicazioni prima di trovare il comando desiderato.\nDesign.\nUn ribbon pu\u00f2 ospitare bottoni e icone, organizzati a schede (ribbon tab) che raggruppano i comandi per funzionalit\u00e0 simili.\nLa presentazione dei comandi presenti nel ribbon \u00e8 estremamente flessibile: questi possono essere rappresentati come barra degli strumenti, come menu, come una finestra di dialogo, pannello delle applicazioni o anche una pagina web.\nOgni \"ribbon tab\" contiene una serie di chunk. Un \"chunk\" \u00e8 un insieme di comandi relazionati tra loro all'interno di una \"tab\". Questo non solo permette ai gruppi di comandi di essere letti facilmente, ma consente anche di non dover ripetere la stessa parola pi\u00f9 e pi\u00f9 volte nei nomi dei comandi. Un ribbon pu\u00f2 organizzare in schede, delle icone e dei bottoni.\nStoria.\nL'introduzione del ribbon si deve a Microsoft come parte dell'interfaccia utente di Outlook Express 6, presente in Windows XP; anche se conviveva con la classica interfaccia a menu. La Ribbon \u00e8 stata poi abbandonata, fino a quando non \u00e8 stata ripresa in Microsoft Office 2007.\nLo sviluppo di questo nuovo componente dell'interfaccia grafica \u00e8 stato avviato in seguito ad alcune ricerche che hanno mostrato come molti utenti di Microsoft Office fossero all'oscuro di alcune sue funzionalit\u00e0 a causa della difficolt\u00e0 nell'esplorazione dei menu. In Office 2003 erano presenti tre livelli di menu gerarchici, trentuno barre degli strumenti e venti pannelli dell applicazioni, che rendevano difficile la ricerca di funzionalit\u00e0 nuove o di uso meno frequente.\nControversie.\nMolti utenti di \"vecchia data\" si aspettarono la possibilit\u00e0 di scegliere tra l'interfaccia Ribbon e la classica interfaccia a men\u00f9, cosa non possibile. Tuttavia sono disponibili diversi add-on di terze parti per riportare la vecchia interfaccia a menu come un'unica tab.\nConsiderando che da un punto di vista tecnico sarebbe stato semplice per Microsoft continuare ad offrire in opzione l'usuale interfaccia a menu gerarchici, l'\"imposizione\" dell'interfaccia ribbon a centinaia di milioni di utenti oramai abituati all'interfaccia a menu talvolta viene spiegata come una manovra di marketing atta a far \"sentire l'obbligo\" di aggiornarsi alla nuova versione per non apparire incompetenti, infatti un utente abituato da anni all'interfaccia a menu si trova completamente spaesato nell'interfaccia ribbon ed ha difficolt\u00e0 ad eseguire persino le operazioni pi\u00f9 elementari come aprire o salvare un documento."}
{"id": "2059662", "revid": "1378703", "url": "https://it.wikipedia.org/wiki?curid=2059662", "title": "Sizzla", "text": "Cantante raggae, Sizzla segue la corrente di pensiero Bobo Shanti, parte del Rastafarianesimo, ed \u00e8 uno dei principali esponenti del hardcore ragga.\nPolemiche.\nNel 2004, Scotland Yard indaga su Sizzla perch\u00e9 alcune canzoni incitano alla violenza ed all'omicidio, e gli viene negato l'accesso nella Gran Bretagna Nello stesso anno, iniziano le proteste delle associazioni LGBT contro i contenuti omofobici, che portano alla rimozione del cantante dagli artisti del concerto MTV Video Music Awards. Nel 2007 i concerti di Toronto e Montr\u00e9al, nel 2009 i concerti in programma a Bologna e a Bari vengono cancellati per le proteste del pubblico e del movimento LGBT.\nRecentemente, Buju Banton, Beenie Man, Sizzla e Capleton, quattro degli artisti dancehall/raggamuffin pi\u00f9 famosi in Giamaica e nel mondo, hanno firmato un documento, il \"Reggae Compassionate Act\", in cui affermano l'impegno nel cessare di divulgare il messaggio omofobico, sia per quanto riguarda le nuove pubblicazioni, sia per la ripubblicazione di canzoni precedenti, contenenti liriche contro gli omosessuali. Il governo giamaicano ha imposto un divieto di trasmettere testi offensivi e violenti nella musica dancehall."}
{"id": "2059663", "revid": "113952503", "url": "https://it.wikipedia.org/wiki?curid=2059663", "title": "Ghiacciaio di Tsa de Tsan", "text": "Il ghiacciaio di Tsa de Tsan (oppure Tza de Tzan) si trova alla testata della Valpelline, in Valle d'Aosta al confine con il Vallese. La sua massa si appoggia alla T\u00eate de Valpelline ed al Rocher de la Division e sfocia in una seraccata al fianco del rifugio Aosta.\nDescrizione.\nSino agli anni novanta del secolo XX la testata della Valpelline era occupata dal ghiacciaio alto di Tsa de Tsan e dal ghiacciaio des Grandes Murailles, che confluivano nel \"ghiacciaio basso di Tsa de Tsan\", dalla cui bocca usciva il torrente Buthier. La totale scomparsa in seguito a fusione del \"Bas-Glacier\" ha spinto ad omettere \"Haut-Glacier\" nel nome corrente del ghiacciaio rimasto. La scomparsa in tempi relativamente recenti del \"ghiacciaio basso\" ha aperto il problema di rinominare i luoghi: alcuni iniziano a distinguere i due nuovi rami del torrente come \"Buthier de Tsa de Tsan\" e \"Buthier des Grandes Murailles\". Tali nomi, per\u00f2, non sono ancora stati adottati nella cartografia ufficiale della Regione, dove permane cartografato anche il ghiacciaio basso.\nToponimo.\nIl toponimo deriva dalla voce arpitana \"tsa\", indicante l'ultimo alpeggio prima dei ghiacciai, e da \"tsan\" = campo/prato (cf. \"champ\" in francese); \"tsa de tsan\" indica quindi \"ultimo alpeggio del campo/prato\".\nSul lato sinistro orografico della valle, intorno a quota 2600\u00a0m, sono presenti i ruderi di un omonimo alpeggio sovrastante lo scomparso basso ghiacciaio di Tsa de Tsan, alpeggio che ha dato il nome ai ghiacciai circostanti.\nVariazioni frontali.\nI dati disponibili mostrano che nel medio evo l'estensione del ghiacciaio era ridotta.\nCon la piccola era glaciale si \u00e8 verificata una notevole espansione, la confluenza con il ghiacciaio des Grandes Murailles ed il fronte glaciale raggiungeva la quota di 2156 m, poco al di sopra dell'Alpe Gorg\u00e9.\nLa successiva fase di ritiro ha portato ad una nuova separazione dei due ghiacciai, gi\u00e0 segnalata nel 1956 e completata nel decennio seguente. Gli ultimi dati disponibili collocano la fronte del ghiacciaio alla quota di 2.610 metri, con un ritiro superiore al chilometro nell'ultimo secolo. \nDinamica glaciale.\nIl ghiacciaio \u00e8 un sito pilota per l'applicazione di modelli matematici finalizzati alla simulazione della dinamica glaciale. Le simulazioni attuali prevedono una sostanziale scomparsa della parte valliva del ghiacciaio entro il 2050."}
{"id": "2059667", "revid": "1543377", "url": "https://it.wikipedia.org/wiki?curid=2059667", "title": "Municipalit\u00e0 locale di Moretele", "text": "Moretele \u00e8 una municipalit\u00e0 locale (in inglese Moretele Local Municipality) appartenente alla municipalit\u00e0 distrettuale di Bojanala della provincia del Nordovest in Sudafrica.\nIl suo territorio si estende su una superficie di ed \u00e8 suddiviso in 24 circoscrizioni elettorali (\"wards\"). Il suo codice di distretto \u00e8 NW371.\nGeografia fisica.\nConfini.\nLa municipalit\u00e0 locale di Moretele confina a nord con quella di Thabazimbi (Waterberg/Limpopo), a est con quelle di Belabela (Waterberg/Limpopo) e Nokeng tsa Taemane (Metsweding/Gauteng), a sud con il distretto metropolitano di Tshwane (Gauteng) e a ovest con quella di Madibeng."}
{"id": "2059670", "revid": "169395", "url": "https://it.wikipedia.org/wiki?curid=2059670", "title": "Duomo di Gemona del Friuli", "text": "Il duomo di Gemona del Friuli, dedicato a santa Maria Assunta \u00e8 la principale chiesa di Gemona del Friuli, in provincia ed arcidiocesi di Udine; fa parte della forania della Pedemontana.\nStoria.\nCostruito sull'area di una precedente chiesa tra il 1290 ed il 1337, quando venne consacrato dal vescovo di Parenzo Giovanni. Un'epigrafe, murata in facciata, tramanda il nome dell'artefice, Maestro Giovanni, che oltre ad architetto fu anche scultore, ed a lui si attribuiscono il portale e varie sculture che ornano la facciata. Un altro Giovanni, detto Griglio da Gemona, \u00e8 autore delle due pi\u00f9 interessanti opere di scultura in pietra del Friuli del \u2018300. La prima \u00e8 l'enorme statua di san Cristoforo, alta 7 metri, intagliata in 6 blocchi di pietra e realizzata tra il 1331 ed il 1332.\nLa seconda \u00e8 la galleria dell'Epifania, costituita da 9 statue che rappresentano, in un continuum narrativo: l'arrivo del corteo dei magi, l'adorazione ed il sogno dei magi. Alcuni storici dell'arte, per l'insieme delle opere realizzate nella prima met\u00e0 del \u2018300 nell'ambito dei cantieri dei duomi di Gemona e di Venzone, parlano di Scuola di Gemona. La facciata \u00e8 ornata anche da tre rosoni, di cui quello centrale fu realizzato a Venezia tra il 1334 ed il 1336, dallo scultore Maestro Buzeta. Il portale rinascimentale \u00e8 opera di Bernardino da Bissone. Da notare, infine, che l'aspetto odierno della facciata risale ad una drastica riforma ottocentesca risalente agli anni 1825-1826. \nIl duomo \u00e8 separato dal monte \"Glemine\" da una robusta muraglia, che il duplice scopo di proteggerlo dalle frane e di costituire una parte del sistema difensivo della citt\u00e0.\nCampanile.\nA sinistra del duomo \u00e8 posto il campanile, iniziato nel 1341, come riportato da una lapide posta sopra la porta, e terminato nel 1369. \u00c8 opera di Nicol\u00f2 e Domenico, figli di Giovanni Griglio.\nLa struttura \u00e8 costruita con pietre squadrate e culmina con una cuspide in cotto, \u00e8 alta circa 50 m., la cella campanaria \u00e8 aperta da tre trifore ed una bifora.\nAnche il campanile fu completamente distrutto dal terremoto del 1976 e fu totalmente ricostruito.\nLe campane.\nPrima del primo conflitto mondiale il campanile del duomo possedeva quattro campane di fattura molto antica, in particolare il campanone venne fuso nel 1467, la seconda nel 1653, la terza nel 1423 e la quarta nel 1532.\nIl 29 gennaio 1918 anche il campanile del duomo, come tutte le torri della zona, sub\u00ec la requisizione delle campane da parte dell'esercito austro ungarico per produrre con il loro bronzo i cannoni necessari alle battaglie, i soldati infatti fecero precipitare le quattro campane dalla cella campanaria causando la rottura della seconda campana e del campanone.\nLa terza campana invece si salv\u00f2 dalla caduta, per questo venne legata ad un autocarro dai soldati e trascinata per le strade del paese, nonostante alcuni danni la campana fortunatamente si salv\u00f2 e venne nascosta dai parrocchiani per evitare una nuova requisizione.\nTerminata la prima guerra mondiale, con i 3000 cannoni recuperati, si provvide a rifondere le campane. Per la rifusione la parrocchia decise di incaricare la fonderia pontificia Daciano Colbachini di Padova, che fuse nel 1920 quattro campane in Sibemolle maggiore.\nLe quattro nuove campane arrivarono a Gemona il 13 giugno 1921 in occasione della festa di Sant'Antonio da Padova, patrono della Citt\u00e0. Nei giorni successivi vennero issate sulla torre campanaria manualmente tramite vari sistemi di corde e grazie all'impegno di decine di parrocchiani.\nLa campana del 1423 salvata, chiamata \"campana di Dante\", venne posta in esposizione all'interno del duomo, e non insieme alle altre in cella campanaria, per preservare la storicit\u00e0 e la sonorit\u00e0 della stessa.\nNel 1976 a causa del terremoto, in particolare con le due scosse verificatesi in settembre, il campanile croll\u00f2 con le campane ancora all'interno della cella campanaria, nel crollo la quarta campana si danneggi\u00f2 irreparabilmente e venne rifusa, sempre dalla fonderia Colbachini di Padova nel 1982.\nIl concerto attualmente \u00e8 cos\u00ec composto:\nInterno.\nTra le opere conservate all'interno, si possono ricordare l'ancona lignea, con 33 episodi dell'Antico e del Nuovo Testamento, realizzata dal veneziano Andrea Moranzone nel 1391, in cattivo stato di conservazione a seguito dei danni subiti in un incendio, ed un Vesperbild del XV secolo, tema di derivazione austriaca, abbastanza diffuso nel Friuli dell'epoca.\nIl Duomo fu gravemente danneggiato dal sisma che colp\u00ec il Friuli il 6 maggio 1976."}
{"id": "2059671", "revid": "125884130", "url": "https://it.wikipedia.org/wiki?curid=2059671", "title": "Serbatoio idrico a torre", "text": "Un serbatoio idrico a torre o torrino piezometrico \u00e8 un serbatoio sollevato da terra da tralicci in metallo o muratura che viene riempito d'acqua grazie a una pompa alla sua base al fine di garantire la fornitura d'acqua a un bacino d'utenza.\nFunzionamento.\nViene utilizzato negli schemi acquedottistici come riserva e per ottenere una pressione nelle condutture maggiore di quella dell'acquedotto; la pressione allo scarico \u00e8 direttamente dipendente dall'altezza del serbatoio.\nSono opere di notevole altezza perch\u00e9 vincolate al rispetto della linea piezometrica della condotta.Questa soluzione per la fornitura d'acqua si \u00e8 diffusa dalla rivoluzione industriale in poi e il suo funzionamento \u00e8 quanto mai semplice. Una pompa porta l'acqua fino al serbatoio e da qui arriva all'utenza con una certa pressione (dovuta all'energia potenziale gravitazionale). La pressione dell'acqua in uscita alla base del serbatoio \u00e8, per il principio di conservazione dell'energia, minore o uguale a quella raggiunta dalla pompa che riempie lo stesso (vedi Equazione di Bernoulli). La funzione del serbatoio non \u00e8 infatti quella di ottenere acqua in pressione (cosa che viene fatta dalla pompa) ma quella di accumularla per garantire acqua a pressione ragionevolmente costante durante tutto l'arco della giornata, indipendentemente dalle condizioni di utilizzo della rete che sono molto variabili tra il giorno e la notte e comunque tra i vari momenti della giornata.\nFunzioni.\nLe torri possono svolgere una o pi\u00f9 delle seguenti funzioni:\nTipologia.\nSi possono distinguere diverse tipologie di torri piezometriche:\nOve la conformazione topografica sia favorevole, si pu\u00f2 omettere la torre, ponendo il serbatoio direttamente sul terreno, sfruttando un terrazzamento pensile ad una opportuna quota; questi serbatoi possono essere costruiti, a parit\u00e0 di costo, considerando i risparmi della omessa necessit\u00e0 della torre, con una maggiore capacit\u00e0 di accumulo.\nMateriali.\nLe torri piezometriche sono costruite in muratura, in acciaio o in calcestruzzo armato ordinario o precompresso."}
{"id": "2059672", "revid": "164044", "url": "https://it.wikipedia.org/wiki?curid=2059672", "title": "Swindon Town F.C.", "text": ""}
{"id": "2059675", "revid": "161374", "url": "https://it.wikipedia.org/wiki?curid=2059675", "title": "Moretele Local Municipality", "text": ""}
{"id": "2059678", "revid": "180202", "url": "https://it.wikipedia.org/wiki?curid=2059678", "title": "Marchio comunitario", "text": ""}
{"id": "2059680", "revid": "73560", "url": "https://it.wikipedia.org/wiki?curid=2059680", "title": "Fineco", "text": ""}
{"id": "2059683", "revid": "1543377", "url": "https://it.wikipedia.org/wiki?curid=2059683", "title": "Municipalit\u00e0 locale di Rustenburg", "text": "Rustenburg \u00e8 una municipalit\u00e0 locale (in inglese Rustenburg Local Municipality) appartenente alla municipalit\u00e0 distrettuale di Bojanala della provincia del Nordovest in Sudafrica.\nIl suo territorio si estende su una superficie di ed \u00e8 suddiviso in 36 circoscrizioni elettorali (\"wards\"). Il suo codice di distretto \u00e8 NW373.\nGeografia fisica.\nConfini.\nLa municipalit\u00e0 locale di Rustenburg confina a nord con quella di Moses Kotane, a est con quelle di Mogale City (West Rand/Gauteng) e Madibeng, a sud con quelle di Merafong City e Merafong City (Dr Kenneth Kaunda) e a ovest con quella di Kgetleng Rivier."}
{"id": "2059686", "revid": "179091", "url": "https://it.wikipedia.org/wiki?curid=2059686", "title": "Pitangui (Minas Gerais)", "text": ""}
{"id": "2059688", "revid": "179091", "url": "https://it.wikipedia.org/wiki?curid=2059688", "title": "Piracema (Minas Gerais)", "text": ""}
{"id": "2059694", "revid": "161374", "url": "https://it.wikipedia.org/wiki?curid=2059694", "title": "Rustenburg Local Municipality", "text": ""}
{"id": "2059695", "revid": "1970650", "url": "https://it.wikipedia.org/wiki?curid=2059695", "title": "Cash, viaggio di una banconota", "text": "Cash, viaggio di una banconota era un programma televisivo di genere documentario trasmesso su All Music in otto puntate nel 2008, che raccontava il viaggio di due banconote, battezzate \"Romeo\" e \"Giulietta\", attraverso l'Italia.\nTrama.\nIl documentario si divide in due parti. Una parte \"cinematografica\", nella quale il viaggio delle due banconote viene ripreso come se le telecamere non ci fossero e una parte, prettamente documentaristica, in cui le persone che entrano in possesso della banconota vengono intervistate sul loro rapporto con il denaro.\nAltra caratteristica del documentario sono le statistiche legate al viaggio: ad intervalli regolari compare in video una speciale grafica che racconta quanto e come hanno viaggiato le due banconote: quante ore, quanti km, quante persone hanno toccato.\nProduzione e distribuzione.\nL'ideatore del programma \u00e8 Giorgio J. Squarcia (alias GJ Squarcia), coautore insieme a Francesca Fogar, Giuseppe Longinotti. Tra i protagonisti ricordiamo Rosalinda Celentano.\nIl format del programma \u00e8 stato in seguito acquistato dalla casa di distribuzione canadese Distraction e fuori dall'Italia \u00e8 venduto con il titolo \"Passing the Buck\"."}
{"id": "2059697", "revid": "79227", "url": "https://it.wikipedia.org/wiki?curid=2059697", "title": "Eve of Destruction", "text": "Eve of Destruction \u00e8 una canzone di protesta, scritta da P.F. Sloan nel 1965.\nNumerosi artisti l'hanno registrata, ma la versione pi\u00f9 conosciuta \u00e8 quella di Barry McGuire. La registrazione ebbe luogo fra il 12 ed il 15 luglio 1965 a Los Angeles, e fu pubblicata dalla Dunhill Records. I musicisti erano i migliori session men di Los Angeles: P.F. Sloan alla chitarra, Hal Blaine (dei Wrecking Crew di Phil Spector) alla batteria e Larry Knetchel al basso. La versione che fu pubblicata sul singolo era stata pensata come un demo di prova, e non una versione definitiva. Ma prima che si potesse registrare di nuovo il brano, il demo arriv\u00f2 nelle mani di un DJ, che cominci\u00f2 a suonarla, rendendola popolare. Visto il successo immediato di quel brano \"provvisorio\", McGuire non registr\u00f2 un'altra versione della canzone.\nStoria del brano.\nNella prima settimana della sua uscita il singolo debutt\u00f2 alla posizione numero 103 della \"Billboard Hot 100\". \nIl 12 agosto la Dunhill Records pubblic\u00f2 l'album di Barry McGuire \"Eve of Destruction\". \nIl disco raggiunse al suo massimo la trentasettesima posizione degli album pi\u00f9 venduti il 25 settembre, ma ebbe il merito di far balzare il singolo alla posizione numero uno. \nIn seguito McGuire non riuscir\u00e0 mai pi\u00f9 ad entrare nella top 40 della Billboard Hot 100. \nIn Norvegia arriva al primo posto per due settimane, nella Official Singles Chart ed in Olanda al terzo ed in Germania al sesto.\nLa canzone era stata inizialmente presentata al gruppo The Byrds come un potenziale singolo in stile Bob Dylan, ma l'idea fu respinta. I Turtles, un altro gruppo che spesso registrava brani scartati dei Byrds ne registrarono una versione, che venne pubblicata come traccia di un album, poco prima della versione di McGuire. Solo nel 1970 la versione dei Turtles raggiunse la posizione numero 100 della Billboard Hot 100.\nLa canzone \u00e8 un grave avvertimento di una apocalisse imminente, ed \u00e8 considerata da molti come esempio di \"brano di protesta\". Nel brano vengono espresse le frustrazioni e le paure dei giovani del periodo della guerra fredda, del Vietnam della guerra nucleare, e dei movimenti per i diritti civili.\nAll'epoca i mass media americani contribuirono a rendere popolare la canzone, indicandola come un esempio di tutto ci\u00f2 che era sbagliato nella giovent\u00f9 di quel tempo. Dal fronte conservatore, un gruppo chiamato The Spokesman registr\u00f2 una canzone di risposta dal titolo \"The Dawn of Correction\" (\"L'alba della correzione\"). Pochi mesi pi\u00f9 tardi, Sgt. Barry Sadler pubblic\u00f2 il patriottico brano \"Ballad of the Green Berets\" (\"La ballata di berretti verdi\"). Anche la canzone \"Day For Decision\" di Johnny Sea fu una risposta ad \"Eve of Destruction\". La canzone dei Temptations \"Ball of Confusion (That's What the World Is Today)\" cita il titolo del brano di McGuire nel testo.\nComunque sia, la canzone fu bandita da alcune radio statunitensi, dalla BBC e Radio Scotland.\nAlla fine degli anni settanta, il gruppo punk di Los Angeles The Dickies registr\u00f2 una cover di \"Eve of Destruction\". Il gruppo New wave Red Rockers ha ripreso il brano nel 1984 nell'album \"Schizoprenic Circus\". Johnny Thunders ha spesso cantato il brano durante i propri concerti, mentre il gruppo hardcore canadese D.O.A. ha registrato la canzone sull'album Live del 2004 \"Free Or Die\". La canzone \u00e8 stata anche oggetto di cover da parte del gruppo australiano Screaming Jets nel 1997, dei Crashdog e dei Psychic TV che hanno registrato il brano con il titolo \"Eve Ov Destruction\". Anche Gino Santercole ne ha registrato una cover in lingua italiana dal titolo \"Questo vecchio, pazzo mondo\" nel 1966; tale versione verr\u00e0 ripresa nel 1984 da Adriano Celentano e da quest'ultimo riproposta (insieme a Luciano Ligabue) nella prima puntata del programma televisivo \"Francamente me ne infischio\".\nUn'altra cover italiana di questo brano, dal titolo \"L'ora del fucile\", \u00e8 stata scritta e cantata nel 1970 dal cantautore Pino Masi per il canzoniere di Lotta Continua. Come in molti altri casi analoghi di quegli anni il testo della canzone originale \u00e8 stato tradotto e rielaborato (pratica della cosiddetta \"cover adulterata\") in chiave politica utilizzando i temi propri della sinistra extraparlamentare e rivoluzionaria.\nLa canzone \u00e8 stata utilizzata o soltanto citata anche in numerosi film o produzioni televisive, a partire dalla miniserie \"L'ombra dello scorpione\" ispirata ad un romanzo di Stephen King, per proseguire con il cartone animato \"I Simpson\", il film del 1997 \"Benvenuti a Sarajevo\", la serie TV A-Team, la serie TV Ralph supermaxieroe dove nel secondo episodio della seconda stagione (operazione guastafeste) \u00e8 cantata da Joey Scarbury, ed il documentario di Michael Moore \"Sicko\". Nel 2020 viene inserita nella chiusura del film L'incredibile storia dell'Isola delle Rose di Sydney Sibilia.\nIl brano ha dato il proprio nome ad un mezzo armato usato dall'esercito americano durante la guerra in Vietnam, ed attualmente in mostra al museo U.S. Army Transportation."}
{"id": "2059700", "revid": "116409285", "url": "https://it.wikipedia.org/wiki?curid=2059700", "title": "Culto di Diana Nemorensis", "text": "Il Culto di Diana Nemorensis era un antico culto romano, che aveva il suo centro nel lago di Nemi. Qui, all'interno di un bosco sacro, sorgeva il santuario della \"dea Diana Nemorensis\", la \"Diana dei Boschi\". Questo culto di origine pre-romana perdur\u00f2 per tutto l'arco dell'Impero.\nOrigini e storia.\nIl culto di Diana a Nemi si pensa secondo tradizione sarebbe stato istituito da Oreste il quale dopo aver ucciso Toante il re della Tauride si rifugi\u00f2 in Italia con sua sorella portando con s\u00e9 il simulacro della Diana Taurica nascosto in una fascina di legna.\nIl rituale cruento tributato alla dea in Crimea assunse in Italia una forma meno sanguinaria.\nAll'interno del santuario di Nemi cresceva un albero di cui era proibito spezzare i rami, solo ad uno schiavo fuggito era concesso di cogliere una delle sue fronde. Se lo schiavo riusciva nell'impresa acquisiva il diritto di battersi con il sacerdote e se lo uccideva diventava di diritto il Rex Nemorensis.\nCollegamenti tra leggenda e culto.\nStando a quanto dicono le leggende antiche la fronda fatale che staccava lo schiavo era la medesima che per ordine della Sibilla, Enea raccolse per affrontare il pericoloso viaggio nel mondo dei morti.\nLa fuga dello schiavo doveva rappresentare la fuga di Oreste mentre il suo combattimento con il sacerdote adombrava il ricordo dei sacrifici umani alla dea Diana Taurica.\nLa norma che prescriveva di ottenere la successione con la spada rimase in vigore fino all'et\u00e0 imperiale, infatti l'imperatore Caligola, ritenendo che il sacerdote di Nemi fosse rimasto troppo a lungo in carica, assold\u00f2 un uomo per ucciderlo.\nFra le testimonianze scritte troviamo anche quella di un viaggiatore greco che visit\u00f2 l'Italia al tempo degli Antonini dove riferisce che nel culto alla Diana Nemorensis il sacerdozio veniva ancora conferito come premio al vincitore di un duello."}
{"id": "2059702", "revid": "1935652", "url": "https://it.wikipedia.org/wiki?curid=2059702", "title": "Lezionario Ambrosiano", "text": ""}
{"id": "2059703", "revid": "118856990", "url": "https://it.wikipedia.org/wiki?curid=2059703", "title": "Taotie", "text": "Il taotie (cinese: ; coreano: , \"dochel\"; giapponese: \"t\u014dtetsu\") \u00e8 una decorazione cinese comunemente trovata sui vasi rituali dei periodi dinastici Shang e Zhou, chiamato \"maschera d'orco\" dagli storici dell'arte. Questa decorazione, rappresentata anche dagli scultori, vasai e ceramisti, ma soprattutto su bronzo, rappresenta un volto zoomorfico e simmetrico visto frontalmente. Alcuni sostengono che il motivo \u00e8 derivante dalla giada neolitica della cultura di Liangzhu del fiume Chang Jiang (3310-2250 a.C.). Nella mitologia cinese, uno dei Nove Draghi () porta il nome di Taotie, forse il suo nome deriva proprio da questa decorazione. Si sostiene che venisse associato a un clan regnante nell'epoca Erligtang. \nCaratteristiche.\nAl contrario di Ortro, il cane che custodiva le greggi di Gerione (con due teste e un corpo) ucciso da Ercole, il \"t'ao-t'ieh\" presenta generalmente una smisurata testa da cui due corpi vengono proiettati. Solitamente viene rappresentato con sei zampe, in quanto quelle anteriori servono per entrambi i corpi; la testa pu\u00f2 essere di drago, tigre, o uomo. In cinese \"taotie\" vuol dire ghiottone, e simboleggia la frugalit\u00e0."}
{"id": "2059709", "revid": "339392", "url": "https://it.wikipedia.org/wiki?curid=2059709", "title": "UIBM", "text": ""}
{"id": "2059721", "revid": "1369234", "url": "https://it.wikipedia.org/wiki?curid=2059721", "title": "C\u00e1ssio Ramos", "text": "Carriera.\nClub.\nCresce nelle giovanili del Gremio. Nel 2007 si trasferisce al PSV Eindhoven dove resta fino al 2011 disputando la miseria di tre partite ma trasferendosi nel contempo, nel 2009, allo Sparta Rotterdam, per poi fare ritorno nella stagione successiva alla compagine di Eindhoven. Il 29 settembre 2011 rescinde il suo contratto con il PSV , con cui aveva vinto l'Eredivisie 2007-2008, ma sempre giocando da secondo portiere.\nIl 5 gennaio 2012 firma un contratto con il Corinthians. Con la squadra paulista vince la Copa Libertadores e poi il Mondiale per Club, nella cui finale \u00e8 premiato come migliore in campo e viene nominato miglior giocatore della competizione.\nNazionale.\nConta varie presenze nel Brasile Under-20, ed \u00e8 stato chiamato pi\u00f9 volte da Dunga, ex CT del Brasile, senza mai debuttare. Convocato dal tecnico della nazionale verdeoro Tite, debutta in Nazionale Maggiore il 10 novembre 2017 nell'amichevole contro il Giappone, vinta dai sudamericani per 3 reti a 1, subentrando all'inizio del secondo tempo al portiere titolare Alisson. Il 14 maggio 2018 figura nell'elenco dei 23 convocati al Mondiale di Russia 2018 con il ruolo di terzo portiere."}
{"id": "2059732", "revid": "767487", "url": "https://it.wikipedia.org/wiki?curid=2059732", "title": "Stijn Wuytens", "text": "Carriera.\nComincia la propria carriera nelle giovanili del K.R.C. Genk per poi trasferirsi nel 2001 al settore giovanile del PSV Eindhoven.\nIl suo debutto con la prima squadra avviene nella partita valida per l'assegnazione della Johan Cruijff Schaal del 2008 contro il Feyenoord. Segna il suo primo gol in Eredivisie il 27 settembre 2008 contro il Volendam.\nIl 2 febbraio 2009 viene ceduto in prestito al De Graafschap con cui disputa il resto della stagione, per poi tornare al PSV."}
{"id": "2059736", "revid": "228587", "url": "https://it.wikipedia.org/wiki?curid=2059736", "title": "Duomo di Cividale del Friuli", "text": "Il duomo di Santa Maria Assunta \u00e8 la principale chiesa di Cividale del Friuli, in provincia ed arcidiocesi di Udine; fa parte della forania del Friuli Orientale.\nStoria.\nLa prima chiesa sorta in questo luogo risale all'VIII secolo voluta dal patriarca Callisto. Nel 1348 fu gravemente danneggiato da un violento terremoto, ma le notizie sono assai scarne e ritroviamo dei modesti riscontri nel sito \"storing.ivng-it\".Ulteriori danni li sub\u00ec con il terremoto dell'8 agosto 1364.\nA met\u00e0 del XV secolo venne affidata a Bartolomeo delle Cisterne, la ricostruzione dell'edificio sacro in stile gotico veneziano. I lavori si protrassero per molto tempo, morto l'architetto nel 1480, la costruzione rimase incompiuta e nel 1502 una colonna cedette provocando il crollo di buona parte della fabbrica. Dopo breve tempo la ricostruzione venne affidata a Pietro Lombardo che realizz\u00f2 l'attuale duomo in stile misto gotico-veneziano e rinascimentale. Alla fine del XVIII secolo gli architetti Giorgio Massari e Bernardino Maccaruzzi ne realizzarono un'ampia ristrutturazione interna.\nNel giugno del 1909 papa Pio X la elev\u00f2 al rango di basilica minore.\nInterno.\nL'interno \u00e8 suddiviso in tre navate: quella centrale con volta a botte, mentre le due laterali a crociera.\nSulla parete interna della facciata proprio sopra il portale maggiore \u00e8 posto il \"Monumento equestre di Marcantonio di Manzano\", condottiero cividalese, appartenente alla nobile famiglia dei di Manzano, morto eroicamente nel 1617 durante l'assedio di Gradisca. La scultura, in legno laccato, fu commissionata dai cividalesi nel 1621 ed \u00e8 opera di \"Girolamo Paleario\".\nSopra le porte si trovano quattro lapidi, che ricordano alcuni momenti salienti della storia del Duomo e ne celebrano i benefattori.\nIl Duomo ospita opere di notevole valore artistico e storico:\nIn questa chiesa ogni anno, il 6 gennaio, si svolge la caratteristica Messa dello Spadone, un rituale unico nel suo genere che risale al 1366.\nAbside destro.\nNell'abside destro si trova l'altare dedicato a San Donato.\nSulla parete sinistra \u00e8 posta la grande \"Annunciazione\", lavoro di Pomponio Amalteo.\nMonumento funebre del Patriarca Nicol\u00f2 Donato.\nIl monumento funebre, posto all'inizio della navata sinistra, vicino ad un ingresso, fu realizzato a partire dal 1515 da Giovanni Antonio di Bernardino da Carona."}
{"id": "2059740", "revid": "728636", "url": "https://it.wikipedia.org/wiki?curid=2059740", "title": "Stefan Nijland", "text": ""}
{"id": "2059745", "revid": "287204", "url": "https://it.wikipedia.org/wiki?curid=2059745", "title": "Costruzione lean", "text": "La costruzione lean (inglese: lean construction) \u00e8 una recente pratica di management applicato ai processi edilizi. Si tratta di una applicazione ed un adattamento dei principi e delle pratiche della lean manufacturing agli interventi immobiliari, di costruzione e gestione edilizia. La pratica della costruzione lean consiste in una ricerca che si pu\u00f2 definire, olistica, con miglioramenti simultanei e continui in tutte le dimensioni dell'ambiente costruito e naturale: il progetto, la costruzione, l'uso e la gestione, la manutenzione, la salvaguardia ed il recupero delle risorse, il riciclaggio. Quest'approccio mira a gestire e migliorare i processi di costruzione applicando il minimo costo per il raggiungimento del massimo valore, attraverso la riduzione dei fattori di spreco e la considerazione essenziale dei bisogni del cliente e/o della persona.\nNascita e sviluppo.\nIl termine venne coniato nel 1993, dal Gruppo Internazionale per la \"lean construction.\" Diversi degli studiosi presenti in quella occasione, hanno poi contribuito a svilupparne e sperimentarne i concetti in varie sperimentazioni e ricerche.\nNel corso di un seminario del 1992, il prof. Lauri Koskela port\u00f2 all'attenzione della comunit\u00e0 tradizionale del project management le inadeguatezze del modello tradizione, tempi-costi-qualit\u00e0 gettando le basi di una nuova teoria. Nel 1994, e nel 1998, altri studiosi, tra cui Glenn Ballard e Greg Howell, continuarono in tale impostazione teorica, dimostrando altre anomalie del management tradizionale. Uno dei elementi principali di crisi del management tradizionali, era riconducibile all'analisi della pianificazione del processo, che denotava ritardi rilevanti e continui: normalmente, infatti, solo di 50% degli incarichi di lavoro programmati settimanalmente erano completati per la fine della stessa settimana.\nQueste ricerche, quindi, volevano dimostrare che i modelli concettuali di Construction Management e gli strumenti che questa utilizza, non erano pi\u00f9 in grado di rispettare i tempi di consegna, i budget, e la qualit\u00e0 desiderata La tesi era che i progetti erano caratterizzati da endemici problemi di qualit\u00e0 e dal sorgere di continui liti e contenziosi. I Proprietari delle Costruzioni Statunitensi nel sesto sondaggio annuale, CMAA, (2006), a tale proposito commentavano: \"Mentre il costo dell'acciaio e del cemento fanno notizia e titolo, i fallimenti nella gestione dei progetti di costruzione, pur essendo meno pubbliccizzati, possono essere disastrosi. Ascoltate attentamente questo messaggio. Non parliamo di materiali, di metodi, di attrezzature, o dei documentidel contratto. Parliamo di come lavoriamo per consegnare progetti di successo e come gestiamo i costi dell'inefficienza\".\nLauri Koskela nel 2000 not\u00f2 che la discrepanza tra i modelli concettuali e la realt\u00e0 osservata sottolineava la debolezza, dietro l'apparente efficienza, del management tradizionale e segnal\u00f2 la necessit\u00e0 di una nuova teoria della produzione nel settore delle costruzioni. Lo stesso individu\u00f2, nel sistema manifatturiero Toyota, il metodo di produzione ideale per sviluppare un pi\u00f9 razionale management di produzione dei processi costruttivi, realizzando cos\u00ec la struttura di un nuovo sistema di gestione edilizia definito come \"Nuovo Paradigma\". La produzione doveva essere concettualizzata in tre elementi complementari: \"Trasformazione (T), Flusso (F), e generazione di Valore (V).\" Nel 2002, quindi, \"Lauri Koskela\" assieme ad \"Greg Howell\" revisionarono le lacune esistenti nella teoria di gestione costruttiva tradizionale rielaborando i metodi di pianificazione, esecuzione e controllo.\nDa un altro lato vi fu il riconoscimento, da parte di molti, che i processi costruttivi riflettono prototipi di comportamento complesso e caotico, soprattutto nel flusso di materiali e di informazioni dentro e fuori dal sito di produzione; questa analisi condusse un altro studioso, \"S. Bertelsen\" a suggerire nel 2003, per la gestione degli interventi edilizi, l'uso di modelli caratteristici della teoria del caos e dei sistemi. Secondo lo studioso, i progetti di costruzione dovevano essere considerati alla stregua di un processo di produzione, ma anche come un insieme diversificato di agenti, operazioni e sistema sociale.\nDefinizione della Costruzione Lean.\nLa costruzione lean \u00e8 un modo di progettare la produzione edilizia minimizzando lo spreco di tempo e materiali e generando nel medesimo tempo la massima creazione possibile di valore. Un sistema di produzione impostato in un modo atto a conseguire gli obiettivi prefissati ha la necessit\u00e0 della collaborazione di tutti i partecipanti al progetto Questa organizzazione va oltre le disposizioni contrattuali, i controlli, le revisioni di routine delle opere, e la loro costruibilit\u00e0; non ci si deve pi\u00f9 limitare a registrare semplicemente gli scostamenti dal budget iniziali ed a reagire ad essi, nasce la necessit\u00e0 e la spinta ad informare ed influenzare la progettazione ed il flusso delle opere. La costruzione lean mira ad incorporare i benefici di un'organizzazione generale di responsabilit\u00e0, congiunta tra tutti gli attori del \"processo edilizio\". Riconosce essenzialmente che gli obbiettivi desiderati influenzeranno i mezzi per conseguirli, ma che anche gli stessi mezzi disponibili condizioneranno i fini iniziali.\nLa costruzione lean si differenzia con la produzione lean per le applicazioni pratiche ma ne condivide i principi:\nLe differenze con la produzione lean derivano dal riconoscimento che il processo edilizio \u00e8 un sistema di produzione dove il prodotto \u00e8 generalmente un prototipo. Come Dennis Sowards afferm\u00f2 nel 2004, la priorit\u00e0 per tutti i lavori di costruzione \u00e8 mantenere il flusso continuo delle opere, cos\u00ec che i \"team\" di progettazione, le squadre di lavoro, le forniture dei materiali e le consegne, siano sempre produttive nella costruzione dei prodotti, nella riduzione del magazzino, e nella riduzione dei costi.Il maggiore strumento della costruzione lean per il miglioramento del processo \u00e8 il Last Planner System, letteralmente Sistema dell'Ultimo Pianificatore, ma altri strumenti lean gi\u00e0 provati con successo nell'industria manifatturiera sono stati adattati alla produzione edilizia. Questi includono: 5S, Kanban, eventi Kaizen, \"quick setup/changeover\", \"Poka Yoke, Controllo Visuale\" e i Cinque Perch\u00e9 (Five Whys).\nLa Costruzione Lean individua obbiettivi di migliore pratica, (best practice) che sono oggetto di continua ricerca ed evoluzione. Riportiamo alcuni di questi obbiettivi, come suggerito da C.T. Cain ed altri nel 2004:\nLa metodologia innovativa integra e vuole superare i modelli del tradizionale project management attraverso analisi, processi e sviluppi di fattori da quest'ultima non considerati. Riportiamo i pi\u00f9 significativi nuovi apporti ed evoluzioni sviluppati dai vari studiosi:\nEsperienze.\nIn vari paesi come la Danimarca, USA, Cile, Brasile, Per\u00f9, Svezia sono stati realizzati interventi di Costruzione Lean.\nIn Gran Bretagna, fu lanciato nel 1997 uno dei maggiori progetti, il \"Building Down Barriers\". In tale progetto il set di strumenti della gestione della catena di distribuzione fu testato in due progetti pilota, ed il completo e dettagliato processo di base fu pubblicato nell'anno 2000 come \"'Building Down Barriers Handbook of Supply Chain Management-The Essentials\"'. Il progetto dimostrava molto chiaramente i fini del pensiero lean (\"lean thinking\"), che mira a consegnare maggiori performance di miglioramento costante e continuo al settore delle costruzioni. Il Lean Thinking era proposto come una metodologia di progettazione e costruzione estendibile a tutte le imprese edilizie, sviluppando una supply chain, una catena di cooperazione ad ogni livello strategico e sovraintendendo, nello sviluppo del processo, ai vari progetti temporali e di area.\nIl '\"Building Down Barriers Handbook of Supply Chain Management-The Essentials\"', specifica che il nucleo del sistema della gestione della catena di distribuzione \u00e8 programmato su relazioni di lungo termine, basate sull'aumento del valore : questo deve avvenire nel corso della catena delle forniture, delle consegne e della produzione, migliorando la qualit\u00e0 e riducendo i costi fondamentali, attraverso l'esclusione degli sprechi e dell'inefficienza. Tutto \u00e8 visto, dalla esperienza d'Oltre Manica, come l'opposto della prassi usuale nel settore delle costruzioni, dove gli operatori lavorano su progetti dopo progetti, nella stessa e inefficiente metodologia, forzando ogni aspetto procedurale per dare profitto e recupero ai costi operativi, consegnando il prodotto ad un prezzo che appare come il cosiddetto \"prezzo di mercato\".\nUno strumento di gestione.\nIl Last Planner System, \u00e8 uno degli strumenti principali della nuova metodologia lean, migliorando sia la progettazione che la costruzione tramite una nuova forma di \"Schedulazione Prevedibilile\" dei lavori: questi dovranno essere previsti e completati come e quando promessi, in modo trasparente, attraverso un accordo ed una verifica tra i soggetti coinvolti. Un sistema di elementi correlati, la cui realizzazione costante e continua avviene quando tutti i fattori che compongono il processo sono ottimizzati nello stesso tempo. Gli strumenti adoperati sono semplici: Moduli di carta in forma tabellare, che compilabili e ed amministrati utilizzando, Post-it, lapis, gomma e fotocopie. Alcuni istituti propongono l'uso di un foglio elettronico.\nIl Last Planner System, \u00e8 composto da un insieme di fasi consequenziali:La prima operazione consiste nella preparazione di un Programma Collaborativo che coinvolge attivamente fino dalla partenza tutti gli operatori del processo. Una verifica collegiale tra gli stakeholders, approfondir\u00e0 l'analisi dei rischi assicurando che il flusso di lavoro sia previsto e costruito in continuo, laddove migliore e pi\u00f9 probabile risulter\u00e0 la sua effettiva realizzazione. Un \"dibattito\" di chiarimento tra i soggetti coinvolti potr\u00e0 aiutare ad evidenziare i punti critici ed i vincoli per la formazione di un piano dei lavori concretamente realizzabile. Seguendo questa metodologia, in diversi casi di sperimentazione, si sono realizzati ottimizzazioni nelle tempistiche, nella qualit\u00e0 e nei costi, ottimizzazioni risultate di grande utilit\u00e0 per i clienti, non solo dal punto di vista economico.\nIl secondo passo prima dell'inizio dei lavori, consiste nella produzione da parte dei capi-progetto o dei capi-cantiere, dei \"'Compiti di Lavoro Pronto\"'. Questa modalit\u00e0 deve garantire che, quando un lavoro pu\u00f2 essere eseguito, venga effettivamente messo in opera. Quindi, la tecnica \u00e8 quella di non spingere un lavoro in produzione se manca la definizione e disponibilit\u00e0 di tutti i fattori interreagenti. Da ci\u00f2 deriva il cosiddetto processo di, \"Produrre il Pronto\" , metodo che continuer\u00e0 in maniera sistematica attraverso tutto il progetto.\nCompiti di lavoro Pronti (Schema di Modulo)\nPre-requisiti|Risorse|\nAltra parte del metodo \u00e8 il meeting per il Piano Settimanale di Lavoro che coinvolge tutti i progettisti esecutivi, i capi progetto ed i supervisori dell'impresa in sito. Il piano esplora in ogni soggetto gli interessi interdipendenti e quindi le relazioni tra i compiti di lavoro, prevenendo eventuali contrasti e/o rallentamenti e/o sovra-commesse.\nPiano Lavoro Settimanale(Schema Modulo)\nIl Progetto del piano settimanale viene organizzato attorno a \"dichiarazioni di disponibilit\u00e0\" o \"promesse\". Tra i soggetti interessati viene stipulato un accordo di programma che definisce, quando i compiti di lavoro \"devono\" essere fatti ed attiva richieste di realizzazione dei \"Compiti di Lavoro\" all'impresa esecutrice. Il progettista esecutivo, stabilisce i \"Compiti\" solo una volta che i soggetti coinvolti hanno verificato le condizioni di soddisfacimento e sono chiari e soddisfatti tutti i pre-requisiti che permettono che i vari lavori \"possano\" essere realizzati.\nCiclo delle Promesse di \"Fernando Flores\" (Preparazione)&gt;Richiesta &gt; (Chiarificazione e negoziazione delle condizioni di soddisfacimento) &gt; Promessa &gt; (Produzione) &gt; Consegna&gt;(Assicurazione)&gt; Dichiarazione Completezza&gt;.\nUna volta che il compito di lavoro viene completato, il progettista esecutivo ne dichiara la sua conclusione, cos\u00ec che il capocantiere o l'impresario del lavoro successivo possano assicurare che tale lavoro \u00e8 stato completato secondo gli standard appropriati, e che il flusso dei lavori pu\u00f2 proseguire. Un indicatore della misura del successo dellUltimo sistema Pianificatore, \u00e8 la cosiddetta, PPC. Questa, misura la \"\"Percentuale di Promesse Completate\", o la \"Percentuale di Piano Completato\"\". Misure settimanali della PPC venegono utilizzate dai progettisti o dalle imprese come base per apprendere metodi di miglioramento, assicurandosi una maggior prevedibilit\u00e0 del programma di lavoro.Come la PPC aumenta, la produttivit\u00e0 e la profittabilit\u00e0 del progetto cresce ed il passo di cambiamento pu\u00f2 essere anche molto elevato, in relazioni alle sperimentazioni effettuate. Un altro indicatore di misura del miglioramento continuo del processo \u00e8 l'analisi dei motivi che hanno causato ritardi nei \"compiti di lavoro\" promessi. Il seguente elenco mostra le motivazioni tipiche, elencate in ordine decrescente di frequenza:\nRagioni Ritardi \nCatalogare le ragioni in una tabella di Pareto selezioner\u00e0 e render\u00e0 facile l'osservazione dei punti critici dove il gruppo di progettazione e gestione dovr\u00e0 lavorare per migliorare i risultati.\nI benefici dell'Ultimo Sistema Pianificatore, non si fermano alla prevedibilit\u00e0, al profitto e alla produttivit\u00e0; contribuisce a influenzare un cambiamento positivo di altri parametri misurabili, dagli indicatori industriali come il KPIs, in inglese \"Key performance indicator\". Una ricerca Danese ha mostrato che almeno la met\u00e0 degli incidenti di cantiere, ed il 70% delle assenze per malattia diminuiscono con l'organizzazione in sito dell'Ultimo Sistema Pianificatore.Lo sviluppo dell'Ultimo Sistema Pianificatore, \u00e8 in continua evoluzione, sotto la direzione del Lean Construction Institute Directors, il professori, Glenn Ballard e Greg Howell."}
{"id": "2059749", "revid": "309289", "url": "https://it.wikipedia.org/wiki?curid=2059749", "title": "Kosa", "text": "La Kosa (; in permiaco \u041a\u04e7\u0441\u0432\u0430) \u00e8 un fiume della Russia europea orientale affluente di destra della Kama (bacino idrografico del Volga). Scorre nel Territorio di Perm', nei \"rajon\" Jurlinskij, Ko\u010d\u00ebvskij e Kosinskij.\nPercorso.\nNasce nella sezione nord-orientale delle alture della Kama vicino al confine con l'Oblast' di Kirov, scorrendo successivamente in un territorio spesso interessato da paludi, mantenendo direzione dapprima orientale, quindi nord-orientale o settentrionale; sfocia nella Kama nel suo alto corso, a 1\u00a0109\u00a0km dalla foce, vicino al villaggio di Ust'-Kosa. La larghezza del fiume alla foce \u00e8 di circa 60 metri. Non incontra lungo il suo corso centri urbani di rilievo. Ha una lunghezza di 267\u00a0km, il suo bacino \u00e8 di 10\u00a0300\u00a0km\u00b2.\nRegime.\nLa Kosa \u00e8 gelata, in media, dai primi di novembre alla fine di aprile o al principio di maggio."}
{"id": "2059751", "revid": "1543377", "url": "https://it.wikipedia.org/wiki?curid=2059751", "title": "Kinga Choszcz", "text": "Biografia.\nIl suo primo viaggio da sola la port\u00f2 via terra verso l'India ed il Nepal. In seguito incontr\u00f2 il suo compagno, Rados\u0142aw Siuda detto \"\"Chopin\". Insieme, per cinque anni, i due hanno girato il mondo in autostop. Dopo aver pubblicato il libro \"Led by Destiny\", Kinga segu\u00ec il desiderio del suo cuore e s\u00ec rec\u00f2 in Africa. Otto mesi pi\u00f9 tardi mor\u00ec in Ghana dopo aver contratto la malaria.\nViaggi.\nNel 1998 Kinga e Chopin iniziarono un giro per il mondo in autostop, volando in America. Ritornarono a casa dopo cinque anni di viaggio tra Sudamerica, Nordamerica, Australia e Asia, contando solo sulla gentilezza e l'ospitalit\u00e0 delle persone incontrate. Choszscz pubblic\u00f2 i suoi scritti di viaggio e le storie tratte dal loro sito web in un libro inizialmente pubblicato in polacco, poi tradotto in inglese con il titolo \"Led by Destiny\"\". Trattando esperienze di autostop (un aereo in Alaska, uno yacht dalla Nuova Zelanda alle Isole Vanuatu o un trattore in Tibet) e di vita quotidiana passata nelle case con la gente comune, questo libro \u00e8 prima di tutto un resoconto di come sia possibile trovare animi gentili in giro per il mondo.\nAppena pubblicato il libro, Kinga gir\u00f2 per l'Europa prendendo parte a vari meetings di viaggiatori, tenendo discorsi e vendendo la sua opera.\nAlla fine del 2005 si lanci\u00f2 in un viaggio in autostop attraverso l'Africa. E questa volta part\u00ec da sola. Molte persone seguirono le sue avventure dal suo sito appositamente creato per questo viaggio. Per esempio, il 12 maggio 2006, scrisse:\nQuesti aneddoti riflettono la sua profonda convinzione del mondo inteso non come un luogo ostile ma come un luogo abitato da persone in essenza buone.\nAgli inizi di giugno 2006 sul suo sito web venne pubblicata una nota dal suo compagno Chopin: Kinga aveva contratto la malaria cerebrale ed era ricoverata in coma presso l'ospedale militare di Accra, in Ghana. Mor\u00ec cinque giorni dopo, il 9 giugno 2006, all'et\u00e0 di 33 anni."}
{"id": "2059753", "revid": "309289", "url": "https://it.wikipedia.org/wiki?curid=2059753", "title": "Obva", "text": "La Obva () \u00e8 un fiume della Russia europea orientale, affluente di destra della Kama (bacino idrografico del Volga). Scorre nel Territorio di Perm', nei \"rajon\" Sivinskij, Vere\u0161\u010daginskij, Karagajskij e Il'inskij.\nNasce e scorre nella sezione orientale delle alture della Kama, dapprima con direzione mediamente sud-orientale, volgendosi poi a nord-ovest; sfocia nel medio corso della Kama nella baia Obvinskij, un braccio laterale del bacino artificiale della Kama. I maggiori affluenti del fiume sono Nerdva (lungo 115\u00a0km) dalla sinistra idrografica, Siva (96\u00a0km) e Lys'va (77\u00a0km) dalla destra. Il pi\u00f9 grande insediamento sul fiume \u00e8 il villaggio di Karagaj, centro amministrativo del distretto omonimo.\nLa Obva \u00e8 gelata, in media, dai primi di novembre alla fine di aprile o al principio di maggio."}
{"id": "2059755", "revid": "22475", "url": "https://it.wikipedia.org/wiki?curid=2059755", "title": "In'va", "text": "La In'va () \u00e8 un fiume della Russia europea orientale, affluente di destra della Kama (bacino idrografico del Volga). Scorre nel Territorio di Perm', nei \"rajon\" Kudymkarskij e Jus'vinskij.\nDescrizione.\nNasce nella sezione nord-orientale delle alture della Kama vicino al confine con l'Oblast' di Kirov e scorre con direzione orientale sfociando nel medio corso della Kama, a 810\u00a0km dalla foce, nella baia In'venskij del grande bacino artificiale della Kama. Il canale \u00e8 molto tortuoso, nei tratti inferiori forma delle lanche. La velocit\u00e0 della corrente \u00e8 bassa, nel corso inferiore, il fiume scorre tra basse sponde paludose. La larghezza del fiume vicino alla citt\u00e0 di Kudymkar \u00e8 di circa 45 metri, vicino al villaggio di Kupros di circa 70 metri. Ha una lunghezza di 257\u00a0km, il suo bacino \u00e8 di 5\u00a0920\u00a0km\u00b2. Il principale affluente \u00e8 la Velva, proveniente dalla sinistra idrografica.\nIl fiume \u00e8 ghiacciato, mediamente, dai primi di novembre alla fine di aprile; \u00e8 inoltre navigabile nel basso corso.\nSecondo il Dizionario Enciclopedico Brockhaus ed Efron (\u042d\u0421\u0411\u0415), nel corso superiore dell'In'va c'erano molti mulini ad acqua e sulle rive del fiume e dei suoi affluenti erano noti molti insediamenti di Ciudi.\nFauna ittica.\nIl fiume \u00e8 ricco di risorse ittiche; si trovano, tra l'altro, abramide, chekhon, carpa, pesce persico, acerina, luccio, bottatrice e gobione e pesci del genere \"Sander\" e \"Rutilus\"."}
{"id": "2059756", "revid": "124809001", "url": "https://it.wikipedia.org/wiki?curid=2059756", "title": "Xfire", "text": "Xfire \u00e8 stato un servizio software proprietario, freeware, di messaggistica istantanea con funzionalit\u00e0 di server browser per videogiochi, e molte altre caratteristiche, pensato per videogiocatori che usano il computer per giocare.\n\"Xfire\" era sviluppato da \"Ultimate Arena\" con sede in Menlo Park California, ed era disponibile solo per sistemi operativi Windows."}
{"id": "2059758", "revid": "80339", "url": "https://it.wikipedia.org/wiki?curid=2059758", "title": "Inva", "text": ""}
{"id": "2059769", "revid": "161374", "url": "https://it.wikipedia.org/wiki?curid=2059769", "title": "Simbolo del minuto primo", "text": ""}
{"id": "2059771", "revid": "125878900", "url": "https://it.wikipedia.org/wiki?curid=2059771", "title": "Dorohedoro", "text": " \u00e8 un manga di Q Hayashida, pubblicato sulla rivista mensile \"Ikki\" fino a marzo 2015; successivamente alla chiusura di quest'ultima, \u00e8 stato trasferito nella rivista settimanale \"Hibana\". A seguito della dismissione di questa seconda rivista nell'agosto 2017, il manga si \u00e8 spostato su \"Monthly Sh\u014dnen Sunday\", edito dalla Shogakukan, a partire dall'11 novembre 2017, concludendosi il 12 novembre 2018. In seguito \u00e8 stato raccolto in 23 volumi monografici \"tank\u014dbon\". Un'edizione in italiano \u00e8 stata edita da Panini Comics sotto l'etichetta Planet Manga dal 16 ottobre 2003 al 20 giugno 2019.\nLa serie segue le avventure di Cayman, un umano la cui testa \u00e8 stata trasformata in quella di un rettile in seguito a una maledizione che gli ha inoltre cancellato la memoria. Muovendosi tra la citt\u00e0 di Hole e il mondo degli stregoni, Cayman si imbarca in un viaggio per fare luce sul suo passato e su quello del mondo in cui vive. Le atmosfere macabre e grottesche, l'eccesso di violenza e di scene puramente splatter sono bilanciati dall'inserimento di personaggi assurdi e da un umorismo nero a tratti demenziale.\nDal manga \u00e8 stato tratto un adattamento anime di 12 episodi, corrispondente alla prima parte del manga, realizzato dallo studio d'animazione MAPPA e andato in onda in Giappone dal 12 gennaio 2020 su Tokyo MX.\nAmbientazione.\nLa serie \u00e8 ambientata in un mondo fantastico diviso in tre reami distinti: Hole, una metropoli sporca, degradata, inquinata e violenta in cui vivono gli umani; il mondo degli stregoni, una regno ricco, variopinto e dominato dalla magia, collegato al mondo umano tramite porte create magicamente; e l'inferno, dove si riuniscono le anime degli stregoni morti e vivono i demoni.\nBench\u00e9 indistinguibili nell'aspetto, gli umani e gli stregoni appartengono a due specie diverse: i primi sviluppatisi naturalmente, e i secondi creati dal demone primordiale Chidaruma. Gli stregoni hanno un sistema circolatorio particolare, che permette loro di produrre fumo dalle dita o dalla bocca tramite il quale eseguono le loro abilit\u00e0 magiche. Ogni stregone possiede un tipo di magia specializzato, che pu\u00f2 essere di tipo comune o estremamente ricercato, come la guarigione, l'abilit\u00e0 di riportare in vita i morti o di controllare il tempo. L'efficacia della magia \u00e8 determinata dalla qualit\u00e0 della maschera che gli stregoni indossano e dalla quantit\u00e0 di fumo che sono in grado di produrre. Molti stregoni cercano quindi di aumentare la loro produzione di fumo tramite operazioni chirurgiche o l'uso della polvere nera, una sostanza illecita molto trafficata che fa aumentare esponenzialmente ma temporaneamente le potenzialit\u00e0 magiche. Il fumo pu\u00f2 essere anche imbottigliato, venduto e acquistato mantenendo gli effetti magici originari.\nAnche il mondo degli stregoni \u00e8 occasionalmente violento ed emarginante: vi vige un rigido sistema gerarchico in cui a capo vi sono gli stregoni e le organizzazioni pi\u00f9 potenti, come la famiglia di En, e le fasce pi\u00f9 basse sono formate da utilizzatori pi\u00f9 deboli, inesperti o non in grado di produrre abbastanza fumo, che vivono spesso nel degrado e nella povert\u00e0. Un tale gruppo \u00e8 quello degli occhi crociati, i cui membri sono identificati da tatuaggi a forma di croce sulle palpebre e si dedicano ad attivit\u00e0 illegali e di resistenza al sistema. Gli occhi crociati sono inoltre abili combattenti e, grazie agli studi del loro boss, sono in grado di colpire gli stregoni nei punti critici che regolano la produzione e la fuoriuscita del fumo.\nReputandosi superiori agli umani, gruppi di stregoni si riversano periodicamente in Hole per sperimentare la propria magia su cavie umane. Essendo praticamente indifesi contro gli stregoni, un tempo gli umani avevano istituito dei gruppi armati di difesa, che per\u00f2 erano dediti a soprusi, torture e uccisioni di semplici sospetti e delle loro famiglie, motivo per il quale vennero sciolti. A Hole abbondano quindi le vittime di attacchi magici, che vengono trattate in appositi ospedali e che quando sopravvivono restano spesso deformate a vita. Altro effetto collaterale della magia a Hole sono i suoi residui, che si condensano in nuvole che poi precipitano a terra sotto forma di pioggia nera e che \u00e8 nociva per la salute. A causa di questa alta concentrazione magica, una volta all'anno le persone morte a causa della magia tornano a muoversi come zombie e devono essere eliminate nel corso del Living Dead Day.\nI demoni sono simili a semid\u00e8i per gli stregoni, in quanto possiedono capacit\u00e0 superiori che comprendono l'onniscienza. Parlare male di un demone, offenderlo o non mostrargli rispetto pu\u00f2 essere punito con la morte. Gli stregoni devono adorarli in determinati eventi, come la sera del ballo. Uno stregone pu\u00f2 diventare un demone superando delle prove e nutrendosi della carne di demone. Se uno stregone divenuto demone infrange le regole, il suo corpo viene disassemblato e torna a essere uno stregone. Uno stregone divenuto demone pu\u00f2 uscire dal proprio corpo demoniaco solo per breve tempo. I demoni sono dotati di straordinari poteri, ma spesso non sanno che farsene e si annoiano, per questo si dedicano a passatempi infantili o offrono i propri servizi agli stregoni pi\u00f9 potenti.\nTrama.\nCayman ha perso la memoria e non ricorda chi ha reso la sua testa simile a quella di un rettile. Nella citt\u00e0 di Hole, insieme a Nikaido, cerca gli stregoni che raggiungono il mondo umano per esercitare la loro magia sulle persone. Quando Cayman divora la testa di uno stregone compare una persona nella sua bocca, se questo non riconosce chi ha di fronte allora Cayman uccide lo stregone. Nel tentativo di sapere di pi\u00f9 sulla sua vera identit\u00e0 e riacquistare la memoria, Cayman conoscer\u00e0 meglio il mondo degli stregoni e scoprir\u00e0 le tracce del suo passato che coinvolge entrambi i mondi.\nMedia.\nManga.\nNel 2013 era stata annunciata la conclusione del manga con il volume 19, salvo poi proseguire.\nNel febbraio 2020 viene pubblicato su \"Monthly Sh\u014dnen Sunday\" un capitolo di 14 pagine con una storia autoconclusiva successiva alla storia nella serie manga.\nArtbook.\n\"El cuento corto del diablo\" \u00e8 un artbook a colori con brevi storie originali e illustrazioni pubblicato il 28 ottobre 2011 da Shogakukan.\nL'artbook intitolato \"Mud and Sludge\" viene pubblicato il 20 febbraio 2020 in Giappone da Shogakukan e contiene tavole a colori e disegni, alcuni sono contenuti anche all'interno della serie manga tra un capitolo e l'altro oppure all'inizio di alcuni capitoli.\nAnime.\nSul numero di dicembre 2018 della rivista \"Monthly Sh\u014dnen Sunday\" viene annunciato che il manga \"Dorohedoro\" sarebbe stato trasposto in una serie anime. Lo studio d'animazione \u00e8 MAPPA con Y\u016bichir\u014d Hayashi come regista, le musiche e le sigle sono di (K)NoW_NAME. Gli episodi sono trasmessi in Giappone dal 12 gennaio 2020 su Tokyo MX e poco dopo sono disponibili su Netflix solo in patria. Oltre ai 12 episodi sono stati realizzati anche 6 OVA col titolo \"Dorohedoro: Ma no omake\", della durata di 5 minuti circa ciascuno, inclusi nel secondo disco dell'edizione blu-ray per il mercato home video, ogni episodio riprende alcune delle storie contenute nei capitoli bonus presenti alla fine dei volumi del manga, l'animazione di questi OVA non fa uso di intercalari.\nAl di fuori del Giappone l'anime \u00e8 distribuito da Netflix a partire dal 28 maggio 2020 anche doppiato in inglese, alcune settimane dopo disponibile anche con doppiaggio in italiano, da met\u00e0 ottobre vengono resi disponibili anche gli OVA su Netflix in un unico episodio. La serie animata riprende fedelmente i primi sette volumi del manga.\nColonna sonora.\nNel 2016 l'autrice Q Hayashida sceglie alcuni artisti, tra i quali Igorrr, per creare una colonna sonora ispirata alla serie a fumetti.\nAl termine della trasmissione della serie animata viene pubblicato il 30 marzo 2020 l'album della OST realizzata da (K)NoW_NAME.\nVideogioco.\nIn seguito alla messa in onda del terzo episodio \u00e8 stato reso disponibile online, per un periodo limitato, il videogioco in stile pixel art realizzato in Unity e ambientato durante il Living Dead Day, con punteggi alti era possibile partecipare a un concorso a premi associato. Durante la pandemia di COVID-19 per promuovere l'invito a rimanere in casa \u00e8 stato di nuovo messo a disposizione dei videogiocatori dal 29 aprile al 6 maggio 2020 con personaggi aggiuntivi. All'interno del primo blu-ray come contenuto extra \u00e8 presente anche il videogioco.\nAccoglienza.\nLorenzo Campanini di MangaForever lo ha considerato come il miglior anime che sfidava i clich\u00e9."}
{"id": "2059772", "revid": "124949936", "url": "https://it.wikipedia.org/wiki?curid=2059772", "title": "Evelina Santangelo", "text": "Vincitrice nel 2000 del \"Premio Franciacorta\", \"Premio Mondello opera prima\", \"Premio Fiesole Narrativa Under 40\", \"Premio Berto\" e finalista al \"Premio Chiara\". Nel 2017 le \u00e8 stato assegnato il premio \"Topazia Alliata.\"\nL'ultimo romanzo \u00abDa un altro mondo\u00bb (2018) \u00e8 stato \"libro dell\u2019anno 2018 della trasmissione Fahrenheit Rai-radio 3\"; \"Premio Feudo di Maida 17\u00aa edizione\"; \"Superpremio Sciascia-Recalmare 30\u00aa edizione\"; \"Premio Pozzale Luigi Russo 67\u00aa edizione\".\nHa fatto parte del blog letterario \"Nazione Indiana.\" Ha collaborato con diversi quotidiani e blog come Minima Moralia\n\u00c8 stata Responsabile del Programma Letterario per l'edizione 2016 del \"Festival delle Letterature Migranti\" (Palermo)\nHa scritto \"Palermo capitale della cultura, dal passato al futuro\" per il Libro dell'Anno 2017 dell'Enciclopedia Treccani.\nInsieme alla scrittrice Paola Caridi dal 2017 \u00e8 ideatrice e responsabile delle settimane della cultura Panormos International Weeks - Palermo\nHa organizzato \u00abLa via di terra\u00bb per la raccolta fondi a favore della Ong Mediterranea in collaborazione con il Comune di Palermo (Palermo Teatro Politeama-2018)"}
{"id": "2059775", "revid": "1573940", "url": "https://it.wikipedia.org/wiki?curid=2059775", "title": "Duomo di San Daniele del Friuli", "text": "Il duomo di San Daniele del Friuli, dedicato a San Michele Arcangelo \u00e8 la principale chiesa di San Daniele del Friuli, in provincia e arcidiocesi di Udine; fa parte della forania del Friuli Collinare.\nL'edificio.\nEsterno.\nIl duomo, che con la sua bianca facciata illumina la piazza, fu eretto, a pi\u00f9 mani, nel corso del secolo XVIII. La riedificazione fu realizzata gradualmente: nel 1703 l'architetto veneziano Domenico Rossi rifece la facciata pericolante della vecchia chiesa; nel 1721, l'architetto veneziano Luca Andrioli fu incaricato di abbattere e ricostruire il presbiterio, il transetto, la sacrestia e le cappelle laterali; nel 1769, infine, fu accolto il progetto dell'architetto bresciano Carlo Corbellini per il rifacimento della parte centrale, ma la chiesa pot\u00e9 essere consacrata, a lavori conclusi, soltanto il 4 dicembre 1806.\nAlla sua destra \u00e8 posto l'antico palazzo del Comune, oggi Biblioteca Guarneriana. \u00c8 affiancata da un cinquecentesco campanile iniziato nel 1531 e rimasto incompiuto, su disegno di Giovanni da Udine.\nNell'autunno del 1944, la facciata fu danneggiata da un bombardamento alleato all'inizio della sequenza che port\u00f2 nei mesi successivi alla quasi completa distruzione dell'abitato e alla fuga degli abitanti. Fu anche sfiorato dalle cannonate di alcuni carri armati nazisti in ritirata nella primavera del 1945. Ulteriori danni nel sisma del 1976.\nInterno.\nL'interno presenta tre navate: in quella di sinistra sono custoditi il battesimale (XVI secolo) e la preziosa tela della \"Santissima Trinit\u00e0\" del Pordenone. \nL'organo del duomo, con le sue tre tastiere e oltre tremila canne, \u00e8 uno dei pi\u00f9 grandi della regione."}
{"id": "2059778", "revid": "76963", "url": "https://it.wikipedia.org/wiki?curid=2059778", "title": "Bradley Cole", "text": "Noto in Italia per l'interpretazione di Jeffrey O'Neill, ruolo che interpreta dal 2003 nella celebre soap opera statunitense \"Sentieri\" (Guiding Light)."}
{"id": "2059785", "revid": "647919", "url": "https://it.wikipedia.org/wiki?curid=2059785", "title": "MAVM", "text": ""}
{"id": "2059789", "revid": "72396", "url": "https://it.wikipedia.org/wiki?curid=2059789", "title": "Branko Oblak", "text": "Ha allenato la nazionale slovena dopo aver giocato dieci campionati jugoslavi per poi continuare la carriera in Germania Ovest e chiudere in Austria. Negli anni '70 fu un titolare della nazionale jugoslava.\nCarriera.\nClub.\nPart\u00ec con le giovanili dello Svoboda Lubiana per approdare nel 1965 all'Olimpija. Fece il suo debutto contro il Partizan (Belgrado, 20 maggio 1966) segnando una doppietta che port\u00f2 alla vittoria l'Olimpia (2-1). Rimase sette stagioni a Lubiana, segnando 33 reti per gli \"zmaj\u010dek\" (i draghi).\nNel 1973 venne ceduto all'Hajduk di Spalato nel quale avrebbe giocato solo due stagioni vincendo due campionati e due coppe di Jugoslavia e segnando per i \"bili\" (i bianchi) complessivamente 24 reti.\nNel 1975 firm\u00f2 un contratto biennale per lo e nello stesso anno ottenne una seconda candidatura al Pallone d'oro.\nAlla seconda stagione (1976-1977) con la formazione renana lo Schalke conquist\u00f2 il secondo posto in Bundesliga alle spalle del Borussia M\u00f6nchengladbach.\nNell'estate del 1977 pass\u00f2 al Bayern Monaco col quale rimase per tre stagioni e vinse un campionato (1979-1980). In seguito gioc\u00f2 in varie squadre austriache tra cui l'SV Spittal. Chiuse la sua carriera da calciatore professionista nel 1987.\nNazionale.\nIl 6 maggio 1971 a Bucarest debutt\u00f2 con la nazionale jugoslava in un'amichevole contro la Romania. Nello stesso anno gioc\u00f2 nella partita di addio di Pel\u00e9 allo stadio Stadio Maracan\u00e3 di Rio de Janeiro.\nCon l'arrivo alla panchina della nazionale di Vujadin Bo\u0161kov divenne uno dei punti inamovibili della rappresentativa. Con i Mondiali in Germania del 1974 divenne (assieme a Danilo Popivoda) il primo sloveno a giocare nei campionati mondiali. Venne inserito nella squadra dell'undici ideale della competizione. Nello stesso anno fu candidato per il Pallone d'oro.\nNel 1976 venne convocato per gli Europei, ospitati dalla Jugoslavia. Il 17 giugno 1976 a Belgrado si gioc\u00f2 la semifinale tra la Jugoslavia e la Germania Ovest: la Jugoslavia and\u00f2 in vantaggio al '19 del primo tempo con rete di Popivoda su assist di Oblak e raddoppi\u00f2 dopo dieci minuti con D\u017eaji\u0107. La Germania vinse infine ai supplementari. Nella finale per il terzo posto, la sua squadra perse ancora ai supplementari contro l'Olanda (3-2).\nDopo i Mondiali si ritir\u00f2 dalle competizioni internazionali. Gioc\u00f2 la sua ultima partita in nazionale contro la Romania (Zagabria, 8 maggio 1977, Jugoslavia \u2013 Romania 0-2).\nAllenatore.\nDopo il ritiro divenne il direttore tecnico dell'Olimpija Lubiana e quindi l'allenatore di una alcune di squadre del campionato sloveno (NK Naklo, Rudar Velenje, NK Koper, NK Ljubljana). Guid\u00f2 per due stagioni l'Olimpija. Dopo queste prime esperienze, nel febbraio 2004 venne assunto come allenatore della nazionale Under-21 slovena.\nNel maggio 2004 il commissario tecnico della nazionale maggiore Bojan Pra\u0161nikar venne licenziato e gli subentr\u00f2 Oblak che esord\u00ec con un 1-0 ai danni dell'Italia nelle qualificazioni per i Mondiali. Anche a seguito della sconfitta contro la Bulgaria nelle qualificazioni per gli Europei 2008, il 27 novembre 2006 rassegn\u00f2 le dimissioni e venne sostituito nel gennaio 2007 da Matja\u017e Kek."}
{"id": "2059792", "revid": "37401", "url": "https://it.wikipedia.org/wiki?curid=2059792", "title": "Incetta", "text": "L'incetta designa la presenza di un'elevata domanda sul mercato di un particolare bene, temendo una rarefazione delle offerte nel corso del tempo.\nL'incetta pu\u00f2 avvenire per svariate cause: perdita di produzione, aumento subitaneo dei bisogni, volont\u00e0 di procedere ad acquisti speculativi. In questo caso molto spesso in luogo di incetta si parla di accaparramento dei beni che sconvolge le normali condizioni del mercato e della produzione.\nIl fenomeno fu conosciuto anche anticamente ma ebbe particolare importanza durante la seconda guerra mondiale, quando cominciarono a fare difetto sul mercato moltissimi prodotti, sia di uso alimentare sia di usi vari."}
{"id": "2059793", "revid": "1543377", "url": "https://it.wikipedia.org/wiki?curid=2059793", "title": "Funzione continua", "text": "In matematica, una funzione continua \u00e8 una funzione che, intuitivamente, fa corrispondere ad elementi sufficientemente vicini del dominio elementi arbitrariamente vicini del codominio.\nEsistono diverse definizioni di continuit\u00e0, corrispondenti ai contesti matematici in cui vengono utilizzate: la continuit\u00e0 di una funzione \u00e8 uno dei concetti di base della topologia e dell'analisi matematica. La continuit\u00e0 di una funzione pu\u00f2 essere definita anche in modo locale: in questo caso si parla di \"continuit\u00e0 in un punto\" del dominio. Una funzione continua \u00e8, per definizione, continua in ogni punto del proprio dominio. Una funzione che non \u00e8 continua \u00e8 detta \"discontinua\", e i punti del dominio in cui non \u00e8 continua sono detti \"punti di discontinuit\u00e0\".\nPer esempio, la funzione formula_1 che descrive l'altezza di un uomo rispetto alla sua et\u00e0 pu\u00f2 essere vista come una funzione continua: in periodi brevi l'uomo cresce di poco. Al contrario, la funzione formula_2 che rappresenta la quantit\u00e0 di denaro presente in un conto corrente nel tempo \u00e8 una funzione discontinua, poich\u00e9 prelievi e depositi le fanno fare salti da un valore all'altro.\nDefinizioni.\nLa continuit\u00e0 di una funzione \u00e8 un concetto topologico, e quindi la definizione generale di funzione continua si sviluppa con funzioni tra spazi topologici. Lo stesso concetto \u00e8 per\u00f2 usato in ambiti meno generali, soprattutto per quanto riguarda il suo utilizzo in analisi matematica: \u00e8 spesso presentata la definizione di continuit\u00e0 solo per funzioni tra spazi metrici, o ancora, solo per funzioni di una variabile reale.\nFunzioni reali.\nNel caso di funzioni di una variabile reale, spesso la continuit\u00e0 \u00e8 presentata come una propriet\u00e0 del grafico: la funzione \u00e8 continua se il suo grafico \u00e8 formato da un'unica curva che non compia mai salti. Sebbene questa nozione possa essere usata nei casi pi\u00f9 semplici per distinguere funzioni continue da funzioni discontinue, non \u00e8 formalmente corretta, e pu\u00f2 portare ad ambiguit\u00e0 o errori.\nDefinizione in termini di limite di una funzione.\nUna funzione formula_3 si definisce continua nel punto formula_4 del suo dominio se il suo limite per formula_5 tendente a formula_4 coincide con la valutazione della funzione in formula_4, ovvero con formula_8. In simboli:\nTale definizione \u00e8 usata maggiormente per funzioni definite su un intervallo della retta reale: infatti, essa ha senso solo se formula_4 \u00e8 un punto di accumulazione per il dominio di formula_3. Essa \u00e8 comunque estendibile anche nel caso di domini pi\u00f9 complicati, che comprendono punti isolati: in essi, formula_3 risulta continua per una \"verit\u00e0 vuota\" (dall'inglese \"vacuous truth\").\nLa funzione si dice continua se \u00e8 continua in ogni punto formula_4 del dominio.\nDefinizione epsilon-delta.\nUna funzione formula_14 definita su un sottoinsieme formula_15 dei numeri reali a valori reali si dice continua in un punto formula_16 se per ogni numero formula_17, arbitrariamente piccolo, esiste un secondo numero formula_18 tale che, formula_19, la funzione formula_20 dista da formula_8 per meno di formula_22, ovvero:\nIn linguaggio simbolico, una funzione \u00e8 continua in un punto formula_4 se:\nSe questa propriet\u00e0 vale per ogni punto nel dominio di definizione della funzione, allora si dice che la funzione \u00e8 continua.\nIn questo caso si dice che formula_26, che \u00e8 l'insieme delle funzioni continue a valori reali e variabili in formula_15.\nPi\u00f9 intuitivamente, se si vuole che la funzione formula_20 disti di un valore piccolo da formula_8 ci basta restringerci ad un intorno abbastanza piccolo del punto formula_4. Se questo \u00e8 possibile qualunque sia la distanza scelta (a meno di restringere ulteriormente l'intorno di formula_4), allora la funzione \u00e8 continua in formula_4.\nQuesta definizione \u00e8 equivalente a quella data in precedenza: essa \u00e8 costruita dalla prima semplicemente esplicitando la definizione di limite di una funzione. \u00c8 stata usata per la prima volta da Cauchy.\nFunzioni tra spazi topologici.\nLa definizione di continuit\u00e0 data nel caso di funzioni reali pu\u00f2 essere generalizzata in contesti pi\u00f9 ampi, come quello degli spazi topologici.\nSiano due spazi topologici formula_33, formula_34 e sia formula_35 un'applicazione. Allora:\nformula_3 si dice continua in formula_37 se formula_38 intorno di formula_39 formula_40 intorno di formula_41 tale che formula_42;\nformula_3 si dice continua se formula_44 aperto in formula_45 formula_46 \u00e8 un insieme aperto in formula_47.\nOsserviamo che altre definizioni equivalenti di funzione continua sono:\nLa definizione di continuit\u00e0 \u00e8 strettamente legata alla topologia scelta nel dominio e nel codominio: funzioni continue con alcune scelte di topologia possono non esserlo con altre. Per esempio, la funzione identit\u00e0 \u00e8 continua se lo spazio di arrivo ha la stessa topologia dello spazio di partenza, oppure se ne ha una meno fine, ovvero con meno aperti. Se invece lo spazio di arrivo ha una topologia pi\u00f9 fine, con pi\u00f9 aperti, la funzione identit\u00e0 non risulta continua.\nFunzioni tra spazi metrici.\nGli spazi metrici sono spazi topologici nei quali la topologia \u00e8 generata da una base di intorni circolari. Sia formula_3 una funzione tra due spazi metrici formula_71 e formula_72. La funzione f si dice continua in un punto formula_4 se, per ogni scelta di formula_74, esiste un formula_75, tale che, per ogni punto formula_76 che dista meno di formula_77 da formula_4, ovvero che:\nsi ha che formula_20 dista per meno di formula_22 da formula_8, ovvero:\nLa definizione pu\u00f2 essere scritta servendosi della nozione di intorno sferico formula_84 centrato in formula_4, di raggio formula_77: in questo caso, la funzione \u00e8 continua se formula_87 implica che formula_88 o, simbolicamente:\ndove formula_90 \u00e8 l'insieme di definizione di formula_3.\nNel caso di funzioni reali, le definizioni coincidono se le due distanze su dominio e codominio non sono altro che il modulo della differenza tra due valori in formula_92.\nInoltre, questa definizione \u00e8 valida per funzioni definite e a valori in tutti gli spazi vettoriali normati, dove la distanza sia la norma della differenza tra due punti. In particolare, \u00e8 valida in formula_93 con la norma euclidea, ed estende quindi la definizione di continuit\u00e0 a funzioni di pi\u00f9 variabili.\nEsempi.\nSono esempi di funzioni continue:\nSono esempi di funzioni \"non\" continue:\nPropriet\u00e0 delle funzioni continue.\nSia formula_113 una funzione continua a valori reali definita su un intervallo formula_114. Valgono:\nSe formula_3 \u00e8 una funzione continua biiettiva a valori reali definita su un intervallo, allora formula_3 \u00e8 strettamente monotona e la funzione inversa formula_140 \u00e8 continua e strettamente monotona. L'implicazione non vale in generale per le funzioni il cui dominio non \u00e8 un intervallo.\nSia formula_141 una funzione tra spazi metrici. Valgono:\nSia formula_157 una funzione continua tra spazi topologici. Valgono:\nComposizione.\nLa composizione di funzioni continue \u00e8 una funzione continua, ovvero se formula_3 e formula_159 sono due funzioni continue, allora anche:\n\u00e8 una funzione continua.\nCome conseguenza di questa propriet\u00e0 si hanno le seguenti:\nIn generale, l'inverso non \u00e8 vero: ad esempio, se una funzione continua \u00e8 somma di due funzioni, non \u00e8 detto che entrambi gli addendi siano a loro volta funzioni continue. Ad esempio se\nallora formula_3 e formula_159 non sono continue, ma\nsono entrambe continue su tutto formula_169. Analogamente se\nallora formula_3 e formula_159 non sono continue, ma\n\u00e8 continua su tutto formula_169.\nSuccessioni.\nData una successione di funzioni continue formula_175 tali che il limite:\nesiste finito per ogni formula_177 (convergenza puntuale), allora non \u00e8 necessariamente vero che formula_20 \u00e8 una funzione continua. Se per\u00f2 la successione converge uniformemente, allora il limite puntuale formula_20 \u00e8 continuo.\nDerivazione e integrazione.\nUna funzione derivabile (o pi\u00f9 in generale una funzione differenziabile) in un punto formula_4 \u00e8 sempre continua in quel punto. Non \u00e8 vero l'inverso: esistono funzioni continue non derivabili, come ad esempio la funzione valore assoluto, continua in formula_181 ma non derivabile nello stesso punto. Esistono anche funzioni a variabile reale continue in tutti i punti del dominio e non derivabili in nessuno di essi, come la funzione di Weierstrass.\nUna funzione continua formula_182 \u00e8 sempre integrabile secondo Riemann (e quindi anche secondo Lebesgue). Inoltre, formula_3 ammette sempre primitive e ogni sua primitiva \u00e8 continua. Viceversa, non tutte le funzioni integrabili sono continue: per esempio, sono integrabili tutte le funzioni costanti a tratti.\nAltri tipi di continuit\u00e0.\nContinuit\u00e0 per successioni.\nUna funzione formula_3 a valori reali \u00e8 \"continua per successioni\" in formula_41 se, per ogni successione formula_186 a valori nel dominio della funzione e convergente a formula_41, la successione formula_188 converge a formula_39.\nQuesta formulazione di continuit\u00e0 \u00e8 dovuta ad Eduard Heine.\nUna funzione continua \u00e8 sempre continua per successioni, mentre, al contrario \u00e8 possibile dare esempi di funzioni continue per successioni, ma non continue. L'inverso vale solo se il dominio formula_190 \u00e8 uno spazio sequenziale, come lo sono gli spazi primo-numerabili e dunque in particolare gli spazi metrici: in questo caso, quindi, le due definizioni si possono considerare equivalenti.\nContinuit\u00e0 a sinistra e a destra.\nUna funzione reale formula_3 si dice \"continua a destra\" in formula_41 se:\ndove il limite \u00e8 inteso solo come limite destro.\nUna funzione formula_3 si dice \"continua a sinistra\" in formula_41 se:\nUna funzione \u00e8 continua in un punto se e solo se \u00e8 ivi continua a destra e a sinistra.\nQueste propriet\u00e0 non sono estendibili a funzioni a pi\u00f9 di una variabile, in quanto nel piano, nello spazio, e generalmente in formula_93 quando formula_198 non esiste relazione d'ordine, ovvero non \u00e8 possibile definire una \"destra\" o una \"sinistra\".\nSemicontinuit\u00e0.\nUna funzione formula_3 definita su uno spazio topologico formula_47 a valori reali si dice \"semicontinua inferiormente\" in formula_37 se per ogni formula_74 esiste un intorno formula_203 di formula_41 tale che per ogni formula_205, si ha:\nSe invece vale, per ogni formula_207:\nla funzione viene detta \"semicontinua superiormente\" in formula_41.\nSe la prima (o rispettivamente la seconda) propriet\u00e0 vale in ogni punto del dominio, si dice che la funzione \u00e8 semicontinua inferiormente (o rispettivamente semicontinua superiormente).\nLa semicontinuit\u00e0 (sia inferiore che superiore), \u00e8 una propriet\u00e0 pi\u00f9 debole della continuit\u00e0: esistono funzioni semicontinue ma non continue. Viceversa, una funzione \u00e8 continua se e solo se \u00e8 sia semicontinua inferiormente che semicontinua superiormente.\nContinuit\u00e0 separata.\nNel caso di funzioni di pi\u00f9 variabili, \u00e8 possibile definire una condizione pi\u00f9 debole di continuit\u00e0, detta \"continuit\u00e0 separata\": una funzione formula_3 \u00e8 continua separatamente in un punto formula_4 rispetto a una delle variabili formula_212 se \u00e8 continua la funzione di una variabile dipendente solo dal parametro formula_212, lasciando le restanti variabili fissate al valore assunto nel punto in esame.\nContinuit\u00e0 uniforme.\nUna condizione pi\u00f9 forte (e globale) di continuit\u00e0 \u00e8 quella di \"continuit\u00e0 uniforme\": una funzione continua tra due spazi metrici si dice uniformemente continua se il parametro formula_77 della definizione non dipende dal punto formula_4 considerato, ovvero se \u00e8 possibile scegliere un formula_77 che soddisfi la definizione per tutti i punti del dominio.\nPi\u00f9 precisamente, una funzione formula_3 \u00e8 uniformemente continua se, per ogni formula_74 esiste un formula_75 tale che, comunque presi due punti formula_4 e formula_135 nel dominio di formula_3 che distano per meno di formula_77, allora le loro immagini formula_8 e formula_225 distano per meno di formula_22.\nEquicontinuit\u00e0.\nQuando gli elementi di un insieme di funzioni continue hanno il medesimo modulo di continuit\u00e0, si parla di \"insieme equicontinuo\". Nello specifico, Siano formula_47 e formula_45 due spazi metrici e formula_229 una famiglia di funzioni definite da formula_47 in formula_45. La famiglia formula_229 \u00e8 equicontinua nel punto formula_233 se per ogni formula_234 esiste formula_75 tale che formula_236 per tutte le formula_237 e per ogni formula_5 tali che formula_239. La famiglia formula_229 \u00e8 equicontinua (in tutto formula_47) se \u00e8 equicontinua in ogni suo punto. La famiglia formula_229 \u00e8 uniformemente equicontinua se per ogni formula_234 esiste formula_75 tale che formula_245 per tutte le formula_237 e per ogni coppia di punti formula_247 e formula_248 in formula_47 tali che formula_250.\nPi\u00f9 in generale, quando formula_47 \u00e8 uno spazio topologico, un insieme formula_229 di funzioni da formula_47 in formula_45 \u00e8 equicontinuo nel punto formula_76 se per ogni formula_234 il punto formula_5 possiede un intorno formula_258 tale che:\nTale definizione \u00e8 sapesso utilizzata nell'ambito degli spazi vettoriali topologici.\nSpazio delle funzioni continue.\nL'insieme di tutte le funzioni continue su un dominio fissato formula_15 e a valori reali:\npu\u00f2 essere dotato di una struttura di spazio vettoriale ponendo per formula_3 e formula_159 in tale insieme:\ne per formula_265 numero reale:\nLo spazio vettoriale cos\u00ec definito \u00e8 detto \"spazio delle funzioni continue su formula_15\".\nSe il dominio formula_15 \u00e8 compatto (e quindi per tutte le funzioni in formula_269 vale il teorema di Weierstrass) nello spazio formula_269 pu\u00f2 essere definita una norma ponendo:\ndetta \"norma uniforme\" o \"norma del sup\".\nLa coppia costituita dallo spazio formula_269 e dalla norma uniforme individua uno spazio di Banach."}
{"id": "2059795", "revid": "228587", "url": "https://it.wikipedia.org/wiki?curid=2059795", "title": "Vtora profesionalna futbolna liga", "text": "La Vtora profesionalna futbolna liga (in bulgaro: \u0412\u0442\u043e\u0440\u0430 \u043f\u0440\u043e\u0444\u0435\u0441\u0438\u043e\u043d\u0430\u043b\u043d\u0430 \u0444\u0443\u0442\u0431\u043e\u043b\u043d\u0430 \u043b\u0438\u0433\u0430, \"Seconda lega calcistica professionistica\") \u00e8 il torneo cadetto del campionato bulgaro di calcio professionistico. \u00c8 provvisoriamente amministrata dalla Prima lega calcistica professionistica per delega della Federazione calcistica della Bulgaria.\nDopo vari cambi di formula, dal 2016 al 2019 \u00e8 stata riformata in un girone unico a 16 squadre, poi portate a 18 nel 2019 e a 20 nel 2021.\nFormula.\nIl campionato cadetto bulgaro ha cambiato spesso formula. Ad esempio, nei primi anni duemila il numero delle partecipanti era stato ridotto a 24 squadre in totale, divise in due gironi all'italiana da 12 compagini l'uno, che si affrontavano tutte per un totale di tre volte in ogni stagione. Le prime due classificate di ciascun gruppo ottenevano la promozione, mentre le due seconde disputavano i play-off. Le ultime due classificate di ciascun girone retrocedevano.\nNel 2016, con la riforma del calcio del paese, la ridenominata Vtora liga \u00e8 stata ampliata a 16 squadre, anche riserve, per un totale di trenta giornate, al termine delle quali sono previste una promozione e quattro retrocessioni, mentre la seconda e la terza classificata giocano i play-off misti con le societ\u00e0 peggio piazzate nel massimo campionato. \nNel 2019 il campionato di seconda divisione \u00e8 stato allargato a 18 squadre, con una promozione diretta, una eventuale tramite play-off misti con le peggio piazzate in prima serie e tre retrocessioni in terza serie. Nel 2020-2021, dopo l'esclusione del , al campionato hanno partecipato 17 squadre.\nNel 2021 il campionato cadetto bulgaro \u00e8 stato allargato a 20 squadre, con 4 promozioni dalla terza serie e l'ingresso di due nuove squadre riserve. Dal 2011-2012 non partecipavano cos\u00ec tante squadre alla seconda serie nazionale.\nSquadre.\nStagione 2021-2022."}
{"id": "2059797", "revid": "100676", "url": "https://it.wikipedia.org/wiki?curid=2059797", "title": "Calcolo di uno zero di una funzione", "text": "In matematica si presentano spesso problemi che richiedono di calcolare uno zero (o radice) di una funzione di variabile reale formula_1.\nLa risoluzione del problema dipende strettamente dalla forma della funzione formula_2: ad esempio, se essa \u00e8 un polinomio o una funzione razionale esistono, per i gradi pi\u00f9 bassi (cio\u00e8 fino al quarto grado o solo in casi particolari di grado maggiore, si veda Teoria di Galois), formule che permettono di determinare in modo preciso tutti gli zeri, senza approssimazioni. In tutti gli altri casi, come ad esempio per una funzione esponenziale o trigonometrica (pi\u00f9 in generale trascendente), a parte alcuni casi elementari risolvibili attraverso le definizioni, ma anche per un polinomio di grado maggiore di 4, non esistono metodi algebrici per ricavare con esattezza i valori degli zeri. Di questi casi si occupa la presente voce.\nPer questo tipo di problema si preferisce parlare di algoritmi per la soluzione di equazioni, sottintendendo che questi metodi possono applicarsi sia ad equazioni lineari che ad equazioni non lineari. Taluni algoritmi per il calcolo di uno zero di una funzione reale possono essere direttamente generalizzati per risolvere equazioni non lineari.\nDefinendo il problema con un'equazione della forma formula_3, dove il parametro formula_4 della funzione formula_5 \u00e8 un vettore formula_6-dimensionale (vedi funzione vettoriale), il problema si generalizza con la ricerca di un vettore formula_6-dimensionale che sia soluzione della suddetta equazione.\nDescrizione generale.\nI metodi per calcolare in modo approssimato le radici di un'equazione (valori dell'incognita che soddisfano l'equazione) si articolano in due fasi: nella prima fase si separano le radici, ovvero si determinano gli intervalli della retta reale che contengono una sola radice dell'equazione (si pu\u00f2 utilizzare il metodo grafico); nella seconda fase si calcola un valore approssimato della radice dell'equazione applicando uno dei metodi di seguito descritti.\nQuando si sono separate le radici, ad esempio, si \u00e8 trovato che la radice formula_8 \u00e8 compresa nell'intervallo formula_9 abbiamo due valori approssimati, uno per difetto formula_10 ed uno per eccesso formula_11 della radice. Si tratta di restringere l'intervallo in modo da ottenere valori pi\u00f9 approssimati, secondo una approssimazione fissata. I procedimenti sono iterativi.\nAlcuni algoritmi specifici.\nIl metodo di ricerca della radice pi\u00f9 semplice \u00e8 il metodo di bisezione (\"metodo dicotomico / di Bolzano)\". Si parte conoscendo un intervallo reale formula_12 che considerazioni precedenti garantiscono contenere una e una sola radice. Per esempio, dovendo ricercare una radice di una funzione continua, formula_10 e formula_11 saranno valori presi in maniera tale che formula_15 e formula_16 assumano segno opposto; infatti, per il teorema degli zeri, l'intervallo conterr\u00e0 sicuramente una radice formula_17 per l'equazione. Definito l'intervallo, con successive iterazioni si procede a progressivi dimezzamenti dello stesso. Alla prima iterazione si sceglie fra i sottointervalli formula_18 e formula_19, dove formula_20 \u00e8 il punto a met\u00e0 tra formula_10 e formula_11, attraverso la valutazione del segno di formula_23. La convergenza del procedimento \u00e8 garantita, ma \u00e8 lenta in quanto ha andamento lineare. Questo metodo pu\u00f2 essere in parte paragonato all'algoritmo di ricerca binaria dell'informatica, per la ricerca di un determinato valore all'interno di un insieme ordinato di dati. La ricerca binaria ha tuttavia andamento logaritmico, cio\u00e8 molto pi\u00f9 rapido, perch\u00e9 opera su interi (le posizioni degli elementi nell'insieme).\nIl metodo delle tangenti (chiamato anche \"metodo di Newton\" o \"metodo di Newton - Raphson\") si serve della approssimazione lineare (mediante la tangente) della funzione \"f\" in un intorno di una approssimazione corrente della radice. Questo porta alla relazione di ricorrenza\nQuesto metodo potrebbe non convergere se si parte da un valore della variabile formula_17 troppo lontano da una radice. Se per\u00f2 viene bene avviato converge pi\u00f9 rapidamente del metodo di bisezione (la convergenza \u00e8 quadratica). Inoltre questo metodo si generalizza facilmente ai problemi multidimensionali.\nSe nel metodo delle tangenti si rimpiazza la derivata della funzione con una differenza finita, si ottiene il metodo delle secanti. Esso \u00e8 caratterizzato dalla relazione di ricorrenza\nQuesto metodo quindi non richiede il calcolo della derivata della funzione, ma presenta una convergenza pi\u00f9 lenta (il suo ordine \u00e8 circa 1,6).\nIl metodo di falsa posizione in Fibonacci, chiamato anche metodo della regula falsi, \u00e8 simile al metodo di bisezione, ma ad ogni iterazione invece di tagliare l'intervallo di appartenenza della radice in due parti uguali, lo bipartisce nel punto suggerito dalla formula del metodo delle secanti. Questo metodo eredita la robustezza del metodo della bisezione e la convergenza sovralineare del metodo delle secanti.\nApplicabilit\u00e0 dei metodi di calcolo.\nSi noti come non tutti i metodi possono essere applicati in tutti i casi. Ad esempio, l'equazione\nformula_27\nha soluzione per formula_28; se volessimo applicare il metodo della bisezione a questa equazione dovremmo innanzitutto determinare, per iniziare l'iterazione, due punti formula_10 e formula_11 tali che formula_15 e formula_16 abbiano segni opposti (vedi teorema degli zeri).\nNel caso in oggetto, qualunque valore di formula_17 si prenda, il valore calcolato formula_34 sar\u00e0 sempre maggiore o uguale a formula_35. L'algoritmo della bisezione risulta quindi non applicabile."}
{"id": "2059807", "revid": "1652134", "url": "https://it.wikipedia.org/wiki?curid=2059807", "title": "Alberto Massa Gallucci", "text": "Biografia.\nPrimo comandante della Divisione corazzata Pozzuolo del Friuli, poi ricostituita nel 1955, reduce di Russia, ove combatt\u00e9 con il grado di maggiore in servizio di stato maggiore presso il Quartier Generale della 9\u00aa Divisione fanteria \"Pasubio\", merit\u00f2 la medaglia d'oro al valor militare e rimase prigioniero dei sovietici fino al 1954.\nScrisse sulla sua esperienza bellica il libro \"No! Dodici anni prigioniero in Russia\", in cui ricorda le terribili vicende della prigionia degli italiani in Russia e, con particolare evidenza, quella degli ultimi 28 prigionieri italiani rimasti in Russia (tra cui il tenente Italo Stagno, morto a pochi giorni dalla liberazione) dopo il 1946 e fino al 1954."}
{"id": "2059809", "revid": "110157", "url": "https://it.wikipedia.org/wiki?curid=2059809", "title": "111P/Helin-Roman-Crockett", "text": "La Cometa Helin-Roman-Crockett, formalmente indicata 111P/Helin-Roman-Crockett, \u00e8 una cometa periodica del sistema solare, appartenente alla famiglia di comete quasi-Hilda.\n\u00c8 stata individuata il 2 gennaio 1989 dall'astronoma statunitense Eleanor Helin su una piastra fotografica ripresa da Ron Helin, Brian Roman e Randy Crockett dall'Osservatorio di Monte Palomar.\nLa cometa percorre un'orbita quasi circolare, caratterizzata da un periodo di 8,14 anni, da una distanza perielica di circa 3,5 UA e da una bassa inclinazione sul piano dell'eclittica, pari a circa 4\u00b0.\nNelle sue apparizioni la cometa si \u00e8 mantenuta generalmente pi\u00f9 debole della 20\u00aa magnitudine; solo nell'anno della sua scoperta, nel 1989, ha raggiunto magnitudine 14,7 durante una fase di \"outburst\", termine inglese utilizzato per indicare un repentino cambiamento nell'attivit\u00e0 di un nucleo cometario, che conduce ad una rapida espansione della chioma.\nKazuo Kinoshita ha calcolato che la cometa \u00e8 transitata a 0,0117\u00a0UA da Giove nel 1976 e che l'incontr\u00f2 sar\u00e0 ripetuto nel 2071, quando i due corpi disteranno 0,0366\u00a0UA nel momento di massimo avvicinamento. Seiichi Yoshida ritiene che in queste occasioni la cometa sia catturata dall'attrazione gravitazionale di Giove e completi alcune rivoluzioni attorno al pianeta, prima di essere espulsa dal sistema gioviano su di un'orbita simile a quella posseduta precedentemente."}
{"id": "2059816", "revid": "122796606", "url": "https://it.wikipedia.org/wiki?curid=2059816", "title": "Chiesa del Santissimo Redentore (Palmanova)", "text": "La chiesa del Santissimo Redentore, o duomo di Palmanova, dedicata sia al santissimo Redentore che ai santi Marco e Giustina, \u00e8 il principale luogo di culto di Palmanova, in provincia ed arcidiocesi di Udine; fa parte della forania del Friuli Centrale.\nSecondo la tradizione fu progettata da Vincenzo Scamozzi, anche se studi recenti propendono per l'Ufficio delle fortificazioni di Venezia.\nStoria.\nLa posa della prima pietra del duomo avvenne nel 1603, ma poi i lavori proseguirono a rilento, per mancanza di fondi, per i difficili rapporti tra Venezia e lo Stato pontificio e per i diritti sulla giurisdizione ecclesiastica vantati dal patriarcato di Aquileia.\nIl progetto di partenza fu riadattato e una nuova \"prima pietra\" fu posata nel 1615. Emersero poi anche problemi strutturali della facciata, tanto che il tetto con le ampie capriate in legno proveniente dalla Slavonia fu completato nel 1636, anno della consacrazione dello stesso duomo.\nEsterno.\nIl duomo \u00e8 l'edificio pi\u00f9 imponente ed importante che si affaccia sulla piazza Grande di Palmanova.\nFacciata.\nLa candida facciata, in pietra bianca d'Orsera e pietra grigia di Aurisina, elegantemente divisa su due ordini di quattro semicolonne, \u00e8 conclusa da un maestoso frontone nel cui oculo centrale campeggia un poderoso leone di san Marco, simbolo della potenza politica e militare della Serenissima Repubblica di Venezia. Il leone che si pu\u00f2 vedere oggi \u00e8 stato realizzato nel 1894 in bronzo, per sostituire quello originario rimosso dai francesi.\nVerso la fine del XVII secolo sulla facciata furono collocate le statue dei santi protettori di Palmanova: al centro il Redentore (1683), mentre ai lati san Marco e santa Giustina (1693).\nSul lato sinistro compare il campanile, relativamente basso e tozzo rispetto al Duomo, ma questo fatto era voluto per non renderlo visibile all'esterno della fortezza e per non dare, quindi, punti di riferimento alle eventuali forze assedianti.\nInterno.\nSubito dopo il portale d'ingresso, sulla sinistra \u00e8 presente il grande reliquiario ligneo, opera di Silvio Piccini del 1895, con quattro reliquiari a fanale del XVII secolo.\nL'altare successivo risale al Seicento e proviene dalla chiesa soppressa di santa Barbara, con la pala che raffigura l\"Annunciazione\" del pittore forlivese Pompeo Randi (1877).\nSegue il fonte battesimale, in pietra d'Aurisina e risalente al 1614, e l'organo, fatto realizzare dal provveditore Girolamo Dolfin nel 1648, anche se quello che si pu\u00f2 vedere oggi \u00e8 stato completamente rifatto nell'Ottocento.\nSotto le casse dell'organo si apre la cappella feriale, dove sono esposti i mosaici di Giulio Candussio, il crocifisso bronzeo del Busetti e, incastonata nell'altare, l'urna di vetro con la statua in cera contenente le reliquie di santa Giustina da Padova.\nVicino all'abside sinistro si pu\u00f2 notare l'altare delle Milizie, fatto realizzare dalla famiglia Gradenigo tra il 1640 ed il 1680. La pala delle Milizie, posta sopra l'altare, \u00e8 il capolavoro del 1641 di Alessandro Varotari detto il Padovanino; raffigura i santi Bartolomeo e Girolamo, protettori della famiglia Gradenigo, assieme ai santi guerrieri Teodoro, Barbara e l'arcangelo Gabriele, protettori delle milizie veneziane.\nCappella del Carmine.\nNell'abside di sinistra si trova la cappella del Carmine, dove \u00e8 conservata una \"Vergine con bambin Ges\u00f9\", opera lignea di scuola tolmezzina, attribuita a Domenico da Tolmezzo o al fratello Martino. La storia della statua non \u00e8 nota, si ritiene che provenga da una chiesa dei dintorni.\nCappella del Santissimo Rosario.\nNell'abside di destra si trova la cappella del Santissimo Rosario; l'altare che si pu\u00f2 vedere oggi ha sostituito quello originale ed \u00e8 opera del 1875 di Giacomo Bonin. La pala di Fred Pittino raffigura una \"Piet\u00e0\" e risale al 1958.\nGli affreschi attuali hanno sostituito quelli originari del XVII secolo e sono incentrati sul tema dell'eucaristia; sono lavori del 1861 di Domenico Fabris.\nSacrestia.\nLa sacrestia fu iniziata nel 1638 su iniziativa del provveditore Bertucci Valier, come \u00e8 attestato da un'iscrizione sul portale d'ingresso. Il suo stemma gentilizio si pu\u00f2 ancora vedere sia sul soffitto affrescato sia nel lavabo in marmo rosso di Verona.\nLa sacrestia conserva i ritratti di nove provveditori veneti che governarono la citt\u00e0-fortezza; inoltre sono conservate varie opere pittoriche di botteghe ed epoche differenti.\nLe pi\u00f9 interessanti dal punto di vista artistico sono:\nVi sono conservate anche alcuni pregevoli esempi di mobilio sacro e le poche suppellettili sacre che sono sfuggite ai furti ed alle monomissioni nel corso dei secoli. Tra il XVII ed il XVIII secolo il tesoro del duomo era stato cospicuo: tutti i provveditori generali, le varie confraternite e singoli benefattori avevano contribuito ad aumentarlo e a dotarlo di preziose suppellettili.\nDi questo periodo rimangono solamente una pace, una stauroteca, una pisside, tre calici, due reliquiari ed un ostensorio.\nDopo il trattato di Campoformio, Napoleone fece requisire gran parte delle suppellettili, tra cui il grande lampadario in argento che era posto al centro della sacrestia. L'attuale lampadario proviene dal teatro Gustavo Modena.\nIl tesoro \u00e8 stato ricostituito a partire dall'Ottocento, ma con opere di pi\u00f9 modesto valore."}
{"id": "2059818", "revid": "19941101", "url": "https://it.wikipedia.org/wiki?curid=2059818", "title": "Villaggio morto per la Francia", "text": ""}
{"id": "2059821", "revid": "729019", "url": "https://it.wikipedia.org/wiki?curid=2059821", "title": "Piermassimiliano Dotto", "text": "Biografia.\nCresciuto rugbisticamente nel Benetton, la squadra della sua citt\u00e0, con essa esord\u00ec in campionato e si afferm\u00f2 in campo nazionale e internazionale: nei circa 10 anni di permanenza in prima squadra vinse 5 titoli nazionali e una Coppa Italia, e si mise in luce per la Nazionale, nella quale debutt\u00f2 sotto la gestione di Georges Coste nel 1993 contro la .\nA Treviso altern\u00f2 l'attivit\u00e0 sportiva a quella di gestore di un locale notturno insieme al compagno di squadra Ivan Francescato (scomparso prematuramente nel 1999): terminato l'impegno con il Benetton dopo 215 incontri (di cui 22 nelle Coppe europee medit\u00f2 l'abbandono del rugby attivo; tuttavia continu\u00f2 a giocare e, dapprima, fu ingaggiato dal Silea, poi, dopo lo scioglimento della societ\u00e0 e la fusione con il Mogliano, dalla nuova formazione del .\nNel 2006, da dilettante, entr\u00f2 nel Casale, formazione con la quale raggiunse nel 2008 la promozione in serie B; il ritiro \u00e8 avvenuto nel 2010, a 40 anni.\nIniziata la carriera come estremo, nel prosieguo \u00e8 evoluto come mediano d'apertura.\nFurono 4 in totale, con 3 mete, le presenze in Nazionale di Dotto; all'attivo anche la convocazione alla in Sudafrica nella quale, tuttavia, non fu mai schierato.\n\u00c8 morto il 25 ottobre 2012 a Volpago del Montello (TV) a 42 anni a causa di un infarto durante un'escursione ciclistica."}
{"id": "2059823", "revid": "767487", "url": "https://it.wikipedia.org/wiki?curid=2059823", "title": "La terramadre", "text": "La terramadre \u00e8 un film drammatico del 2008 diretto da Nello La Marca. Ambientato nell'agrigentino, in Sicilia, \u00e8 girato totalmente in lingua siciliana, nelle varianti agrigentina e palmese.\nTrama.\nDopo che sua madre \u00e8 morta di cancro, Gaetano vive dalla zia a Palma di Montechiaro.\nAntonio, padre di Gaetano, vorrebbe che suo figlio lo seguisse in Germania, dove sogna di aprire un bar, sentendosi oppresso dalla sua \"terra madre\", ma Gaetano si sente ancora legato alla sua terra, dove si trova la tomba della madre, che spesso visita per dialogare con lei.\nLa trama continua con Al\u00ec, che \u00e8 arrivato a Palma clandestinamente, trascinando con s\u00e9 una donna morta. Un contadino lo assister\u00e0, ma poi Al\u00ec si trover\u00e0 a sfuggire senza fine da una vita di sfruttamento come lavoratore clandestino e di continue fughe.\nLe storie di Gaetano e di Al\u00ec si intrecciano tra loro, mettendo in risalto la drammaticit\u00e0 insita nell'impossibilit\u00e0 di gestire ed orientare il proprio destino."}
{"id": "2059824", "revid": "161273", "url": "https://it.wikipedia.org/wiki?curid=2059824", "title": "Atmosfera cometaria", "text": ""}
{"id": "2059841", "revid": "1305772", "url": "https://it.wikipedia.org/wiki?curid=2059841", "title": "Invaders Must Die", "text": "Invaders Must Die \u00e8 il quinto album in studio del gruppo musicale britannico The Prodigy, pubblicato il 2 marzo 2009 dalla Take Me to the Hospital e dalla Cooking Vinyl."}
{"id": "2059844", "revid": "120649806", "url": "https://it.wikipedia.org/wiki?curid=2059844", "title": "American Conservative Union", "text": "L'American Conservative Union (ACU) \u00e8 un'associazione politica statunitense volta a favorire le politiche conservatrici. \u00c8 nota per il punteggio che annualmente assegna ai politici sulla base dei voti che esprimono, provvedendo ad assegnare un indicatore numerico indicativo di quanto i legislatori siano in accordo con gli ideali conservatori che l'associazione promuove. Questi punteggi sono utilizzati anche nelle ricerche di scienze politiche. L'ACU pubblica un periodico, Battleline, che ha lo scopo di informare i membri sui fatti importanti riguardanti il movimento conservatore.\nL'ACU fu fondata nel 1964 per sostenere Barry Goldwater nelle elezioni presidenziali di quell'anno, con Donald C. Bruce come primo presidente.\nConservative Political Action Conference.\nIl pi\u00f9 famoso evento promosso dall'ACU \u00e8 la \"Conservative Political Action Conference\" (CPAC), dove sono presenti, ogni anno, di pi\u00f9 di 6000 persone da tutto il mondo. Alle sedute intervengono regolarmente ex presidenti e altri famosi esponenti del movimento conservatore. L'attuale direttore della CPAC \u00e8 Lisa De Pasquale."}
{"id": "2059851", "revid": "1573940", "url": "https://it.wikipedia.org/wiki?curid=2059851", "title": "Classe U209 (sottomarino)", "text": ""}
{"id": "2059853", "revid": "4255", "url": "https://it.wikipedia.org/wiki?curid=2059853", "title": "Sfusato amalfitano", "text": ""}
{"id": "2059855", "revid": "74801", "url": "https://it.wikipedia.org/wiki?curid=2059855", "title": "Malling (Danimarca)", "text": "Malling \u00e8 una localit\u00e0 dello Jutland Centrale di abitanti (2008). Si trova a 15 chilometri dal centro del comune di Aarhus, a cui appartiene.\nMalling fino al 1245 si chiamava \"Malend\". Il nome deriva dalla collina sassosa, che caratterizza il territorio cittadino.\nSu di essa infatti si trova una chiesa fortificata, costruita nel XIII secolo, che rimane tuttora il cuore della citt\u00e0.\nAttualmente \u00e8 ancora possibile notare l'antica composizione dei villaggi che compongono Malling. Beder, ad esempio, negli ultimi cinquant'anni, si \u00e8 sviluppata molto, superando Malling in termini di popolazione. Comunque il centro storico di Malling \u00e8 stato conservato: molti negozi sono stati trasformati in abitazioni private, ma l'antica strada Bredgade \u00e8 ancora soggetta al passaggio di attivit\u00e0 commerciali.\nL'Odderbanen, che collega Odder con \u00c5rhus, passa attraverso Malling ed essa \u00e8 una principale stazione gi\u00e0 da molti anni.\nIn significativa crescita l'industria tanto che la citt\u00e0 ha negli ultimi anni visto un notevole aumento dei prezzi degli immobili e sta vivendo un massiccio aumento delle edificazioni e anche di popolazione."}
{"id": "2059861", "revid": "309289", "url": "https://it.wikipedia.org/wiki?curid=2059861", "title": "Sylva (fiume)", "text": "La Sylva () \u00e8 un fiume della Russia europea orientale (Territorio di Perm' e oblast' di Sverdlovsk), affluente di sinistra della \u010cusovaja (bacino idrografico della Kama), tributario del bacino artificiale della Kama.\nIl fiume ha origine sul versante occidentale degli Urali centrali; scorre dapprima in direzione occidentale e sud-occidentale, poi svolta a nord-ovest. Attraversa la citt\u00e0 di Kungur e sfocia nella baia \u010cusovskaja del bacino artificiale della Kama. Il fiume ha una lunghezza di 493\u00a0km, il suo bacino \u00e8 di 19\u00a0700\u00a0km\u00b2. Il corso del fiume \u00e8 molto tortuoso, la corrente \u00e8 moderata, nei corsi inferiori \u00e8 calma. I maggiori affluenti sono: Barda (lungo 209\u00a0km), \u0160akva (1674\u00a0km) provenienti dalla destra idrografica, Iren' (214\u00a0km) e Vorulka (113\u00a0km) dalla sinistra."}
{"id": "2059862", "revid": "131358", "url": "https://it.wikipedia.org/wiki?curid=2059862", "title": "Spartak Nal'\u010dik", "text": ""}
{"id": "2059864", "revid": "486946", "url": "https://it.wikipedia.org/wiki?curid=2059864", "title": "Lu\u010d-Energija Vladivostok", "text": ""}
{"id": "2059873", "revid": "767487", "url": "https://it.wikipedia.org/wiki?curid=2059873", "title": "Samba rock", "text": "Il samba rock \u00e8 un genere musicale fondato dalla band brasiliana Trio Mocot\u00f3 verso la fine degli anni '60.\nLe origini.\nIl samba rock nasce dalla fusione tra musica brasiliana e la musica \"giovanile\" americana. Esso si intreccia fra funky, rock, beat, MPB ed il tropic\u00e0lia di artisti come Os Mutantes e Jorge Ben. \u00c8 quindi facilissimo trovarvi strumenti come chitarra elettrica o basso elettrico, spesso accompagnati da strumenti pi\u00f9 tradizionali della samba, come per esempio le percussioni.\n\"Questo nuovo genere si distingue per la levada lineare di chitarra, i tempi pari conditi di sincopi e ritmi sambisti, un\u2019assenza programmatica di cavaco, e le voci preminentemente di colore. I maggiori esponenti sono il Trio Mocot\u00f3 \u2013 che gi\u00e0 negli anni \u201970 accompagnava Jorge Ben \u2013, l\u2019astro nascente Paula Lima, il carioca Seu Jorge, ed il Clube do Balan\u00e7o di Marco Mattoli, il cui cd Swing e Samba-rock, \u00e8 stato definito dalla critica una specie di enciclopedia del genere\""}
{"id": "2059877", "revid": "28592", "url": "https://it.wikipedia.org/wiki?curid=2059877", "title": "Topografi", "text": ""}
{"id": "2059881", "revid": "1372005", "url": "https://it.wikipedia.org/wiki?curid=2059881", "title": "Concilio di Orange", "text": "Il Concilio di Orange (o i sinodi di Orange, in latino: \"Concilium Arausicanum\" o \"Synodus Arausicana\") comprendono due sinodi tenuti ad Orange, Francia. il primo (441) tratta di diverse questioni riguardanti la vita della chiesa. Il secondo (529) conferma la legittimit\u00e0 dell'insegnamento di Agostino di Ippona contro le contestazioni dei pelagiani.\nConcilio di Orange del 441.\nIl primo Concilio di Orange ha luogo l'8 novembre del 441 sotto la presidenza di Ilario di Arles e Eucherio di Lione. Partecipano all'assise diciassette vescovi. Sono approvati trenta canoni (o giudizi) che trattano di questioni pratiche della vita della chiesa, inclusa un'affermazione sul dovere del celibato per coloro che sono in stato clericale, specialmente diaconi come pure per le vedove; il diritto di asilo, regole per la retta amministrazione dei sacramenti; raccomandazioni alla cautela nell'ordinazione di clero straniero; limiti nella giurisdizione dei vescovi; regole per la convocazione di concili. L'esatta interpretazione di alcuni fra questi canoni (II, III, XVII) \u00e8 dubbia. Il Canone IV si sostiene sia in contraddizione con il decreto di papa Siricio; e il canone II e XVIII tradisce l'inclinazione a resistere all'introduzione di usanze romane. Questi canoni sono confermati al Sinodo di Arles nel 443 circa.\nConcilio di Orange del 529.\nIl Secondo concilio di Orange ha luogo in questa citt\u00e0 il 3 luglio del 529, passata nel frattempo dal governo burgundo a quello ostrogoto. L'occasione di questo concilio era stata data dalla consacrazione di una chiesa fatta costruire dal governatore della Gallia narbonense.Questo concilio tratta pi\u00f9 direttamente delle persistenti questioni teologiche che risultano dal conflitto fra le idee di Agostino vescovo di Ippona nel Nord Africa (354-430) e Pelagio un monaco inglese (circa 360-420) che aveva sfidato le concezioni tradizionali della Chiesa influenzate prevalentemente da Agostino.\nPelagio aveva negato la dottrina agostiniana del peccato originale, che sostiene come gli esseri umani siano tanto corrotti dal peccato da essere per natura ostili a Dio e incapaci di scegliere di stare dalla sua parte. Pelagio sosteneva che gli esseri umani nascono in stato di innocenza, non con una natura peccaminosa, e che essi possano, per natura e attraverso la disciplina, se vogliono, scegliere di stare dalla parte di Dio. Secondo Pelagio Dio ha dato agli esseri umani, creandoli, la capacit\u00e0 di non peccare. Secondo Agostino, per\u00f2, questo eleva troppo la libert\u00e0 umana (il libero arbitrio) a spese della grazia di Dio e della sua iniziativa sovrana nella salvezza. Di fatto le idee di Pelagio, afferma Agostino, rendono superflua l'opera di Cristo, dato che gli esseri umani sarebbero capaci da soli, se lo vogliono e a determinate condizioni, raggiungere la perfezione morale.\nAgostino sosteneva che gli esseri umani sono tanto contaminati dal peccato, (sia perch\u00e9 a causa del peccato di Adamo ha corrotto l'intera sua discendenza contaminandola e perch\u00e9 il peccato \u00e8 radicato nella natura umana) che noi non possiamo che scegliere e fare il male. Dato che gli esseri umani, secondo questa concezione, non sono in grado di scegliere di stare dalla parte di Dio, Dio stesso, mediante la sua grazia, sceglierebbe chi fra gli esseri umani \u00e8 destinato alla salvezza (predestinazione). Agostino, cos\u00ec, respinge per l'essere umano la capacit\u00e0 di pervenire da s\u00e9 stesso alla salvezza.\nAl tempo del secondo concilio di Orange del 529, era emerso il Semipelagianesimo, il tentativo, cio\u00e8, di raggiungere un compromesso fra l'Agostinismo ed il Pelagianesimo. Di fatto, molti fra coloro che sostenevano il Semipelagianesimo erano pi\u00f9 vicini ad Agostino che a Pelagio. Essi semplicemente non erano disposti a seguire la logica delle posizioni di Agostino fino alle sue conclusioni, cio\u00e8 quelle alle quali pi\u00f9 tardi sarebbe giunta la teologia nelle dottrine della predestinazione (Giovanni Calvino: Dio solo sceglie chi debba essere salvato), come pure quella della doppia predestinazione (Beza: non solo Dio sceglie chi debba essere salvato, ma anche chi debba rimanere in stato di perdizione e sia passibile di castigo eterno.\nFondamentalmente il Semipelagianesimo seguendo le idee del monaco francese Giovanni Cassiano, concorda con Agostino che da solo gli esseri umani non possono decidersi per Dio, ma afferma che Dio, attraverso lo Spirito Santo mette in condizione gli esseri umani di volgersi dal male verso Dio. Ne risulta che il Semipelagianesimo respinge sia l'idea emergente della predestinazione come pure l'idea della perseveranza dei santi. Pelagio era stato condannato come eretico per aver negato la dottrina del peccato originale, e cos\u00ec sono le idee semipelagiane quelle che si affermano nei Canoni del concilio di Orange.\nI Canoni del Secondo concilio di Orange respingono chiaramente ci\u00f2 che pi\u00f9 tardi sar\u00e0 conosciuta come doppia predestinazione. Agostino non l'aveva di fatto sostenuta perch\u00e9 il suo interesse principale, rispondendo a Pelagio, risiedeva nell'idea di depravazione e di grazia. La questione della doppia predestinazione sar\u00e0 soprattutto oggetto dell'attenzione della Riforma protestante come sar\u00e0 resa popolare da Beza, ed emerge fortemente nel Sinodo di Dordrecht (1618-1619) contro Giacomo Arminio.\nI Canoni del Concilio di Orange aiutano a rendere stabile la dottrina agostiniana della depravazione totale, del peccato originale e della grazia di Dio che domineranno nella Chiesa sino alla met\u00e0 del Settecento. Dato che erano stati scritti come risposta a Pelagio queste concezioni mettono in forte rilievo il ruolo sovrano di Dio nella salvezza. La comprensione agostiniana della grazia, per\u00f2, permetteva la scelta umana, per quanto nei limiti della precognizione di Dio). Concezioni posteriori sviluppate in circoli calvinisti al riguardo della predestinazione, permetteranno alla grazia di Dio d'operare solo negli eletti e solo attraverso il suo sovrano decreto di salvezza, indipendentemente dalle scelte umane e dall'idea stessa di precognizione vedasi la Confessione di fede di Westminster.\nSebbene la posizione agostiniana diventi la posizione cristiana \"ortodossa\" per i mille anni seguenti al Concilio di Orange, la questione rimarr\u00e0 in sospeso per riemergere solo al tempo della Riforma protestante. Sebbene anche Giacomo Arminio sia condannato come eretico, le sue concezioni permarranno nella Chiesa in una versione leggermente modificata nella teologia di John Wesley."}
{"id": "2059885", "revid": "28592", "url": "https://it.wikipedia.org/wiki?curid=2059885", "title": "Provincia di San Pietroburgo", "text": ""}
{"id": "2059886", "revid": "154893", "url": "https://it.wikipedia.org/wiki?curid=2059886", "title": "Secondo concilio di Orange", "text": ""}
{"id": "2059888", "revid": "122246", "url": "https://it.wikipedia.org/wiki?curid=2059888", "title": "Nazionale di pallavolo femminile dell'Australia", "text": "La nazionale di pallavolo femminile dell'Australia \u00e8 una squadra asiatica ed oceaniana composta dalle migliori giocatrici di pallavolo dell'Australia ed \u00e8 posta sotto l'egida della Federazione pallavolistica dell'Australia."}
{"id": "2059892", "revid": "282412", "url": "https://it.wikipedia.org/wiki?curid=2059892", "title": "Concili di Orange", "text": ""}
{"id": "2059894", "revid": "154893", "url": "https://it.wikipedia.org/wiki?curid=2059894", "title": "Primo concilio di Orange", "text": ""}
{"id": "2059896", "revid": "287204", "url": "https://it.wikipedia.org/wiki?curid=2059896", "title": "Gran Premio di Spagna 1974", "text": "Il Gran Premio di Spagna 1974 \u00e8 stata la quarta prova della stagione 1974 del Campionato mondiale di Formula 1. Si \u00e8 corsa domenica 28 aprile 1974 sul Circuito permanente del Jarama, posto nelle vicinanze di Madrid. La gara \u00e8 stata vinta dall'austriaco Niki Lauda su Ferrari; per il vincitore si tratt\u00f2 del primo successo nel mondiale. Ha preceduto sul traguardo lo svizzero Clay Regazzoni, anch'egli su Ferrari e il brasiliano Emerson Fittipaldi su McLaren-Ford Cosworth.\nPer la Scuderia Ferrari si tratt\u00f2 della cinquantesima vittoria nel campionato mondiale di Formula 1. Niki Lauda ottenne, in questa gara, un \"hat trick\", conquistando \"pole position\", giro veloce in gara e vittoria.\nVigilia.\nAspetti tecnici.\nLa pista del Jarama sub\u00ec profondi cambiamenti, rispetto all'ultima edizione del gran premio qui tenuta, nel 1972. La larghezza del tracciato fu aumentata e furono posizionate delle barriere di sicurezza ai bordi della pista.\nLa Tyrrell present\u00f2 il modello 007, elaborato da Derek Gardner. La scuderia britannica affid\u00f2 l'unico modello presente a Jody Scheckter, mentre Patrick Depailler prosegu\u00ec a utilizzare la vecchia 006.\nEsord\u00ec nel campionato mondiale la Amon col modello AF101. Concepita da Gordon Fowell, la monoposto si ispirava alla March 731 e alla Lotus 72E. Fece il suo esordio in una gara iridata anche la Trojan-Tauranac Racing, scuderia legata alla casa automobilistica britannica Trojan, con la T103: si trattava originariamente di una vettura di Formula 5000, adattata alla F1, concepita da Ron Tauranac.\nAspetti sportivi.\nRikky von Opel prese il posto di Richard Robarts alla Brabham. Il pilota del Liechtenstein aveva iniziato la stagione con la Ensign, anche se non aveva preso parte a nessuna gara, trovando la vettura poco competitiva. La Shadow sostitu\u00ec il defunto Peter Revson con Brian Redman. Redman aveva gi\u00e0 corso per la scuderia statunitense nel Gran Premio degli Stati Uniti d'America 1973. Alla McLaren Denny Hulme affront\u00f2 la gara col numero 56, in luogo del tradizionale 6.\nChris Amon rientr\u00f2 nel campionato, al volante della propria scuderia. La Trojan affid\u00f2 la sua unica monoposto a Tim Schenken; l'australiano aveva corso per l'ultima volta nel mondiale nel Gran Premio del Canada 1973, con una Iso-Marlboro. La scuderia privata Finotto iscrisse una Brabham BT42 per il pilota elvetico Silvio Moser. Il pilota, per\u00f2, fu vittima di un grave incidente nella 1000 km di Monza, corsa pochi giorni prima del gran premio. Le gravi ferite non gli consentirono di prendere parte all'evento e lo portarono al decesso nel maggio del 1974.\nTra gli iscritti alla gara risultava anche il pilota locale Jorge de Bagration, che aveva acquistato una Surtees TS16, grazie al sostegno di una catena di grandi magazzini, El Corte Ingl\u00e9s. De Bagration era figlio della famiglia reale della Georgia, nato a Roma, ma presto trasferito in Spagna. Aveva una certa esperienza sia nella gara di durata che in Formula 2. Aveva tentato, senza successo, di partecipare al Gran Premio di Spagna 1968.\nIl presidente della Federazione Automobilistica Spagnola (\"Real Federaci\u00f3n Espa\u00f1ola de Automovilismo\") perse per\u00f2 la lista degli iscritti alla gara, che dovette essere cos\u00ec redatta nuovamente, dimenticando per\u00f2 di menzionare de Bagration. Il pilota perse il sostengo del suo sponsor, che anzi neg\u00f2 di averglielo mai dato, e, quando fu riammesso nella lista, non ebbe pi\u00f9 il sostegno economico necessario per partecipare al gran premio.\nQualifiche.\nResoconto.\nRonnie Peterson su Lotus fu il pilota pi\u00f9 rapido, nella prima giornata di prove ufficiali. Lo svedese colse il tempo di 1'18\"47, nuovo record del tracciato, quattro decimi in meno di Niki Lauda e oltre un secondo meglio di Clay Regazzoni. L'exploit di Peterson venne spiegato per l'uso di pneumatici di migliore qualit\u00e0. La sessione fu caratterizzata da due incidenti. Il primo fu Vittorio Brambilla, che usc\u00ec di pista al rettilineo \"Pegaso\". La sua March colp\u00ec i basamenti di un ponte che passava sopra la pista: il pilota fu illeso ma sulla vettura si verifico un principio d'incendio. Pi\u00f9 grave la vicenda che coinvolse Denny Hulme, che seguiva Brambilla. Il neozelandese, che stava affrontando un giro veloce, si gir\u00f2 su una macchia d'olio, presente nel punto dell'incidente appena avvenuto, e invest\u00ec un commissario di pista che, in gravi condizioni, venne trasportato in ospedale.\nAl sabato le Ferrari si migliorarono, con Lauda che, per 3 centesimi, batt\u00e9 il tempo di Peterson, conquistando la sua seconda \"pole position\" in una gara valida per il mondiale di F1. La seconda fila venne conquistata da Regazzoni e Fittipaldi, davanti a Jacky Ickx e Carlos Reutemann. Lauda afferm\u00f2 che la partenza al palo fosse molto importante per la gara, essendo quello del Jarama un circuito stretto, impegnativo, e con poche possibilit\u00e0 di effettuare dei sorpassi.\nAnche la giornata del sabato vide diversi incidenti. Vittorio Brambilla, Patrick Depailler e Jean-Pierre Beltoise uscirono di pista, al termine del lungo rettilineo dei box. Fran\u00e7ois Migault termin\u00f2 fuori pista invece dopo una curva, nella parte pi\u00f9 elevata del circuito. Sulla March di Brambilla si ruppe l'impianto frenante: la vettura fu cos\u00ec danneggiata nell'uscita di pista che non pot\u00e9 essere riparata per la gara, costringendo il monzese a non partecipare al gran premio. Migault ruppe il casco, riportando lievi lesioni al volto e alla parte destra del corpo. Beltoise, invece, critic\u00f2 il lavoro dei commissari. Il francese si lament\u00f2 per il fatto che le vetture incidentate di Depailler e Migault fossero state tenute troppo vicine alla pista, rendendo cos\u00ec pi\u00f9 pericolosa un'uscita dal tracciato.\nRisultati.\nNella sessione di qualifica si \u00e8 avuta questa situazione:\nGara.\nAlla domenica il tracciato venne colpito da una forte poggia, poco prima del via. Ci\u00f2 costrinse i piloti a optare per le gomme da bagnato. Al via Ronnie Peterson pattin\u00f2 leggermente, ma riusc\u00ec a prevalere sulle due Ferrari di Niki Lauda e Clay Regazzoni. Alle spalle dei due piloti ferraristi vi erano Jacky Ickx, Emerson Fittipaldi, Arturo Merzario, Jody Scheckter e Carlos Reutemann. Gi\u00e0 al secondo giro Schcketer pass\u00f2 Merzario, mentre Jarier colse il nono posto, passando Hunt. Il britannico, al giro 4, cedette anche a Denny Hulme.\nAl nono passaggio Reutemann effettu\u00f2 un'escursione di pista, scendendo in diciassettesima posizione. Poco dopo la pioggia cess\u00f2: Peterson comandava con due secondi di margine su Lauda, seguivano poi Regazzoni, Ickx, Fittipaldi, Scheckter, Merzario e Hulme. All'undicesimo giro Scheckter ebbe la meglio su Fittipaldi, la cui McLaren scontava dei problemi tecnici. Peggio andava per un'altra McLaren, quella di Hulme, che fu costretto a una sosta ai box per controllare l'efficienza della monoposto, danneggiata al via da un contatto con Reutemann. L'argentino, dopo un'altra uscita di pista, fu costretto al ritiro.\nAl giro 14 Jean-Pierre Jarier fu costretto ai box da un problema tecnico: la lunga sosta lo fece precipitare in ultima posizione. La pista, nel frattempo, si asciugava. Il primo a fermarsi fu Hans-Joachim Stuck, che era ottavo. Tocc\u00f2 poi a Regazzoni e Fittipaldi, col ticinese che mantenne il vantaggio sul brasiliano, che rientr\u00f2, invece, alle spalle di Stuck. Al ventunesimo passaggio si ferm\u00f2 anche il leader della corsa, Ronnie Peterson. La sosta era dovuta non solo all'esigenza di montare gomme da asciutto, ma anche per controllare il motore della sua Lotus. Nello stesso giro si fermarono anche Scheckter e Hunt.\nNiki Lauda si trov\u00f2 al comando, davanti a Ickx, Merzario e Regazzoni, che aveva appena passato Brian Redman. Seguivano Schenken, Depailler e Stuck. Al giro 23 l'austriaco si ferm\u00f2 ai box, per il cambio delle gomme, impiegando 35 secondi. Nello stesso passaggio si fermarono anche Merzario e Depailler. Al ventiquattresimo giro vi fu l'abbandono per Ronnie Peterson, per un problema al motore. L'altro pilota della Lotus, Ickx, ormai al comando, attese il giro 25, ma la lunghezza della sosta gli fece perdere diverse posizioni. Vi fu un problema alla ruota posteriore sinistra, con la chiave che rimase inserita nel dado della ruota. Il belga ripart\u00ec, ma si ruppe la chiave, spezzando l'attacco della ruota. Il pilota ferm\u00f2 all'altezza del box della Tyrrell, quando per\u00f2 si mise in azione l'estintore della vettura.\nSi ritrovarono al comando le due Ferrari di Lauda e Regazzoni, seguite da Tim Schenken, che cambi\u00f2 le gomme al giro 26, lasciando la terza posizione a Stuck. Seguivano poi Merzario, Fittipaldi e Mass. Scheckter era settimo, precedendo Pace. Ickx abbandon\u00f2 la gara al giro 28, mentre Mass, per un guasto al cambio, dovette rinunciare a proseguire, al trentaseiesimo passaggio.\nAl trentottesimo giro Merzario usc\u00ec di pista nella zona \"Pegaso\": la sua Iso atterr\u00f2 oltre le barriere, ferendo quattro fotografi. Il pilota usc\u00ec invece indenne dall'abitacolo. Lauda comandava con circa 25 secondi di margine su Regazzoni, seguivano poi Stuck, Fittipaldi, Scheckter e Hunt. Fittipaldi, dopo il miglior giro in gara, pass\u00f2 Stuck, entrando sul podio virtuale, al giro sessanta.\nLe Ferrari controllavano la gara agevolmente, tanto da doppiare tutti gli altri concorrenti. Al sessantottesimo giro Hulme entr\u00f2 in zona punti, passando James Hunt. Il britannico dovette poi cedere diverse posizioni, nella parte finale della gara. Il gran premio venne interrotto al raggiungimento delle due ore di gara, che non consent\u00ec di effettuare tutti i novanta giri previsti. Niki Lauda ottenne la sua prima vittoria nel mondiale di F1 (fu il cinquantaduesimo pilota a riuscirci), davanti a Clay Regazzoni ed Emerson Fittipaldi. Lauda ottenne l\"hat trick\", con \"pole position\", giro veloce e vittoria. Per la Scuderia Ferrari si tratt\u00f2 del cinquantesimo successo in una gara valida per il mondiale. La scuderia non trionfava dal Gran Premio di Germania 1972.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "2059898", "revid": "282412", "url": "https://it.wikipedia.org/wiki?curid=2059898", "title": "Canoni del Concilio di Orange", "text": ""}
{"id": "2059900", "revid": "97456306", "url": "https://it.wikipedia.org/wiki?curid=2059900", "title": "Idra (moneta)", "text": "L'Idra era un tipo di moneta d'argento coniata a Ferrara sotto Ercole I d'Este e cos\u00ec chiamata perch\u00e9 portava al recto la figurazione della mitica Idra di Lerna dalle molte teste.\nEra un testone del valore di dodici soldi.\nAnaloga figura era incisa su un grossetto recante, sul verso, l'adorazione dei Magi e fatto coniare probabilmente dallo stesso duca estense."}
{"id": "2059901", "revid": "122018514", "url": "https://it.wikipedia.org/wiki?curid=2059901", "title": "Samad Nikkhah Bahrami", "text": "Carriera.\nGran parte della sua carriera si \u00e8 sviluppata in patria, avendo avuto esperienze con diverse squadre appartenenti alla Iranian Basketball Super League.\nIl suo esordio da professionista \u00e8 avvenuto nel 2001 tra le file dell'Iran Nara, per poi passare al Sanam dove rest\u00f2 per un triennio. Successivamente continua a disputare il campionato iraniano alternandosi nel vestire le maglie di Saba Battery, Petrochimi Bandar e Mahram Tehran.\nNel 2008 approda nel massimo campionato francese per la sua prima parentesi fuori dai confini nazionali, diventando cos\u00ec il primo iraniano a giocare professionalmente in Francia: si leg\u00f2 inizialmente con il Cholet, ma rescisse il contratto consensualmente con la societ\u00e0. Firm\u00f2 quindi un contratto annuale al Pau-Lacq-Orthez dove chiuse la stagione sostituendo Omar Thomas. Terminato questo periodo, Nikkhah Bahrami fece ritorno in Iran trasferendosi nuovamente al Mahram.\nDal 2004 \u00e8 membro della sua Nazionale, arrivando poi a ricoprire il ruolo di capitano. Con gli iraniani ha anche partecipato alle Olimpiadi di Pechino 2008.\nAidin, fratello di Samad, era anch'egli un giocatore professionista di pallacanestro, prima di trovare la morte in un incidente stradale il 28 dicembre 2007."}
{"id": "2059903", "revid": "767487", "url": "https://it.wikipedia.org/wiki?curid=2059903", "title": "Vic DiCara", "text": ""}
{"id": "2059909", "revid": "110157", "url": "https://it.wikipedia.org/wiki?curid=2059909", "title": "Sagres (birra)", "text": "Sagres \u00e8 una marca portoghese di birra, popolare soprattutto nella zona di Lisbona, mentre a Oporto prevale la Super Bock e a Madeira la Coral.\nFu fondata nel 1940 dalla Sociedade Central de Cervejas, che ha sede a Vialonga, frazione di Vila Franca de Xira, ed \u00e8 controllata da Heineken dal 2008.\nLa birra Sagres \u00e8 disponibile in diverse variet\u00e0:"}
{"id": "2059912", "revid": "767487", "url": "https://it.wikipedia.org/wiki?curid=2059912", "title": "Seikai no dansh\u014d", "text": " \u00e8 una serie di light novel, raccolti in due volumi, scritti da Hiroyuki Morioka. Questi racconti sono ambientati nello stesso universo e coinvolgono gli stessi personaggi di Seikai no monsh\u014d e Seikai no senki. Il titolo pu\u00f2 essere tradotto in due modi: \"Passage of the Stars\" e \"Lost Chapter of the Stars\". Il primo dei due volumi \u00e8 stato adattato in un OAV nel 2000 sotto il titolo di \"Seikai no dansh\u014d: Tanj\u014d\".\nRacconti.\nIl primo volume, Seikai no dansho I , pubblicato l'8 giugno 2005 \u00e8 composto dai seguenti racconti:\nIl secondo, Seikai no dansho II , pubblicato invece il 9 marzo 2007, \u00e8 composto da:\nAnime.\n (baronh Ub\u00e9nhoth) \u00e8 un OAV che si colloca temporalmente prima di Seikai no monsh\u014d. \u00c8 l'adattamento di alcuni dei racconti presenti nel primo volume. L'anime racconta di quando Dubus, padre Lamhirh, e Plakia dopo essere saliti a bordo di una misteriosa nave abbandonata, decidono di avere una figlia assieme e del perch\u00e9 Dubus le abbia dato il nome Lamhirh. La storia cerca anche di fare chiarezza sull'origine degli Abh."}
{"id": "2059917", "revid": "104458", "url": "https://it.wikipedia.org/wiki?curid=2059917", "title": "Marsi (Germani)", "text": "I Marsi (in tedesco \"Marser\") furono una piccola trib\u00f9 germanica occidentale stanziata, tra I secolo a.C. e I secolo d.C., tra i fiumi Reno, Roer e Lippe, nell'attuale Germania nord-occidentale.\nStoria.\nTacito li cita ripetutamente, in particolare nel contesto delle guerre di Germanico. Fecero parte della coalizione tribale dei Cherusci che, guidata da Arminio, nel 9 annichil\u00ec tre legioni romane condotte da Varo nella battaglia della foresta di Teutoburgo. Germanico, nel tentativo di vendicare questa sconfitta, invase le terre dei Marsi nel 14 con 12.000 legionari, 26 coorti di ausiliari e 8 squadroni di cavalleria. Dal momento che era in corso la festa della dea Tanfana, i Marsi erano troppo ubriachi per essere in grado di reagire all'attacco a sorpresa dei Romani, e vennero massacrati: secondo Tacito, un'area di 50 miglia romane venne rasa al suolo con fuoco e spade: \"N\u00e9 sesso n\u00e9 et\u00e0 provocarono piet\u00e0\".\nInfuriati per questo ed altri bagni di sangue (come quello della primavera del 15 tra i Catti), le trib\u00f9 aggredite dai Romani si unirono di nuovo per respingere gli invasori. Dopo due anni di battaglie Roma rinunci\u00f2 ad allargare i propri confini ad est fino al Weser, ritirandosi oltre il Reno.\nToponimi.\nAlcune attuali citt\u00e0 hanno un nome i Marsi. Si tratta ad esempio di Marsberg e Obermarsberg nella Renania Settentrionale-Vestfalia orientale, e Volkmarsen nell'Assia settentrionale."}
{"id": "2059918", "revid": "93556", "url": "https://it.wikipedia.org/wiki?curid=2059918", "title": "USS St. George (AV-16)", "text": "LUSS \"St. George\" (codice alfanumerico AV-16) \u00e8 stata una nave appoggio idrovolanti appartenente alla United States Navy, che partecip\u00f2 alla seconda parte della seconda guerra mondiale sul fronte dell'oceano Pacifico. Dal 1968 fu trasferita in forza alla Marina Militare, che la riclassific\u00f2 come nave da sbarco con il nuovo nome \"Andrea Bafile\" (distintivo ottico L 9871) e l'adoper\u00f2 sino al 1981, quando la ridusse a nave caserma. L'unit\u00e0 fu demolita pochi anni dopo.\nCaratteristiche.\nLa nave che nella US Navy era classificata come nave appoggio idrovolanti montava a poppavia del cassero centrale una grossa gru per il sollevamento ed il recupero degli aerei. Successivamente la piattaforma a poppa del cassero sarebbe stata impiegata per l'appontaggio degli elicotteri d'assalto.\nL'armamento era costituito in origine da 2 cannoni da 127/38\u00a0mm che in origine erano integrati da 12 cannoni da 40/56mm in due impianti quadrupli e due binati, e 16 mitragliere da 20mm che costituivano l'armamento antiaereo. Dopo il passaggio della nave all'Italia rimasero solamente i due cannoni da 127/38\u00a0mm con l'armamento antiaereo che venne totalmente rimosso.\nImpiego operativo.\nNella United States Navy.\nL'unit\u00e0 venne costruita nei cantieri di Tacoma-Seattle dove lo scafo venne impostato sullo scalo il 4 agosto 1943. La nave, varata il 4 febbraio 1944 e battezzata \"St. George\" venne consegnata alla US Navy il 24 luglio successivo per operare come nave appoggio idrovolanti.\nLa prima missione fu il salvataggio di un idrovolante Catalina che era precipitato in mare. La nave, partita dalla base californiana di San Pedro il 12 ottobre 1944, ricevuta nel frattempo la notizia che l'aereo era affondato, \u00e8 stata deviata a Pearl Harbor, da dove, dopo una sosta di quattro giorni il 22 ottobre part\u00ec per operare nel Pacifico centrale.\nDopo frequenti spostamenti il 28 marzo 1945 raggiunse le Ry\u016bky\u016b per dare supporto ai velivoli impegnati nella Battaglia di Okinawa. Durante i frequenti attacchi aerei il 29 aprile i suoi cannoni abbatterono un aereo nemico, ma una settimana pi\u00f9 tardi la nave venne colpita da un attacco kamikaze che distrusse la gru utilizzata per la messa in mare e il sollevamento degli idrovolanti. La nave tuttavia rimase sul posto come nave officina, anche per cacciatorpediniere ed unit\u00e0 di scorta ed utilizzando una chiatta munita di gru per il sollevamento dei velivoli da riparare.\nDopo aver lasciato le Ry\u016bky\u016b in un Bacino galleggiante per essere riparata a Guam il \"St. George\" il 21 agosto ritorn\u00f2 ad Okinawa, dove tra il 16 e il 17 settembre super\u00f2 un tifone.\nLa \"St. George\" il 20 settembre raggiunse le coste del Giappone dove i suoi velivoli sorvegliarono le acque giapponesi e fecero servizio passeggeri, postale e di corriere tra Tokyo, Sasebo e Okinawa affrontando e superando altri due tifoni.\nLa \"St. George\" part\u00ec per il rientro in patria il 12 febbraio 1946 raggiungendo San Diego il 25 marzo. Fu messa in riserva il 1\u00ba agosto e radiata il 1\u00ba luglio 1963.\nNella Marina Militare italiana.\nLa nave venne acquistata dall'Italia come nave da trasporto per gli uomini del battaglione \"San Marco\". La cerimonia di consegna avvenne a San Francisco l'11 dicembre 1968, ribattezzata Andrea Bafile in onore di ufficiale del battaglione San Marco distintosi sul fronte del Piave e medaglia d'oro al valor militare, ricevendo la bandiera di combattimento ad Ancona il 18 aprile 1971.\nIl \"Bafile\", che ebbe inizialmente il distintivo ottico di nave ausiliaria A 5314, cambiato poi con L 9871 che contraddistingue le navi da sbarco, affianc\u00f2 nei suoi compiti \"Etna\" e \"Anteo\", altre unit\u00e0 ex americane e dopo la loro radiazione venne a sua volta affiancato dalle unit\u00e0 della Classe Grado.\nAgli inizi del 1971 il \"Bafile\" venne sottoposto a lavori di modifica alla zona poppiera per potere imbarcare stabilmente almeno due elicotteri SH-34 Seabat, che ormai inadeguati per compiti ASW, con la rimozione degli apparati antisommergibile ormai obsoleti, erano stati trasformati in elicotteri da trasporto per gli incursori del COMSUBIN e per gli uomini del Battaglione \"San Marco\".\nA causa di attriti con il governo del colonnello Gheddafi e di un mancato accordo per la manutenzione e conservazione delle tombe di militari italiani sul suolo libico, nave \"Bafile\" nel 1972 fu inviata a Tripoli per rimpatriare enormi casse contenenti resti di militari Italiani provenienti da sepolture di Tripoli, Tobruk, Bengasi, El Alamein, e nell'occasione furono rimpatriate anche alcune salme di civili deceduti in tempi diversi.\nIl \"Bafile\" venne inquadrato nel Gruppo navi da sbarco della III Divisione Navale e venne intensamente impiegato nelle varie esercitazioni in cui erano impegnate le truppe da sbarco della Marina Militare. A partire dal suo ritiro dal servizio attivo, avvenuto nel 1981, l'unit\u00e0, andata in disarmo il 31 luglio 1985, venne utilizzata come nave caserma nell'Arsenale di Taranto, fino alla sua radiazione avvenuta il 31 maggio 1988. ."}
{"id": "2059920", "revid": "599013", "url": "https://it.wikipedia.org/wiki?curid=2059920", "title": "Dany Locati", "text": "Nata a Milano, ma residente a Villasanta, con la squadra del Bob Club Cristallo \u00e8 stata per 5 volte campionessa italiana, e con la maglia azzurra ha disputato 5 edizioni dei campionati del mondo (miglior risultato, l'8\u00ba posto nel 2004), 2 edizioni degli europei (miglior risultato, il 6\u00ba posto nel 2004), 33 gare di Coppa del Mondo tra il 1999 e il 2006, e un'edizione dei Giochi olimpici invernali a Salt Lake City 2002, dove concluse nona sulla pista di Park City.\nLa sua ultima gara \u00e8 stata una discesa di Coppa del Mondo a Calgary nel novembre del 2006, ma il ritiro, dovuto soprattutto a motivi fisici, era stato gi\u00e0 annunciato nell'agosto precedente."}
{"id": "2059921", "revid": "729019", "url": "https://it.wikipedia.org/wiki?curid=2059921", "title": "Estesioneuroblastoma", "text": "L'estesioneuroblastoma (o neuroestesioblastoma) \u00e8 una rarissima neoplasia embrionaria che si origina delle cellule della cresta neurale (origine neuroectodermica) definita come un \"neuroblastoma olfattivo\", cio\u00e8 una malattia neoplastica che si origina dal neuroepitelio della volta delle fosse nasali (lamina cribrosa dell'etmoide) dove hanno sede i recettori dell'olfatto. \nQuesto tumore rappresenta meno del 5% di tutte le neoplasie della cavit\u00e0 nasale. Fu descritto per la prima volta da Berger nel 1924. Raramente pu\u00f2 essere associato a un'aumentata produzione di ormoni dando luogo alla sindrome di Cushing (produzione di cortisolo) e SIADH (inappropriata secrezione di ADH).\nCause.\nLa causa della neoplasia non \u00e8 conosciuta ma sono state identificate alcune anomalie genetiche (frequenti la perdita del cromosoma 3p e un cromosoma 17q in pi\u00f9).\nEt\u00e0 di esordio.\nSi possono riscontrare due picchi: uno tra i 10 e i 20 anni e uno a partire da 50 anni.\nInsorge egualmente in entrambi i sessi, forse con una leggera predilezione per il sesso maschile.\nStoria naturale.\nGeneralmente il tumore si accresce localmente piuttosto lentamente. Pu\u00f2 infiltrare la base cranica, la volta cranica e l'orbita. Le metastasi si possono verificare a livello dei linfonodi cervicali, delle ossa, dei polmoni e dell'encefalo.\nSintomi.\nLa sintomatologia \u00e8 aspecifica e subdola. I sintomi pi\u00f9 frequenti sono segni di ostruzione nasale monolaterale, epistassi e ipo-anosmia dovuti alla presenza di una formazione polipoide. Possibili esoftalmo ed edema palpebrale, proptosi.\nDiagnosi.\nL'endoscopia nasale permette di visualizzare la massa e ottenere un pezzo bioptico da sottoporre a esame istologico immunoistochimico. Per valutare l'estensione della malattia si usano TAC e RMN.\nStadiazione.\nIl tumore \u00e8 stadiato secondo il modello di Kadish (modificato da Morita):\nTerapia.\nIl trattamento precoce della neoplasia permette una resezione in blocco della massa e aumenta le possibilit\u00e0 di guarigione. La strategia terapeutica \u00e8 basata sull'integrazione della chirurgia (resezione cranio-facciale) e della radioterapia (50-60\u00a0Gy). La chemioterapia (utilizzati epirubicina e ifosfamide, carboplatino, cisplatino, etoposide, tiotepa, doxorubicina, adriamicina, vincristina e ciclofosfamide in combinazione razionale anche in base alle nuove evidenze)ha un ruolo limitato al trattamento delle eventuali metastasi e in ambito neoadiuvante per la riduzione delle dimensioni del tumore per consentirne l'asportazione chirurgica.\nLa funzione olfattiva in genere risulta parzialmente o totalmente compromessa.\nPrognosi.\nGlobalmente la prognosi \u00e8 severa. La sopravvivenza a 5 anni dalla diagnosi \u00e8 di circa il 70% per i tumori diagnosticati in stadio A. Scende al 40% per tumori di stadio C.\nLa malattia tende a recidivare localmente: in tal caso risulta utile un trattamento di seconda linea con chemioterpia intensiva. Fattori prognostici favorevoli sono la diagnosi precoce, la giovane et\u00e0, la mancata estensione oltre i seni paranasali e il basso grado istologico (grado Hyams)."}
{"id": "2059922", "revid": "1305772", "url": "https://it.wikipedia.org/wiki?curid=2059922", "title": "Conti di Urgell", "text": "L'Urgell \u00e8 una delle contee storiche catalane, confinante con le contee di Pallars e di Cerdagna, situata tra i Pirenei e la taifa di Lleida."}
{"id": "2059927", "revid": "339392", "url": "https://it.wikipedia.org/wiki?curid=2059927", "title": "Anorthosis", "text": ""}
{"id": "2059929", "revid": "1745361", "url": "https://it.wikipedia.org/wiki?curid=2059929", "title": "Folclore", "text": "Il termine folclore o folklore (pron. ; dall'inglese \"folk\", \"popolo\", e \"lore\", \"tradizione\") si riferisce a quelle forme di cultura popolare comprendente le tipologie di tradizione tramandate spesso oralmente e riguardanti conoscenze, usi e costumi, credenze popolari; miti, fiabe, leggende e altre narrazioni legate alla dimensione del fantastico; filastrocche, conte e proverbi; musica, canto e danza: il tutto riferito a una determinata area geografica, a una determinata popolazione, ai ceti popolari dei contadini e montanari, a pi\u00f9 d'una o a tutte queste determinazioni. Un discorso a parte merita l'immaginario folklorico, settore significativo dei fatti folklorici che raggruppa tutti i racconti che hanno relazione col fantastico: fiabe, leggende, miti e racconti della paura.\nLa nascita del termine.\nL'origine del termine \"folclore\" \u00e8 attribuita allo scrittore e antiquario inglese William Thoms (1803-1900) che, sotto lo pseudonimo di Ambrose Merton, pubblic\u00f2 nel 1846 una lettera sulla rivista letteraria londinese \"Athenaeum\", allo scopo di dimostrare la necessit\u00e0 di un vocabolo che potesse ricomprendere tutti gli studi sulle tradizioni popolari inglesi.\nIl termine fu poi accettato dalla comunit\u00e0 scientifica internazionale dal 1878, per indicare quelle forme contemporanee di aggregazione sociale incentrate sulla rievocazione di antiche pratiche popolari, ovvero tutte quelle espressioni culturali comunemente denominate \"tradizioni popolari\", dai canti alle sagre alle superstizioni alla cucina (e che gi\u00e0 due secoli prima Giambattista Vico chiamava \"rottami di antichit\u00e0\").\nStoria degli studi sul folclore.\nGli studi sul folclore presero avvio sulla scia dell'impulso romantico del XIX secolo, rivolto a indagare le radici popolari della cultura europea, concentrandosi inizialmente sulla tradizione orale costituita da storie, canzoni, proverbi ed espressioni nazionali, a cominciare da quel tesoro di fiabe e racconti inteso dai fratelli Grimm come \"Volksgeist\", cio\u00e8 \u00abanima del popolo\u00bb, la quale si riverbera nei canti del volgo come gi\u00e0 sostenuto da Johann Gottfried Herder.\nApproccio antropologico.\nTale disciplina assunse un piglio \u00abscientifico\u00bb allorch\u00e9 si connett\u00e9 con l'etnologia, contestualizzando l'oralit\u00e0 folcloristica entro un insieme di elementi antropologici come usanze, arti e costumi del popolo ritenuti \u00aboggettivi\u00bb. La caratteristica del foclore cos\u00ec inteso rimarr\u00e0 costantemente concepita come appannaggio delle classi inferiori, e perci\u00f2 tipicamente contrapposta alla cultura delle \u00e9lite. Questo aspetto indusse a ritenere il folclore un fenomeno appartenente esclusivamente alle societ\u00e0 stratificate in classi, poco indagato pertanto in quelle forme di civilt\u00e0 meno complesse, come le africane, che presentano un livello di sviluppo elementare e omogeneo.\nTra i primi esponenti della scuola antropologica inglese ci fu Edward Burnett Tylor, che insieme ad Andrew Lang e James Frazer intendeva orientare la sua disciplina in senso scientifico, teorizz\u00f2 che il folclore fosse un grado inferiore dell'evoluzione cuturale di una societ\u00e0, rimasto fermo a una concezione superstiziosa e arcaica della natura, alla quale le comunit\u00e0 contadine attriuivano ancora una valenza magico-religiosa propria dell'animismo.\nApproccio storico-culturale.\nAll'approccio antropologico si vennero sostituendo in seguito diverse altre modalit\u00e0 di studio dei fenomeni folcloristici. Presso Fritz Graebner, Bernhard Ankermann, Wilhelm Schmidt, e ulteriori esponenti della scuola di Vienna prevalse un indirizzo storico-culturale basato su indizi morfologici e sui diversi cicli di civilt\u00e0. Il metodo \"finnico\" di G. Krohn si basa invece sulle affinit\u00e0 geografiche, mentre quello cartografico di Arnold van Gennep sulla definizione di luoghi e ambienti.\nOpere sul folclore in Italia.\nIn Italia gli studi sul folclore nazionale ebbero inizio come nel resto d'Europa nel XIX secolo. Dopo le prime inchieste di epoca napoleonica la prima opera di rilievo fu quella del forlivese Michele Placucci. I pi\u00f9 importanti pionieri dell'Ottocento in questo settore furono quindi Ermolao Rubieri, Angelo De Gubernatis e Alessandro D'Ancona.\nAl medico palermitano Giuseppe Pitr\u00e8 si deve invece l'origine dello studio sistematico, su base scientifica, del folclore italiano. Pitr\u00e8 ottenne nel 1911 a Palermo una cattedra universitaria per lo studio delle tradizioni popolari, sotto il nome di \"demopsicologia\", poi riattivata da Giuseppe Cocchiara negli anni '30 con il nome di storia delle tradizioni popolari.\nIl significato di \"mito\" secondo Claude L\u00e9vi-Strauss.\nIn seguito i miti e i significati a essi connessi furono oggetto di studio, tra gli altri, del noto antropologo sociale Claude L\u00e9vi-Strauss. In particolare nella sua opera \"Mito e significato\" l'antropologo e filosofo francese d\u00e0 una sua interpretazione alla \u00abspiegazione\u00bb dei miti, non considerandoli esclusivamente \u00abelementi primitivi\u00bb, sorpassati e privi di significato, un \u00abprodotto\u00bb solo di menti superstiziose.\n\u00abChe differenza c'\u00e8 fra l'organizzazione concettuale del pensiero mitico e quello della storia? \u00c8 vero che il racconto mitologico tratta fatti storici, per poi trasformarli e usarli in altro modo?\u00bb, queste erano due fra le principali domande cui L\u00e9vi-Strauss cerc\u00f2 di rispondere con le sue ricerche partendo dal presupposto di individuare le \u201crassomiglianze\u201d (pi\u00f9 che le differenze) dei miti in vari luoghi del mondo.\nAd avviso del teorico dello strutturalismo, mentre \u00e8 vero che esistono \"diversit\u00e0\" fra il racconto mitico e quello storiografico, \u00e8 anche vero che in questi racconti esiste anche una sorta di \"continuit\u00e0\". I racconti mitici che sono o appaiono racconti privi di senso e assurdi, risultano essere in effetti \u00absistemi chiusi\u00bb di pensiero \u00abche possiedono identiche strutture formali di base e contenuti variabili\u00bb. Il filologo Cesare Segre, spiegando il pensiero di Claude L\u00e9vi-Strauss, asserisce che primitivi e civilizzati \u00abhanno sviluppato zone diverse delle loro attitudini mentali, realizzando una specializzazione\u00bb.\nIl filosofo Paolo Rossi fa inoltre notare, sostenendo il pensiero di Segre, che mentre \u00abla scienza tende a spiegazioni sempre \"parziali\", i sistemi mitici tendono a raggiungere, con i mezzi i pi\u00f9 scarsi possibile, una comprensione \"totale\" dell'universo. [...] Il mito non riesce a dare all'uomo, un maggior potere materiale sull'ambiente, gli d\u00e0 invece l'illusione di comprendere l'universo. Ma si tratta di un'illusione oltremodo \"importante\"\u00bb.\nStudi sui rapporti tra cultura popolare e dominante nell'epoca preindustriale.\nIl lavoro dell'autore russo Michail Michajlovi\u010d Bachtin, intitolato \"L'opera di Rabelais e la cultura popolare\", getta le basi per la ridefinizione del significato di cultura popolare. Attraverso l'opera dello scrittore francese Fran\u00e7ois Rabelais, intitolata \"Gargantua e Pantagruel\", Bachtin analizza la centralit\u00e0 della cultura popolare in epoca medievale e moderna. Egli contribuisce con il suo lavoro a dare una visione pi\u00f9 ampia del carnevale e del suo significato. Bachtin individua due elementi fondamentali per comprendere le manifestazioni popolari: il \"riso\" e il \"realismo grottesco\".\nJacques Le Goff.\nJacques Le Goff analizza, a partire dalla seconda met\u00e0 degli anni sessanta, l'atteggiamento che la cultura clericale ha nei confronti del folclore in et\u00e0 merovingia. Bench\u00e9 ci siano degli elementi di incontro, egli ritiene che nel complesso vi sia un blocco della cultura superiore nei confronti di quella inferiore.\nLe Goff torna a trattare questa tematica ne \"L'immaginario medievale\" pubblicato nel 1988. Egli si sofferma sull'analisi di testi che descrivono viaggi nell'aldil\u00e0. L'autore ipotizza che tali testi testimonino lo stretto contatto e gli scambi tra cultura clericale e quella popolare. Le Goff nota per esempio come queste opere abbiano una struttura narrativa condivisa: i protagonisti sono soprattutto monaci. Inoltre i luoghi e i personaggi descritti derivano dalla tradizione folclorica.\nL'autore sottolinea come nel processo di trasmissione di questi racconti le due componenti della cultura (clericale e folclorica) non si trovino l'una subordinata all'altra, ma come ci sia un equilibrio tra i due attori, che comunicano tra di loro.\nGeorges Duby.\nGeorges Duby esamina i processi di trasmissione dei modelli culturali nella societ\u00e0 francese tra XI e XII secolo, e ritiene che questi siano caratterizzati da un fenomeno di \"popolarizzazione\". Infatti i modelli aristocratici esercitano un certo fascino nei confronti delle classi sociali inferiori, che ne adottano le caratteristiche principali. L'autore, oltre a delineare tale processo di accettazione di modelli culturali d\"\u00e9lite\", attesta anche un altro movimento speculare: l'adozione di forme culturali popolari da parte delle classi dominanti.\nJean Claude Schmitt.\nJean-Claude Schmitt, nel saggio intitolato \"Le tradizioni folkloriche nella cultura medievale\", sostiene che durante il medioevo vi sia convivenza e accordo tra tradizioni folcloriche e cultura egemonica. A prova di questa tesi di circolazione sociale egli descrive dei casi esemplari di trasmissione di fonti e testi da una classe sociale all'altra. Egli sottolinea l'importanza del rapporto dinamico che si crea tra i due poli, e delle manipolazioni dirette sul testo, a dimostrazione della circolarit\u00e0 culturale.\nPeter Burke, \"Cultura popolare nell'Europa moderna\".\nLo storico inglese Peter Burke analizza lo scambio culturale tra classi sociali in et\u00e0 preindustriale. Burke crede che coesistano due tipologie di cultura (alta e bassa), non caratteristiche in senso stretto a una classe sociale: mentre l'\u00e9lite partecipa attivamente alle manifestazioni popolari, il popolo \u00e8 protagonista solo della propria tradizione\nEgli ritiene inoltreche in base alle variazioni ambientali e geografiche vi siano differenti espressioni culturali popolari. Le interazioni tra le due culture non sono da sottovalutare. Burke afferma che la cultura popolare sia da indagare oltre che con metodi diretti d'analisi delle fonti, anche con approcci indiretti: quali l'iconologia, esami comparati e analisi regressive.\nCarlo Ginzburg, \"Il formaggio e i vermi\".\nCarlo Ginzburg, nel saggio \"Il formaggio e i vermi\", si chiede se sia possibile indagare come fosse la cultura popolare autentica, senza ritrattazione nella trasmissione delle fonti da parte della cultura d'\u00e9lite.\nEgli introduce una distinzione tra il concetto di \"cultura popolare\" e \"cultura imposta alle classi popolari\". I prodotti di quest'ultima categoria non possono essere considerati d'originale derivazione popolare, dal momento che subiscono una manipolazione da parte della cultura dotta.\nGinzburg ritiene, in riferimento agli atti del processo contro Menocchio, che la deposizione dell'imputato attesti una forte influenza della tradizioni antiche e orali, caratteristiche di uno \"strato profondo della cultura popolare\".\nPiero Camporesi, \"Cultura popolare e cultura d'\u00e9lite fra Medioevo ed et\u00e0 moderna\".\nPiero Camporesi sostiene che in un'epoca in cui il significato di popolo non era ancora stato scoperto, la cultura popolare veniva erroneamente associata a significati quali pregiudizio e superstizione. Camporesi riconosce la dipendenza della cultura popolare rispetto alla cultura clericale, ma identifica una componente folcloristica all'interno della religione ufficiale.\nGurevic, \"Contadini e santi\".\nNel saggio pubblicato nel 1981 Aron Jakovlevi\u010d Gurevi\u010d riflette sullo scambio bidirezionale tra cultura dominante e folklore. Egli cerca di comprendere la reciproca influenza di queste due componenti analizzando la \"letteratura mediolatina\", soprattutto quella dedicata a un uditorio laico non alfabetizzato. Attraverso l'analisi di questi generi\nletterari (quali gli \"exempla\", i sermoni, le \"laude\"), Gurevic esamina le modifiche che le esigenze dell'ascoltatore esercitano in coloro che producono i testi. A partire da tali variazioni l'autore indaga quale sia il modo di pensare dell'\"uomo medio\".\nAntropologia culturale.\nOggi lo studio della storia delle tradizioni popolari \u00e8 materia universitaria e la bibliografia relativa \u00e8 molto vasta, abbracciando diversi temi:\nLa mercificazione del folclore \u00e8, secondo Luigi Lombardi Satriani, il rischio che oggi il \"folclore\" corre dopo che \u00e8 stato legittimato. Per Satriani nonostante esso sia entrato in un ampio circuito culturale (dai canti tradizionali, a feste e manifestazioni ripristinate, recital in teatri underground, film su episodi e situazioni 'meridionali', proverbi popolari riportati a formulazione dialettale) si rischia \u00abche questa \"riscoperta\" del mondo popolare sia una nuova maniera per mantenere tale mondo nella sua subalternit\u00e0 e per negarne, in forme diverse, la cultura\u00bb."}
{"id": "2059932", "revid": "339392", "url": "https://it.wikipedia.org/wiki?curid=2059932", "title": "Procla", "text": ""}
{"id": "2059933", "revid": "60294594", "url": "https://it.wikipedia.org/wiki?curid=2059933", "title": "Equazione iperbolica", "text": ""}
{"id": "2059937", "revid": "56778072", "url": "https://it.wikipedia.org/wiki?curid=2059937", "title": "Equazione parabolica", "text": ""}
{"id": "2059942", "revid": "19942763", "url": "https://it.wikipedia.org/wiki?curid=2059942", "title": "Michelle Robinson", "text": ""}
{"id": "2059943", "revid": "287204", "url": "https://it.wikipedia.org/wiki?curid=2059943", "title": "Sindrome di Chediak-Higashi", "text": ""}
{"id": "2059947", "revid": "486946", "url": "https://it.wikipedia.org/wiki?curid=2059947", "title": "Nicola Ajello", "text": ""}
{"id": "2059956", "revid": "62221", "url": "https://it.wikipedia.org/wiki?curid=2059956", "title": "Kaiserliche und K\u00f6nigliche Luftfahrtruppen", "text": ""}
{"id": "2059957", "revid": "122246", "url": "https://it.wikipedia.org/wiki?curid=2059957", "title": "Nazionale di pallavolo femminile della Cecoslovacchia", "text": "La nazionale di pallavolo femminile della Cecoslovacchia \u00e8 stata una squadra europea, attiva fino al 1993, composta dalle migliori giocatrici di pallavolo della Cecoslovacchia ed \u00e8 stata posta sotto l'egida della Federazione pallavolistica della Cecoslovacchia."}
{"id": "2059960", "revid": "1136319", "url": "https://it.wikipedia.org/wiki?curid=2059960", "title": "Carmina convivalia", "text": "I carmina convivalia erano dei carmi latini di et\u00e0 preletteraria di cui sono rimaste pochissime tracce, consistenti nei frammenti del \"Carmen Priami\" e del \"Carmen Nelei\". Conosciamo l'esistenza dei \"carmina convivalia\" soltanto attraverso gli scritti di altri autori latini di epoca classica, come Cicerone e Varrone, che ne parlarono nelle loro opere.\nI \"carmina convivalia\" venivano recitati o cantati con l'accompagnamento di flauti (\"tibiae\") durante i banchetti presso le case delle pi\u00f9 importanti \"gentes\" romane. \u00c8 da essi che trassero origine i racconti epici e le leggende della romanit\u00e0: i \"carmina\", infatti, espressione di un'arcaica cultura gentilizia, avevano come fine la glorificazione delle gesta degli antenati illustri della famiglia, e raccontavano miti sulla fondazione di Roma o su importanti episodi bellici. Nei componimenti, dunque, l'elemento privato, riconducibile al luogo e alle circostanze dell'esecuzione, si fondeva con quello pubblico, evidente nella celebrazione di atti che avevano avuto come obiettivo l'accrescimento dello stato romano.\nI \"carmina convivalia\" erano recitati o cantati dai convitati stessi, che si turnavano tra loro, o da fanciulli (\"pueri\") di rango gentilizio appositamente convocati.\nImportanti sono le testimonianze riguardo a questi \"carmina\" lasciateci dagli autori latini nelle loro opere. Cicerone racconta nelle \"Tusculanae disputationes\":\nAltrettanto significativa \u00e8 la testimonianza di Varrone:\nDalla \"Storia romana\" di Dionigi di Alicarnasso e da un carme di Orazio risulta probabile che i \"carmina convivalia\" continuassero ad essere recitati anche in et\u00e0 classica, probabilmente in seguito alla politica di restaurazione culturale attuata dall'imperatore Augusto. Lo stesso Orazio ci fornisce una poetica descrizione dei \"carmina\":"}
{"id": "2059961", "revid": "729019", "url": "https://it.wikipedia.org/wiki?curid=2059961", "title": "Gran Premio motociclistico d'Olanda 2004", "text": "Il Gran Premio motociclistico d'Olanda 2004 corso il 26 giugno, \u00e8 stato il sesto Gran Premio della stagione 2004 e ha visto vincere la Yamaha di Valentino Rossi in MotoGP, Sebasti\u00e1n Porto nella classe 250 e Jorge Lorenzo nella classe 125."}
{"id": "2059967", "revid": "1305772", "url": "https://it.wikipedia.org/wiki?curid=2059967", "title": "Meru (Kenya)", "text": "Meru \u00e8 una citt\u00e0 del Kenya, capoluogo dell'omonima contea.\nPosizione.\nMeru sorge lungo il fiume Kathita, sulle pendici nordorientali del Monte Kenya. \u00c8 posta circa otto chilometri a nord dell'equatore, a circa 1500 metri di quota, in un'area caratterizzata da una molteplicit\u00e0 di ambienti: foreste, radure, piccole citt\u00e0, villaggi e fattorie. \nLa citt\u00e0 \u00e8 raggiungibile su strada asfaltata sia da sud, attraverso Embu e costeggiando le pendici orientali del Monte Kenya, che da nord, attraverso Nanyuki e Timau lungo le pendici nordoccidentali del monte. \nIl Distretto di Meru \u00e8 inoltre un punto strategico per raggiungere le vicine riserve naturali Samburu, Buffalo Spring, Lewa Downs e per il Parco nazionale di Meru.\nEconomia.\nLa citt\u00e0 di Meru \u00e8 un importante centro per l'economia, l'agricoltura e l'istruzione del Kenya nordorientale. Vi si trovano banche e hotel, mercati e stazioni di trasporti. Nel distretto sono diffuse le coltivazioni del caff\u00e8, del t\u00e8, dei fagiolini, nonch\u00e9 l'allevamento del bestiame e la raccolta di legname. Per quel che riguarda le scuole, vi si trovano istituti primari e secondari, tra cui due delle pi\u00f9 prestigiose scuole del Kenya, la Meru High School e la Kaaga Girls School.\n\u00c8 un'importante area di produzione del caff\u00e8. Il raccolto viene effettuato due volte all'anno, in corrispondenza delle stagioni piovose, ma quello principale avviene in tempi differenti rispetto al resto della nazione a causa delle diverse condizioni climatiche dell'area a nord delle pendici del Monte Kenya e della catena montuosa del Nyambene. Le piantagioni sono tutte ad alta quota, su suoli vulcanici.\nMeru \u00e8 inoltre la principale area di coltivazione della Miraa del Kenya. Molti coltivatori la preferiscono poich\u00e9 economicamente pi\u00f9 vantaggiosa.\nCultura.\nAll'interno della citt\u00e0 si trova il Meru National Museum.\nSociet\u00e0.\nEvoluzione demografica.\nSecondo una statistica effettuata nel 1999 dal Kenya National Bureau of Statistics, nella citt\u00e0 di Meru risiedono 42.677 abitanti (censiti nel 1999 ).\nLa sua popolazione appartiene principalmente alla trib\u00f9 dei Meru."}
{"id": "2059968", "revid": "810736", "url": "https://it.wikipedia.org/wiki?curid=2059968", "title": "Precovery", "text": "Precovery (prediscovery) \u00e8 un termine usato in astronomia che descrive il processo atto a ritrovare in vecchie fotografie d'archivio le immagini o di corpi celesti che si\nmuovono, come i pianeti nani, le comete e gli asteroidi, allo scopo di calcolarne l'orbita in modo pi\u00f9 accurato, o di oggetti fissi, come le stelle variabili per studiare la loro variabilit\u00e0\nnel passato o per scoprire eventuali loro passate esplosioni: le immagini precovery sono usate anche per misurare la velocit\u00e0 di spostamento delle stelle vicine o ad alta velocit\u00e0 galattica. Il nome si basa sul termine inglese \"pre-recovery\" (pre-recupero); recuperare un oggetto, mediante nuove osservazioni di immagini gi\u00e0 visionate precedentemente.\nPer calcolare accuratamente l'orbita di un qualsiasi oggetto del sistema solare \u00e8 necessario misurare la sua posizione in diverse occasioni: la precisione con cui viene calcolata l'orbita sar\u00e0 tanto maggiore, quanto maggiore \u00e8 la distanza temporale tra le varie misurazioni. Ovviamente quando si scopre un nuovo oggetto si avranno a disposizione solo osservazioni preliminari relative a pochi giorni o settimane, sufficienti per un calcolo approssimativo dell'orbita.\nQuando un oggetto ha un particolare interesse, per esempio un asteroide prossimo alla Terra che potrebbe collidere col nostro pianeta, si possono usare le tecniche di precovery. Usando i dati orbitali preliminarmente calcolati si prevede il punto in cui l'oggetto si sarebbe dovuto trovare analizzando vecchie immagini d'archivio (a volte antiche di decenni). Se l'oggetto vi appare, sar\u00e0 possibile ricalcolare l'orbita con un grado di precisione assai pi\u00f9 elevato.\nPrima dell'avvento dei computer, era praticamente impensabile l'analisi e la misura per ogni oggetto scoperto, in quanto ci\u00f2 avrebbe richiesto un immane lavoro manuale. Oggigiorno invece anche un piccolo computer pu\u00f2 facilmente analizzare foto astronomiche digitalizzate e confrontarle coi cataloghi stellari on-line che contengono pi\u00f9 di un miliardo di stelle con le relative posizioni. Perci\u00f2 l'identificazione di nuovi pianeti nani ha avuto un notevole incremento dalla met\u00e0 degli anni novanta."}
{"id": "2059972", "revid": "339392", "url": "https://it.wikipedia.org/wiki?curid=2059972", "title": "Takada Kiyomi", "text": ""}
{"id": "2059975", "revid": "1115371", "url": "https://it.wikipedia.org/wiki?curid=2059975", "title": "Tommaso Reato", "text": "Carriera.\nCresciuto nel Rugby Rovigo ha esordito giovanissimo nel campionato italiano ed \u00e8 diventato subito uno dei punti di forza della squadra.\nReato ha indossato la maglia della Nazionale italiana per la prima volta il 2 febbraio 2008 contro l'Irlanda nel torneo delle 6 Nazioni. Viene poi convocato da Nick Mallett per il tour estivo e per i test match dell'autunno 2008."}
{"id": "2059982", "revid": "113997920", "url": "https://it.wikipedia.org/wiki?curid=2059982", "title": "SS Nomadic (1911)", "text": "L'SS \"Nomadic\" \u00e8 una nave a vapore della White Star Line, inaugurata il 25 aprile 1911 a Belfast. Fu costruita come tender per le navi RMS Olympic e RMS Titanic, ed \u00e8 l'ultimo vascello fra quelli costruiti per la White Star Line ancora galleggiante.\nStoria.\nLa chiglia del \"Nomadic\" fu posata nei cantieri Harland and Wolff di Belfast nel 1910 (pennant number 422). Inaugurata il 25 aprile 1911 e consegnata alla White Star Line il 27 maggio, la nave misurava 67 metri (220 piedi) di lunghezza e 11.3 metri (37 piedi) di larghezza, ed aveva una stazza lorda di ben 1.273 tonnellate. Aveva eliche a tre pale che la portavano a una velocit\u00e0 massima di 12 nodi.\nCon la sua nave gemella \"Traffic\", il \"Nomadic\" fu usato come tender per l'\"Olympic \"e per il \"Titanic\" a Cherbourg in Francia. Il \"Nomadic\" fu arredato con lussuosi interni e fu quindi usato per i passeggeri di prima e seconda classe, mentre il \"Traffic\" serviva per i viaggiatori di terza.\nDurante la prima guerra mondiale il \"Nomadic\" fu in servizio per il trasporto delle truppe americane a Brest (Francia). Nel 1927 fu venduto alla Compagnie Cherbourghoise de Transbordement e successivamente fu nuovamente ceduto alla Soci\u00e9t\u00e9 Cherbourghoise de Remorquage et de Sauvetage nel 1934. Nel periodo della seconda guerra mondiale serv\u00ec nuovamente come trasporto truppe con il nome di \"Ingenieur Minard\".\nDopo la guerra riprese il servizio di tender per la Cunard Line (le due compagnie si erano fuse nel 1934) fino al novembre 1968. Quindi fece da nave appoggio alla RMS \"Queen Elizabeth\" fino al 1974.In quell'anno fu acquistato da un privato e trasformato in un ristorante lungo la Senna a Parigi, dove rimase attraccato ridotto quasi a un relitto dopo la chiusura del ristorante. Fu spostato al porto di Le Havre nel 2003.\nUn pubblico appello per raccogliere donazioni affinch\u00e9 il \"Nomadic \"tornasse al cantiere Harland and Wolff per essere ristrutturato fu lanciato dal Belfast Industrial Heritage (BIH), un'organizzazione no-profit sita nell'Irlanda del Nord con la collaborazione di entusiasti sostenitori tramite il \"SaveNomadic.com Appeal\".\nIl 26 gennaio 2006, il \"Nomadic\" fu messo all'asta a Parigi dal Dipartimento per lo sviluppo Sociale, ramo del Northern Ireland Office, e venne acquistato per 171.320 sterline (con prezzo di riserva 165.000 sterline).\nIl \"Nomadic\" lasci\u00f2 Le Havre per tornare a Belfast il 12 luglio, dove arriv\u00f2 il 18 luglio 2006. Il vascello fu accolto dal ministro dello sviluppo sociale David Hanson, dal deputato Lord Mayor della citt\u00e0 di Belfast, dalla consigliera Ruth Patterson e da un cospicuo numero di sostenitori. Il \"Nomadic\" arriv\u00f2 \"sul dorso\" di una chiatta di trasporto, che era stata ingaggiata dall'Anchor Marine Transportation Limited.\nUno studio del Belfast City Council ha stimato il costo della ristrutturazione del Nomadic intorno ai 7 milioni di sterline. La Belfast Harbour Commissioners ha acconsentito a fornire un ormeggio temporaneo per la nave, ed \u00e8 anche stata fondata una societ\u00e0 finanziaria per coordinare la raccolta di fondi. Ora che il vascello \u00e8 iscritto nello United Kingdom's National Register of Historic Vessels, il progetto dovrebbe includere una Lotteria Nazionale per assicurarne l'istanza, che dovrebbe sostanzialmente incrementare i fondi gi\u00e0 esistenti di 60.000 sterline raccolto con un pubblico appello e le 100.000 sterline del Belfast City Council. Il sito del Nomadic Appeal Public ha dato vita alla Nomadic Preservation Society.\nAl suo ritorno a Belfast, il \"Nomadic\" fu ormeggiato al Queen's Quay proprio fuori dall'Arena Odyssey di Belfast ed aperto per una mostra temporanea. Alla fine del 2008 la nave fu chiusa al pubblico e spostata al molo Barnett per lavori di manutenzione interni, quindi al molo Hamilton Graving per la sistemazione in bacino di carenaggio e la completa ristrutturazione.\nLa ristrutturazione esterna del \"Nomadic\" \u00e8 stata completata in tempo per il centesimo anniversario dell'affondamento del \"Titanic\" nel 2012."}
{"id": "2059984", "revid": "484362", "url": "https://it.wikipedia.org/wiki?curid=2059984", "title": "Mont des Cats", "text": "Il Mont des Cats (chiamato in olandese \"Katsberg\") \u00e8 un'elevazione situata sul territorio di Godewaersvelde, nelle Fiandre francesi (regione dell'Alta Francia). La sua altitudine \u00e8 di 164\u00a0m.\nVi si trovano:\nOrigine del nome.\nIl nome non ha nulla a che fare con i gatti, ma deriva dal nome di una trib\u00f9 germanica nota con il nome di Catti (francese: \"Chattes\"; olandese: \"Chatten\"), che abit\u00f2 quest'area dopo la caduta dell'Impero romano d'Occidente (V secolo). Si crede che il nome olandese stia anche alla base del toponimo della citt\u00e0 di Katwijk."}
{"id": "2059996", "revid": "640277", "url": "https://it.wikipedia.org/wiki?curid=2059996", "title": "Ta Tsun", "text": "Ta Tsun (\u03c8 UMa / \u03c8 Ursae Majoris / Psi Ursae Majoris) \u00e8 per luminosit\u00e0 la settima stella della costellazione dell'Orsa Maggiore. Il nome deriva dal cinese e significa \"la grande caraffa di vino\". Dista 147 anni luce dal sistema solare.\n\u00c8 facilmente individuabile prolungando la linea immaginaria che va da Megrez a Phecda.\nCaratteristiche fisiche.\nLa sua magnitudine apparente \u00e8 pari a 3,01, mentre quella assoluta \u00e8 -0,27, il che la rende 150 volte pi\u00f9 luminosa del Sole. Giunta nello stadio di gigante arancione, il suo raggio \u00e8 aumentato fino a 20 volte quello solare, a fronte di una temperatura superficiale pi\u00f9 bassa, di 4550\u00a0K.\nCome molte altre stelle giganti, Psi Ursa Majoris gira lentamente su se stessa, alla velocit\u00e0 di 1,1\u00a0km/s, impiegando 2,6 anni a completare una rotazione su se stessa. Nata circa 300 milioni di anni fa come una stella bianco-azzurra di sequenza principale, entro tempi relativamente brevi terminer\u00e0 la sua esistenza come nana bianca."}
{"id": "2059999", "revid": "19943667", "url": "https://it.wikipedia.org/wiki?curid=2059999", "title": "Psi Ursae Majoris", "text": ""}
{"id": "2060000", "revid": "298055", "url": "https://it.wikipedia.org/wiki?curid=2060000", "title": "Gretchen Morgan", "text": ""}
{"id": "2060002", "revid": "599013", "url": "https://it.wikipedia.org/wiki?curid=2060002", "title": "The Corrs - Live", "text": "Live \u00e8 il primo album dal vivo del gruppo musicale irlandese The Corrs pubblicato il 25 febbraio 1997.\nI primi tre brani (\"Runaway\", \"Secret Life\" e \"Toss The Feathers\") sono stati estrapolati dalla performance live dei Corrs al Langelands Festival, in Danimarca il 27 luglio 1996. Le versioni acustiche di \"Forgiven, Not Forgotten\" e \"The Right Time\" sono state registrate al \"K.H.M. Studio\" a Stoccolma, mentre \"Rainy Day\" \u00e8 stata registrata al \"Chartmakers Studio\" a Malibu, dove i Corrs hanno registrato i loro primi due album in studio, ovvero \"Forgiven, Not Forgotten\" e \"Talk on Corners\".\nL'album \u00e8 stato pubblicato solo in Giappone (e Messico) all'inizio del 1997. Come regalo ai fans il CD conteneva tutti i testi delle canzoni tradotti in giapponese. L'anno precedente era anche uscito come bonus CD dell'album \"Forgiven, Not Forgotten - Limited Tour Edition\" in Australia e Nuova Zelanda."}
{"id": "2060003", "revid": "6923", "url": "https://it.wikipedia.org/wiki?curid=2060003", "title": "P\u00ebtr Nikolaevi\u010d Romanov", "text": "Biografia.\nInfanzia.\nNacque il 10 gennaio 1864 a San Pietroburgo dal granduca Nicola il Vecchio e dalla principessa Alessandra di Oldenburg.\nCarriera militare.\nCome era abitudine per i granduchi russi, anch'egli serv\u00ec nell'esercito con il grado di Tenente Generale e di Aiutante Generale.\nMatrimonio.\nIl 26 luglio 1889 spos\u00f2 la principessa Milica del Montenegro (1866-1951), figlia di Nicola I del Montenegro (1841-1921)\nNel 1907 suo fratello maggiore il granduca Nicola il Giovane spos\u00f2 la sorella di Milica, la principessa Anastasia del Montenegro (1868-1935), nota come \"Stana\". Le due coppie furono molto influenti e presenti nella vita di corte degli inizi del secolo, meritando il soprannome di \"dame nere\" per il loro interesse per l'occulto: dapprima introdussero presso la coppia imperiale un ciarlatano e truffatore di nome \"monsieur Philippe\", e successivamente Grigorij Efimovi\u010d Rasputin.Il principe Feliks Jusupov (1887-1967), che aveva una villa presso loro a Koreiz, una volta descrisse Znamenka, la residenza dei Granduchi a San Pietroburgo come \"il centro di un potere maligno\"; l'occultismo era per\u00f2 una credenza molto diffusa nelle pi\u00f9 alte fasce della societ\u00e0, non solo russa. L'imperatrice madre Maria credette fermamente che la coppia complottasse con Rasputin ed altri per trarre influenza e favori dalla nevrotica zarina Aleksandra F\u00ebdorovna e quest'ultima solo nel 1914 inizi\u00f2 a riferirsi a loro come alla \"famiglia nera\" intuendo di essere stata manipolata.\nRivoluzione bolscevica ed esilio.\nLa coppia fugg\u00ec dalla Rivoluzione d'Ottobre e si rifugi\u00f2 nel sud della Francia, dove il granduca P\u00ebtr mor\u00ec nel 1931.\nDiscendenza.\nP\u00ebtr e Milica del Montenegro ebbero quattro figli:"}
{"id": "2060008", "revid": "986213", "url": "https://it.wikipedia.org/wiki?curid=2060008", "title": "Roman Petrovi\u010d Romanov", "text": "Biografia.\nInfanzia.\nEra l'unico figlio maschio del granduca P\u00ebtr Nikolaevi\u010d Romanov e di sua moglie la principessa Milica del Montenegro\nGiovinezza ed esilio.\nNel 1916, laureatosi all'Accademia Nicola di Ingegneria di Kiev, fu mandato sul Caucaso, lungo il confine turco. Dopo l'abdicazione di Nicola II si ritir\u00f2 nella residenza paterna in Crimea e nell'aprile 1919 lasci\u00f2 la Russia sulla nave da guerra britannica \"HMS Marlborough\".\nMatrimonio.\nIl 16 novembre 1921 spos\u00f2 ad Antibes, Francia, la Contessa Prascovia Cheremeteva (1901-1980), con cui ebbe due figli.\nUltimi anni e morte.\nNel 1941 gli fu offerta -e rifiut\u00f2- la corona del neo-restaurato Regno del Montenegro.\nIl granduca Roman mor\u00ec il 23 ottobre 1978 ad Antibes.\nDiscendenza.\nRoman e Prascovia ebbero due figli:"}
{"id": "2060013", "revid": "1718925", "url": "https://it.wikipedia.org/wiki?curid=2060013", "title": "Legge di Engel", "text": "La legge di Engel \u00e8 una legge economica, che indica che la proporzione del reddito di una famiglia consacrato all'alimentazione,diminuisce quando il reddito aumenta.\nEsaminando le spese di circa 200 famiglie belghe, raccolte da Edouard Ducp\u00e9tiaux, l'economista tedesco Ernst Engel ha constatato che la proporzione del reddito che viene consacrato all'alimentazione, diminuisce quando il reddito aumenta. Siccome questa relazione \u00e8 valevole per tutti i paesi, si parla oggi di legge di Engel.\nCi\u00f2 significa che l'elasticit\u00e0 della domanda rispetto al reddito \u00e8 inferiore all'unit\u00e0. Infatti, sia \"y\" il reddito, \"p\" il prezzo e \"q\" la quantit\u00e0 di beni alimentari. La proporzione del reddito consacrato all'alimentazione \u00e8:\nformula_1\nSe questa proporzione diminuisce quando il reddito aumenta la derivata \u00e8 negativa. Si ha allora:\nformula_2\nLa legge di Engel \u00e8 una delle leggi tra le pi\u00f9 generali in economia. Tutte le stime effettuate mostrano che la legge \u00e8 verificata per i paesi sviluppati come per i paesi in via di sviluppo. Ci\u00f2 non significa che le elasticit\u00e0 siano uguali. Si trova sovente delle elasticit\u00e0 basse per i paesi sviluppati o per i redditi alti e delle elasticit\u00e0 pi\u00f9 alte per i paesi in via di sviluppo o per i redditi bassi.\nSi pu\u00f2 rappresentare graficamente la relazione tra la spesa per un bene e il reddito. Questa relazione \u00e8 chiamata curva di Engel."}
{"id": "2060015", "revid": "986213", "url": "https://it.wikipedia.org/wiki?curid=2060015", "title": "Marina Petrovna Romanova", "text": "Biografia.\nVisse la propria giovinezza a Znamenka, il palazzo estivo che il padre aveva fatto costruire vicino Peterhof. Era, come sua cugina Olga, un'artista dotata, portata per la pittura ed il disegno, che studi\u00f2 dapprima con un'insegnante di una scuola superiore di Jalta e poi a San Pietroburgo sotto il professor Kordovsky. Sua zia la granduchessa Maria Pavlovna, sempre attiva nelle relazioni sociali, la sugger\u00ec come sposa a Ferdinando d'Orl\u00e9ans, duca di Montpensier, figlio del Conte di Parigi Luigi Filippo.\nDurante la Prima guerra mondiale Marina serv\u00ec come infermiera presso le truppe di stanza sul Caucaso vicino a Trebisonda. Scamp\u00f2 ai massacri della Rivoluzione d'Ottobre assieme alla sua famiglia rifugiandosi prima in Crimea e poi imbarcandosi sulla nava da guerra britannica \"HMS Marlborough\" nel 1919. Spos\u00f2 il principe Alexander Galitzine nel 1927 e mor\u00ec all'et\u00e0 di 89 anni in Francia, dove aveva vissuto."}
{"id": "2060016", "revid": "15756", "url": "https://it.wikipedia.org/wiki?curid=2060016", "title": "Cuddura", "text": "Con cuddura s'intende un tipo di ciambella intrecciata diffusa in tutta l'Italia meridionale. Essa pu\u00f2 essere sia dolce che salata.\nViene indicata con diverse altre denominazioni (vedi di seguito) ed \u00e8 riconosciuta con nove diverse denominazioni come prodotto agroalimentare tradizionale (P.A.T.) dal Ministero delle politiche agricole alimentari e forestali (Mipaaf) di cui cinque siciliane, tre calabresi e una pugliese e sarda.\nNomi.\nIl termine \"cuddura\" deriva (cf. Koulourakia). Oggi il nome cuddura tende ad una vera e propria italianizzazione, ma \u00e8 un dialettismo originario dell'Italia meridionale, diffuso con tutte le sue varianti in Sicilia, Calabria, parte della Puglia e della Basilicata, cos\u00ec come della Campania. Questa preparazione \u00e8 altres\u00ec diffusa in alcune zone della Sardegna con il nome tipico di \"Coccoi cun s'ou\". La forma a ciambella serviva anticamente ai pastori o ai viandanti per infilarla nel bastone o nel braccio e portarla comodamente con loro nei loro lunghi spostamenti.\nIl termine cuddura \u00e8 la forma base da cui poi derivano tutte le varie modificazioni ortografiche relative alle singole zone di produzione che identificano per\u00f2 prodotti da forno specifici tra loro simili ma a volte anche diversi nelle forme e negli ingredienti.\nCaratteristiche.\nLa sua base \u00e8 costituita da farina, acqua, lievito e sale. L'impasto lievitato viene condito in pi\u00f9 modi. Un tipo viene condito con cipolla, pomodoro pelato, acciughe sotto sale a pezzi, salsiccia a pezzi, pecorino. Un secondo tipo viene condito con cipolla, broccoli crudi, formaggio, acciughe salate e salsiccia a pezzi. Un altro tipo viene condito con cipolla, patate crude affettate finemente, salsiccia a pezzi e pezzettini di acciughe dissalate, formaggio pecorino. Pu\u00f2 essere mangiato caldo o freddo. Ne esistono anche versioni dolci.\nSicilia.\nCu\u1e0d\u1e0dure\u1e0d\u1e0di.\nPer \"cu\u1e0d\u1e0dure\u1e0d\u1e0di\" in alcune zone della Sicilia, si intendono dei dolcetti tipici natalizi in pasta frolla con ripieno di fichi secchi.\nCu\u1e0d\u1e0dura cu l'ova.\nLa \"cu\u1e0d\u1e0dura cu l'ova\" (in italiano \"cuddura con le uova\") \u00e8 un dolce pasquale (consumato in particolare a Pasquetta) a base di farina tipico dell'Italia meridionale e soprattutto della Sicilia; \u00e8 un biscotto decorativo con un uovo sodo al centro cotto al forno, detta anche \"pani cu l'ovu\" (\"pane con l'uovo\") nel palermitano o \"ace\u1e0d\u1e0du cu l'ova\" (\"uccello con le uova\") a Catania; esso ha un corrispondente nei dolci pasquali ortodossi, caratterizzati da un pandolce su cui \u00e8 adagiato un uovo cotto al forno; \u00e8 di antica origine e legato all'uso dell'uovo durante i riti pasquali, tramandato dalla tradizione contadina e considerato per molto tempo il dolce pasquale dei poveri, poi rivalutato per la sua facile realizzazione e per le possibili varianti realizzabili (una ricetta molto simile era preparata dalle ragazze per i fidanzati, a dimostrazione del loro amore, sagomandola a forma di cuore).\nPupi cu l'ova.\nI \"pupi cu l'ova\" sono pani dolci tipici di Nicosia, simili alla \"cu\u1e0d\u1e0dura cu l'ova\" ma a forma di bambolotti.\nPalumme\u1e0d\u1e0di.\nUna variante, senza uova sode e a forma di colombe, galli o piccoli rombi \u00e8 tipica dei monti Iblei.\nCu\u1e0d\u1e0dire\u1e0d\u1e0da.\nLa \"cu\u1e0d\u1e0dire\u1e0d\u1e0da\" \u00e8 un dolce fritto tipico siciliano dalla forma a coroncina prodotto quasi esclusivamente a Delia, durante il periodo di Carnevale (oggi anche in altri periodi dell'anno).\nCu\u1e0d\u1e0dure\u1e0d\u1e0di.\nI \"cu\u1e0d\u1e0dure\u1e0d\u1e0di\" sono anellini di pane di San Giovanni Gemini e Cammarata, tipici della festa di San Biagio (3 febbraio).\nCu\u1e0d\u1e0dure\u1e0d\u1e0du.\nIl \"cu\u1e0d\u1e0dure\u1e0d\u1e0du\" \u00e8 un dolcetto natalizio prodotto in particolare a Caltagirone che consiste in piccole ciambelle di biscotto farcite di fichi secchi e mandorle, legato al detto \"nun ci \u00e0' prum\u00e8ttiri voti \u00ea santi e mancu cu\u1e0d\u1e0dure\u1e0d\u1e0di \u00ea picciri\u1e0d\u1e0di\" (\"non devi promettere voti ai santi e nemmeno ciambelline ai bambini\"), per sottintendere l'impossibilit\u00e0 di mantenere le promesse.\nCu\u1e0d\u1e0dura di San Paulu.\n\"A cu\u1e0d\u1e0dura di San Paulu\" \u00e8 un pane votivo di semola di grano duro a forma di grossa ciambella che si prepara a Palazzolo Acreide in occasione del 29 giugno.\nCu\u1e0d\u1e0duruni (o cu\u1e0d\u1e0diruni).\nIn provincia di Catania il \"cu\u1e0d\u1e0duruni\" \u00e8 una focaccia sottile come una pizza, cosparsa d'olio e con tanti incavi procurati dalla pressione delle dita, spesso riempiti ognuno con un'oliva nera o uno spicchio d'aglio o pezzetti di cipolla.\nIn provincia di Siracusa, pi\u00f9 precisamente nei comuni di Lentini, Carlentini e Melilli la presenza del \"cu\u1e0d\u1e0duruni\", una focaccia imbottita di cipolle, pomodoro, patate, filetti di acciughe salate, pecorino grattugiato e origano, che costituisce un'antica tradizione culinaria.\nSempre in provincia di Siracusa, a Ferla, si ha una variante dolce del cu\u1e0d\u1e0duruni che si fa impastando la pasta del pane. Quando questa \u00e8 lievitata si spiana in dischi di circa mezzo centimetro di altezza e circa 20\u00a0cm di diametro che vengono fritti in olio e poi conditi con una spolverata di zucchero.\nIl \"cu\u1e0d\u1e0duruni\" (salato) \u00e8 presente anche nel nisseno e nell'agrigentino, nonch\u00e9 a Ciminna, a Lercara Friddi e in altri paesi limitrofi della provincia di Palermo.\nCalabria.\nCon il termine \"cuddhura\" in Calabria si intende generalmente un prodotto da forno, in alcuni casi simile al pane, in altri casi con un impasto dolce. Si tratta in entrambi i casi di un preparato a forma di piccole ciambelle di varie forme. \u00c8 considerato il tipico dolce pasquale, chiamato con vari nomi in molti paesi della Calabria: \"cuddhura\", o \"sguta\", o \"cuzzupa\", o \"cuculu\", o \"vuta\" o \"pizzatola\". In genere sull'impasto, prima della cottura al forno, vengono posizionate una o pi\u00f9 uova sode, tipiche della tradizione pasquale.\nIn Calabria sono diffuse la \"cuddhura col lardo\" e i reggini \"cuddhuraci\" o \"'nguti\" mentre a Cosenza troviamo i \"cuddrurieddri\". Le denominazioni \"cuddhuraci\" e \"'nguti\" sono inserite nell'elenco dei prodotti agroalimentari tradizionali (P.A.T.) stilato dal ministero delle politiche agricole e forestali (Mipaaf).\nCu\u1e0d\u1e0duraci.\nCon \"cu\u1e0d\u1e0duraci\" s'intende un dolce pasquale tipico dell'area grecanica (Melito Porto Salvo, Condofuri, Bova).\nSguta.\nLa \"sguta\" \u00e8 un dolce che si consuma nel periodo pasquale e in particolare il luned\u00ec dell'Angelo in un territorio piuttosto vasto (Bianco, Bovalino, Sant'Agata del Bianco, Caraffa del Bianco, Casignana, Portigliola, Cimin\u00e0, Careri, Plat\u00ec, Ardore, Locri, Gerace, Antonimina, Agnana Calabra, Canolo, Siderno, Gioiosa Jonica, Roccella Jonica, Martone, San Giovanni di Gerace, Mammola, Sant'Ilario dello Ionio, Grotteria).\nCuzzupa.\nLa \"cuzzupa\" \u00e8 un dolce pasquale tipico della provincia di Catanzaro, ma si trova anche altrove.\nCuddrurieddru.\nIl \"cuddrurieddru\" \u00e8 un tipico prodotto culinario natalizio del cosentino, tradizionalmente preparato in casa e parte del menu tipico dei cosentini la sera del 7 dicembre, vigilia dell'Immacolata Concezione.\nConsiste in un impasto a base di farina, patate lesse, sale, lievito naturale. All'impasto, dopo la lievitazione, che con il procedimento classico dura intorno alle 2-3 ore, viene solitamente data la forma di ciambella, ma pu\u00f2 anche essere farcito con alici salate, con rosa marina (sardella calabrese), con provola, caciocavallo, pomodori secchi, con olive schiacciate e salate o con miele. La cottura non avviene in forno ma mediante frittura in abbondante olio bollente.\nLa pronuncia \"cuddrurieddru\" \u00e8 tipica della citt\u00e0 di Cosenza e di alcuni comuni dell'hinterland, in particolare quelli ad ovest della citt\u00e0, nella zona delle serre cosentine. \nIn altri comuni della provincia i cuddrurieddri sono chiamati \"cullurialli\" o anche \"cullurielli\". Lungo la fascia ionica della provincia cosentina, e in particolare nel comune di Cassano allo Jonio, vengono chiamati \"vissijni\u00e8ddri\" o \"vissiniddi\", oppure ancora \"grispedde\", o anche \"vecchijareddre\". La preparazione \u00e8 chiamata in altre province della Calabria con nomi diversi, ma con preparazione pressoch\u00e9 analoga (cambia solo in alcuni casi il rapporto tra la quantit\u00e0 di patate e di farina). Alcuni dei nomi assunti sono: \"grispelle\", \"nacatole\", \"zippuli\", \"fritti\", oppure in dialettale chiamate \"grispeddri\". Nel Vibonese gli stessi vengono chiamati \"cururicchi\", \"curujicchi\" o \"curijicchi\".\nPuglia.\nUn pane pasquale simile \u00e8 preparato anche in Salento col nome di \"cuddhura\" (anche in questo caso esistono molte varianti del nome).\nBasilicata.\nIn Basilicata la cu\u1e0d\u1e0dura \u00e8 diffusa principalmente a Matera con il nome di \"pannare\u1e0d\u1e0d\" e rispecchia le sue caratteristiche nella cuddura salentina.\nSardegna.\nUna preparazione simile si ritrova anche in Sardegna col nome di \"coccoi a pitzus\" (\"coccoi cun s'ou\" a Pasqua)."}
{"id": "2060032", "revid": "1869172", "url": "https://it.wikipedia.org/wiki?curid=2060032", "title": "Deposito locomotive di Paola", "text": "Il deposito locomotive di Paola \u00e8 stata una infrastruttura di servizio ferroviario per la sosta, la manutenzione ed il rifornimento di locomotive ed automotrici delle Ferrovie dello Stato per le esigenze specifiche della Ferrovia Tirrenica Meridionale e della diramata a cremagliera per Cosenza.\nStoria.\nIl deposito locomotive di Paola ebbe la sua origine vera e propria all'atto della costruzione della ferrovia che dalla stazione di Paola avrebbe collegato alla linea tirrenica la citt\u00e0 di Cosenza. I primi cantieri vennero stabiliti nel 1907 e con essi inizi\u00f2 la necessit\u00e0 di una struttura che permettesse il ricovero e la manutenzione delle locomotive utilizzate per il trasporto dei materiali e delle attrezzature. Venne ricavata un'area sul litorale tirrenico mediante materiale di riporto sul lato a sud ovest della stazione ferroviaria e su di essa si installarono i binari di ricovero e le necessarie strutture. La linea venne inaugurata nel 1915 e il piccolo impianto divenne la sede e il ricovero delle locomotive a cremagliera 980, nonch\u00e9 il rimessaggio delle locomotive che vi terminavano il proprio servizio o che avevano bisogno di rifornimenti di carbone e di lubrificanti.\nIn seguito, a met\u00e0 degli anni trenta, le FS decisero di potenziare l'offerta viaggiatori sulla linea per Cosenza che era gravata da una percorrenza estremamente lungo dell'ordine delle 3 ore mediante l'assegnazione, avvenuta nel 1937, di 9 unit\u00e0 ALn FIAT 56.1900, espressamente progettate per la linea a cremagliera. Per garantirne il rimessaggio, la necessaria manutenzione e l'eventuale riparazione l'impianto sub\u00ec un deciso ampliamento con la costruzione di un'officina Diesel, capannoni di rimessaggio e pertinenze relative come depositi e rifornimento di gasolio. Vennero inoltre assegnati all'impianto alcuni locomotori elettrici E.626 per i servizi merci originari da Paola della \"Tirrenica\".\nNel 1955 vennero immesse in servizio 6 nuove automotrici Fiat, del gruppo ALn 64.1000 per ampliare l'offerta di treni per cui le ALn 56 erano ormai del tutto insufficienti. Alla fine degli 1960 nell'impianto era presente una locomotiva 851 per il servizio di manovra, oltre ad una 625. Dal 31 maggio 1987, con l'attivazione della nuova linea di base per Cosenza attraverso la Galleria Santomarco, l'impianto inizi\u00f2 a perdere la sua importanza e venne declassato a rimessa; nel 1991 le locomotive elettriche in dotazione furono trasferite a Cosenza. All'inizio del nuovo secolo l'impianto \u00e8 stato del tutto dismesso.\nLocomotive in dotazione.\nL'impianto ha avute assegnate un certo numero di locomotive e rotabili per le esigenze del servizio:\nLocomotive elettriche.\nIl deposito di Paola era sede di Carro soccorso di 2\u00aa categoria per tutte le operazioni di soccorso in linea e pronto intervento tecnico per guasti o incidenti che riguardavano il settore trazione e i rotabili relativi."}
{"id": "2060037", "revid": "31886", "url": "https://it.wikipedia.org/wiki?curid=2060037", "title": "Cindy Crawford (attrice pornografica)", "text": "Biografia.\nHa iniziato la sua carriera nel 2002 e da allora ha preso parte a 238 film, uno dei quali, \"House of Anal\" (2005), la vede anche in veste di regista.\nCindy Crawford appartiene (insieme, tra le altre, a Jenna Haze e Belladonna) alla nuova generazione di pornostar che basano il loro successo sulla partecipazione a numerose scene di penetrazione anale ed anilingus.\nHa due tatuaggi: una figura femminile sulla caviglia sinistra e un tribale sul braccio destro. Inoltre ha un piercing sul clitoride, \u00e8 lesbica dichiarata.\n\u00c8 apparsa in una puntata di \"MTV Next\", in cui interpretava una ragazza ribelle ed anticonformista attiva negli anni settanta."}
{"id": "2060039", "revid": "287204", "url": "https://it.wikipedia.org/wiki?curid=2060039", "title": "Giulio De Nardo", "text": "Biografia.\nIn giovent\u00f9 frequent\u00f2 il Politecnico di Torino, ma la sua passione per gli scacchi gli fece abbandonare gli studi per partecipare ai tornei.\nEsord\u00ec nel 1923 a Trieste nel torneo principale, classificandosi = 4\u00ba con Stalda. Vinse poi ripetutamente il campionato regionale della Venezia Giulia. Come campione regionale venne ammesso dalla FSI ai tornei di selezione per le Olimpiadi dell'Aia 1928. Si classific\u00f2 = 3\u00ba con Davide Marotti nel torneo eliminatorio di Perugia e poi = 4\u00ba ancora con Marotti nella finale, conquistando il titolo di Maestro e la convocazione per le olimpiadi.\nNelle Olimpiadi dell'Aia realizz\u00f2 in 4a scacchiera il 45,8 % dei punti (+3 \u20134 =5).\nVinse col danese Jacob Gemzoe, con lo svizzero Moriz Henneberger e con l'argentino Luis Palau. Gioc\u00f2 anche col fortissimo statunitense Isaac Kashdan, ma sbagli\u00f2 l'apertura e abbandon\u00f2 dopo una ventina di mosse.\nIn seguito intraprese una carriera di bancario con la Banca Commerciale Italiana e gioc\u00f2 a scacchi solo saltuariamente in campionati a squadre e dando alcune simultanee. Si esib\u00ec spesso anche in partite di scacchi alla cieca.\nNegli anni '50 si trasfer\u00ec per lavoro a Parma, dove rimase per il resto della vita. Era molto amico di Enrico Paoli (poi nominato Grande maestro \"Honoris Causa\"). I due si incontravano spesso a Reggio Emilia per giocare partite amichevoli.\nUna partita di Giulio De Nardo.\nGiulio De Nardo \u2013 Jacob Gemzoe, match Italia-Danimarca, Olimpiadi dell'Aia 1928.\nDifesa Siciliana, variante del Dragone (B72) \u00a0 Vedi la partita online su \"Chessgames.com\""}
{"id": "2060041", "revid": "767487", "url": "https://it.wikipedia.org/wiki?curid=2060041", "title": "O.C. Confidential", "text": "O.C. Confidential \u00e8 un album del gruppo hardcore punk californiano Adolescents, pubblicato nel 2005 dalla Finger Records. In ordine cronologico \u00e8 il settimo album della band."}
{"id": "2060044", "revid": "182470", "url": "https://it.wikipedia.org/wiki?curid=2060044", "title": "Floreali", "text": ""}
{"id": "2060045", "revid": "182470", "url": "https://it.wikipedia.org/wiki?curid=2060045", "title": "Calcarei", "text": ""}
{"id": "2060048", "revid": "11266", "url": "https://it.wikipedia.org/wiki?curid=2060048", "title": "Lama Balice", "text": ""}
{"id": "2060054", "revid": "19944331", "url": "https://it.wikipedia.org/wiki?curid=2060054", "title": "Michelle LaVaughn Obama", "text": ""}
{"id": "2060055", "revid": "88740", "url": "https://it.wikipedia.org/wiki?curid=2060055", "title": "La fornace", "text": "La fornace \u00e8 un romanzo di Thomas Bernhard, pubblicato nel 1970. \u00c8 uno dei primi romanzi dello scrittore austriaco.\nIn italiano fu pubblicato presso Einaudi nel 1984. \u00c8, come riferisce il retro-copertina dell'edizione italiana, \"la storia normale e parossistica, tragica e comica di una vita a due, portata alla follia e al delitto come normalit\u00e0 assoluta\".\nTrama.\nLa storia inizia con un delitto: Konrad, un agiato borghese discendente da una famiglia di possidenti, stabilitosi nella fornace per la calce e i laterizi dei suoi avi trasformata in dimora, ha ucciso la moglie con una carabina Mannlicher e poi si \u00e8 nascosto in un pozzo. Cos\u00ec lo trovano gli agenti della polizia e cos\u00ec lo arrestano. Da questa scena grottesca, Bernhard inizia la sua storia, quella di una coppia insidiosamente e simbioticamente legata, raccontata dalla gente del posto: i funzionari, i commercianti, gli spazzacamini, i pettegoli di Sicking, il paese austriaco dove si \u00e8 svolto il dramma. Konrad \u00e8 consumato dal suo compulsivo lavoro, un saggio che sta scrivendo e che, secondo lui, diverr\u00e0 un pilastro e punto di riferimento definitivo per la scienza dell'udito. La moglie e sorellastra di Konrad, nata Zryd, una ex-bella donna costretta alla sedia a rotelle, \u00e8 la vittima di Konrad e dei suoi ossessivi esperimenti (le bisbiglia una frase nell'orecchio migliaia di volte, esigendo impossibili gradi di percezione aurale). La Zryd non sa stabilire se il marito sia un pazzo allucinato o un genio incompreso. Per tre decenni Konrad ha aspettato il momento ideale, la perfetta serie di circostanze tali da poter iniziare a scrivere il suo saggio. Ma non inizia mai e ora \u00e8 anziano, sull'orlo della rovina finanziaria. Nel completo isolamento della vecchia fornace, al quale la coppia si \u00e8 costretta, Konrad si sente continuamente distratto da eventi frutto delle sue allucinazioni e dalla fatica di dover assistere la moglie invalida: dandole da mangiare, leggendole ad alta voce passi del suo prediletto \"Enrico di Ofterdingen\" di Novalis, portandole il sidro dalla cantina nonch\u00e9 la voluminosa corrispondenza intrattenuta in passato con parenti, amici, conoscenti e domestici; provare le muffole che da anni realizza a maglia e poi disfa per lui, curarle le otiti dovute ai continui esperimenti sonori. La situazione di progressivo degrado della coppia, sia psicofisica che economica, culmina in un uxoricidio."}
{"id": "2060063", "revid": "2176460", "url": "https://it.wikipedia.org/wiki?curid=2060063", "title": "Capitazione", "text": ""}
{"id": "2060065", "revid": "287204", "url": "https://it.wikipedia.org/wiki?curid=2060065", "title": "Khalia", "text": " \nKhalia \u00e8 una suddivisione dell'India, classificata come \"census town\", di 4.957 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 22\u00b0 37' 05 N e 88\u00b0 17' 33 E.\nSociet\u00e0.\nEvoluzione demografica.\nAl censimento del 2001 la popolazione di Khalia assommava a 4.957 persone, delle quali 2.595 maschi e 2.362 femmine. I bambini di et\u00e0 inferiore o uguale ai sei anni assommavano a 530, dei quali 264 maschi e 266 femmine. Infine, coloro che erano in grado di saper almeno leggere e scrivere erano 3.400, dei quali 1.925 maschi e 1.475 femmine."}
{"id": "2060075", "revid": "1318658", "url": "https://it.wikipedia.org/wiki?curid=2060075", "title": "Testis unus, testis nullus", "text": "\u00abTestis unus, testis nullus\u00bb \u00e8 una locuzione latina la cui traduzione italiana \u00e8: \u00ab\"un solo testimone, non ha alcun valore\"\u00bb.\nTale massima giuridica fu usata per la prima volta nel Medioevo, prendendo spunto dal versetto latino del libro del Deuteronomio \"\u00abnon stabit testis unus contra aliquem\u00bb\" (\"Un solo testimone non avr\u00e0 valore contro alcuno\").\nSecondo il principio affermato, rimasto per lungo tempo in vigore negli ordinamenti giuridici di molti paesi e ricorrente in maniera diffusa nelle fasi processuali ed in dottrina, la testimonianza resa da una sola persona era considerata nulla. Di contro, una testimonianza di due o pi\u00f9 persone, rispondente o meno alla verit\u00e0 dei fatti, veniva considerata credibile."}
{"id": "2060080", "revid": "121658", "url": "https://it.wikipedia.org/wiki?curid=2060080", "title": "Complete Demos 1980-1986", "text": "Complete Demos 1980-1986 \u00e8 una raccolta del gruppo hardcore punk californiano Adolescents, pubblicato nel 2005 dalla Frontiers. In ordine cronologico \u00e8 il sesto album della band.\nLe prime quattro tracce sono inedite."}
{"id": "2060087", "revid": "729019", "url": "https://it.wikipedia.org/wiki?curid=2060087", "title": "Lira veneziana", "text": "La Lira veneziana fu la moneta della Repubblica di Venezia fino al 1797, quando Napoleone la sostitu\u00ec con la lira italiana, la moneta del Regno d'Italia.\nIl documento pi\u00f9 antico che cita la lira in Venezia risale al 953 dove la lira \u00e8 menzionata come \"\"libra venetorum parvorum\" o \"libra denariorum venetarum\"\".\nLa lira di Venezia, inizialmente solo una moneta di conto e, come tutte le altre derivanti dalla monetazione carolingia, era suddivisa in 20 soldi, ognuno a sua volta suddiviso in 12 denari. Questi ultimi erano l'unica moneta fisicamente esistente a Venezia\nLa prima lira \"reale\" coniata a Venezia \u00e8 la lira Tron (o semplicemente \"Trono\") del 1472, sotto il doge Nicol\u00f2 Tron, per il valore iniziale di 20 soldi (6,52 g con titolo di 948/1000). In seguito alla scoperta e al conseguente sfruttamento di nuovi depositi di argento in Europa, a Venezia fu possibile infatti introdurre per la prima volta una moneta di questo valore.\nSi trattava di una moneta di modulo ampio che superava il peso di sei grammi, un aumento sostanziale rispetto al gros tournois emesso dai re di Francia, che era allora la moneta di maggior valore che circolava in Europa. L'esempio fu presto imitato da altre citt\u00e0 come ad esempio Milano due anni dopo.\nLa lira Tron fu anche la prima lira emessa in Italia.\nIn seguito il titolo peggior\u00f2 e fu chiamata \"lirazza\" o \"liretta\", divisa in 10 gazzette.\nLira veneta.\nMonete con il nome di lira veneta furono emesse dopo la caduta della repubblica in pi\u00f9 occasioni. Una prima volta furono coniate due emissioni, con variazioni minime, di un pezzo da 10 lire nel 1797 da parte del governo provvisorio. Erano d'argento a 826\u2030 e pesavano 28,47 grammi.\nIl governo austriaco coni\u00f2 una lira veneta nel periodo 1797-1805. I pezzi coniati furono da 2, 1 e 1/2 lira. Erano di mistura al 250\u2030; la lira pesava 5,3 grammi. Nel 1802 fu ribattuta con un peso di 11,35 d e lo stesso titolo dell'emissione precedente.\nUna moneta ancora con il nome di lira, senza ulteriori specificazioni, fu coniata a Venezia dal governo provvisorio nel biennio 1848-1849. Le monete avevano le caratteristiche ponderali delle monete napoleoniche. Fu coniato un marengo d'oro da 20 lire, la moneta d'argento da 5 lire, con due varianti e le frazioni da 15, 5, 3 ed un centesimo, la prima in mistura e le altre in rame. Tutte le monete avevano al dritto il leone di San Marco. La moneta da 20 lire recava al dritto nel contorno la legenda e in esergo mentre al rovescio c'era la legenda ."}
{"id": "2060090", "revid": "30300", "url": "https://it.wikipedia.org/wiki?curid=2060090", "title": "Valico di Chiunzi", "text": ""}
{"id": "2060091", "revid": "111408291", "url": "https://it.wikipedia.org/wiki?curid=2060091", "title": "Honda CBR 1000RR", "text": "La CBR 1000RR \u00e8 una motocicletta prodotta dalla casa giapponese Honda. Eredita il soprannome (o quello che \u00e8 la parte conclusiva del suo nome) Fireblade dalla Honda CBR 900RR Fireblade, nota per la sua agilit\u00e0 e per la sua prontezza di motore, rispetto alle vecchie 1000. Fireblade contraddistingue la moto sportiva di punta della produzione Honda, ed \u00e8 proprio per questo che l'attuale 1000 l'ha ereditato \"a pieno diritto\".\nIl contesto.\nLa CBR 1000 RR \u00e8 considerata la pi\u00f9 grande tra le tre sorelle CBR. La 1000 \u00e8 molto pi\u00f9 stretta con la 600, in quanto sono tutte e due moto sportive. La 125 rimane un po' indietro dal punto di vista delle prestazioni, cosa alquanto aspettata in quanto la dimensione del motore non \u00e8 neanche lontanamente paragonabile a quella delle pi\u00f9 grandi. La CBR 1000 si ritrova in versione molto simile nelle varie competizioni Superbike. Si pu\u00f2 considerare la Yamaha R1, l'altra giapponese sportiva, come diretta concorrente della 1000, senza trascurare la Kawasaki Ninja ZX-10R e la Suzuki GSX-R 1000.\nStoria.\nRadici Sportive.\nLa maggior parte delle nuove tecnologie applicate alla Honda CBR 600RR, la diretta discendente della RC211V, sono state applicate alla nuova CBR 1000RR, come la sospensione posteriore (Unit\u00e0 Pro-Link) e il DSFI (inglese, Dual Stage Fuel Injection System, cio\u00e8 Sistema di Iniezione del Carburante a Due Fasi).\n2004.\nLa CBR 1000 \u00e8 la diretta erede della 954. Il compatto 998 cm\u00b3 quattro cilindri in linea, \u00e8 stato disegnato da zero, con un cambio sequenziale a sei rapporti ispirato alla pista, il nuovo airbox \u00e8 controllato da una centralina elettronica e lo scarico centrale rialzato \u00e8 dotato di una nuova valvola a farfalla controllata elettronicamente. Il telaio \u00e8 completamente rinnovato, ridisegnato e alcune parti sono state realizzate in alluminio. All'anteriore troviamo una forcella a steli rovesciati e al posteriore l'Unit\u00e0 Pro-Link, due pinze radiali per i freni anteriori. In pi\u00f9, il \"HESD\" (inglese, \"Honda Electronic Steering Damper\") \u00e8 stato introdotto: un sistema che ha migliorato drasticamente la stabilit\u00e0 e ha eliminato quasi completamente le vibrazioni dello sterzo, perch\u00e9 si regola automaticamente in funzione della velocit\u00e0.\nUn braccio pi\u00f9 lungo \u00e8 stato adottato per il posteriore per una migliore trazione in accelerazione e un'azione pi\u00f9 progressiva della sospensione rispetto alla versione 954. Per creare lo spazio a questo braccio, gli ingegneri hanno posizionato l'albero a gomiti, l'albero di trasmissione e l'albero secondario in una configurazione triangolare; con l'albero secondario posizionato sotto a quello di trasmissione, il motore si \u00e8 accorciato. Questa configurazione \u00e8 stata introdotta la prima volta dalla Yamaha con la Yamaha YZF-R1 del 1998 e ha ispirato le altre supersportive negli anni successivi.\nIl posizionamento del motore pi\u00f9 avanti rispetto alla 954 nel telaio ha migliorato il bilanciamento dei pesi. Comunque, questo sistema ha avuto come conseguenza un minore spazio tra la ruota anteriore e il motore, quindi scarsit\u00e0 di spazio per un radiatore di grandi dimensioni. Gli ingegneri hanno risolto questo problema inclinando i cilindri di 28 gradi e muovendo il filtro dell'olio dal suo posizionamento frontale della 954 a un nuovo posizionamento laterale nella 1000. Questo ha consentito allo scarico centrale rialzato della 1000 di trovare spazio molto vicino al motore che ha fatto spazio a un grande radiatore stile MotoGP che consente un raffreddamento del 40% in pi\u00f9 rispetto a quello della 954.\nIl motore \u00e8 stato realizzato cercando di migliorare l'agilit\u00e0 della moto (quindi pi\u00f9 leggero possibile), ma anche cercando di aumentare i valori di potenza e coppia. Visto che il motore rappresenta la maggior parte del peso di una moto, deve essere configurato in modo da non essere di intralcio all'agilit\u00e0. Il sistema sviluppato dalla Honda per la 1000 \u00e8 quello di centralizzazione della massa, che permette di avere un miglior bilanciamento delle masse tra il posteriore e l'anteriore e quindi l'agilit\u00e0 migliora rispetto alla versione precedente. Il motorino d'avviamento e il cambio sono stati portati sul lato destro del motore per lo stesso motivo. Sulla 1000 si introduce un sistema di bilanciamento che elimina le vibrazioni secondarie del motore e, anch'esso \u00e8 posizionato vicino al baricentro del motore. Il serbatoio della 1000 \u00e8 stato accorciato e reso pi\u00f9 profondo in modo da avvicinare maggiormente il pilota allo sterzo rispetto alla 954. Per aumentare l'agilit\u00e0, gli ingegneri hanno alleggerito il pi\u00f9 possibile i pezzi distanti dal baricentro.\nIl modello 2005 ha ereditato praticamente tutto da quello 2004, sono cambiate solo le combinazioni di colori.\n2006.\nLa CBR 1000 del 2006 offre una vasta gamma di miglioramenti rispetto alla versione precedente (quali, maggior potenza, miglior controllo e minor peso). Pi\u00f9 nello specifico troviamo:\nIl modello 2007 ha ereditato quasi tutto dal 2006. Il braccio posteriore in alluminio \u00e8 stato reso nero e la moto \u00e8 offerta con quattro nuovi colori: Graphite Black (nero con striature grigio scure), Winning Red (rosso con striature nere), Tricolour (bianco, blu e rosso) e Repsol Replica (colori della MotoGP).\n2008.\nUna nuova CBR 1000 \u00e8 stata introdotta al Motorshow di Parigi il 20 settembre 2007: il nuovo modello 2008 comprende alcune innovazioni quali il rinnovamento del motore (da 998 a 999 cm\u00b3) che ha un regime del massimo a 13.000 rpm (inglese, revolutions per minute ovvero rivoluzioni per minuto dell'albero motore). Il propulsore \u00e8 equipaggiato con nuove valvole al titanio. Il blocco cilindri \u00e8 stato ridisegnato, la configurazione della testata \u00e8 cambiata e il basamento \u00e8 dotato di pistoni pi\u00f9 leggeri. Una nuova centralina elettronica opera su carburante e aria allo stesso tempo e spedisce ambedue nella camera di scoppio con un rapporto di compressione di 12,3:1. L'aria entra da un Airbox maggiorato collocato sotto i proiettori. La Honda afferma che la potenza erogata a 12.000 giri/min \u00e8 di almeno 178 CV (131 kw).\nPer questa versione, la Honda si \u00e8 concentrata a diminuire il peso complessivo della moto. Il telaio pressofuso, pi\u00f9 leggero e pi\u00f9 stretto, \u00e8 stato realizzato usando una nuova tecnica che permette di saldare in soli quattro punti. Quasi tutte le parti della moto sono state ridisegnate per la riduzione del peso, anche le ruote, le pedane, i tubi dei freni, i rotori dei freni e la batteria.\nPer aumentare la stabilit\u00e0 in frenata, \u00e8 stata introdotta una Frizione antisaltellamento. Il \"HESD\" (inglese, \"Honda Electronic Steering Damper\") \u00e8 stato rivisto per migliorare le prestazioni della sterzata. Una nuova modifica radicale \u00e8 quella attuata all'impianto di scarico, che non \u00e8 pi\u00f9 il solito centrale rialzato. La nuova CBR adesso monta uno scarico laterale in modo da aumentare la centralizzazione della massa e, nello stesso tempo, richiamare lo stile MotoGP.\n2009.\nIl 5 settembre 2008, la Honda ha pubblicato i dettagli della nuova versione 2009. La moto rimarr\u00e0 pressoch\u00e9 immutata, parlando in termini di motore, carrozzeria e prestazioni, per\u00f2 verr\u00e0 introdotto il nuovo \"ABS Combinato\" (C-ABS) a richiesta.\n2013.\nNel 2013 viene presentata l'evoluzione ulteriore della Fireblade, con aggiornamenti di motore ed estetici sul modello di base. La grande novit\u00e0 \u00e8 la presentazione di un modello \"gemello\" con allestimento pi\u00f9 estremo, la CBR 1000 RR Fireblade SP.\nLa versione \"SP\" (\"Sport Production\") differisce dal modello base nel telaio, che nella versione SP \u00e8 irrigidito nelle zone dell'attacco del forcellone. La dotazione standard inoltre comprende sospensioni Ohlins, con forcella NIX30 con steli da 43\u00a0mm e monoammortizzatore TTX36."}
{"id": "2060096", "revid": "37056", "url": "https://it.wikipedia.org/wiki?curid=2060096", "title": "Renato del Ponte", "text": ""}
{"id": "2060102", "revid": "1884099", "url": "https://it.wikipedia.org/wiki?curid=2060102", "title": "Divisione in sillabe", "text": "La divisione in sillabe, spesso chiamata sillabazione, \u00e8 l'atto e il modo di dividere in sillabe una parola.\nImpieghi pratici della sillabazione.\nLa sillabazione \u00e8 utilizzata nella scrittura e nella stampa quando, dovendo andare a capo alla fine di una riga, \u00e8 necessario spezzare una parola per mancanza di spazio. In tali casi infatti l'ortografia prevede che la parola sia spezzata solo tra una sillaba e l'altra.\nNorme che regolano la sillabazione nella lingua italiana.\nDi seguito sono riportate le norme che regolano la sillabazione nella lingua italiana completate da alcune convenzioni in parte arbitrarie."}
{"id": "2060106", "revid": "24823", "url": "https://it.wikipedia.org/wiki?curid=2060106", "title": "CBR 1000RR", "text": ""}
{"id": "2060107", "revid": "1305772", "url": "https://it.wikipedia.org/wiki?curid=2060107", "title": "Honda Fireblade", "text": "Fireblade \u00e8 il nome con cui sono conosciuti due modelli di motocicletta sportiva della casa motociclistica Honda:"}
{"id": "2060108", "revid": "119508414", "url": "https://it.wikipedia.org/wiki?curid=2060108", "title": "Warm Springs (Georgia)", "text": "Warm Springs \u00e8 una citt\u00e0 degli Stati Uniti d'America, situata nella contea di Meriwether, nello Stato della Georgia. Secondo il censimento avvenuto nel 2000 ha una popolazione di 485 persone.\nGeografia fisica.\nWarm Springs ha una superficie di 3,1 km\u00b2, dei quali lo 0,83% \u00e8 occupato da acque interne.\nStoria.\nDopo il 1921 Franklin Delano Roosevelt pass\u00f2 molto tempo a Warm Springs per la presenza di sorgenti calde, nel tentativo di curare la sua paralisi agli arti inferiori. Fece costruire una casa chiamata la Piccola Casa Bianca (\"Little White House\"), dove mor\u00ec il 12 aprile 1945. Successivamente l'edificio divenne un museo. Inaugur\u00f2 anche il \"Roosevelt Warm Springs Institute for Rehabilitation\", ancora attivo."}
{"id": "2060110", "revid": "62637", "url": "https://it.wikipedia.org/wiki?curid=2060110", "title": "Fireblade", "text": ""}
{"id": "2060111", "revid": "1048993", "url": "https://it.wikipedia.org/wiki?curid=2060111", "title": "Domenico Fortunato", "text": "Biografia.\nVive a Matera fino all'et\u00e0 di 19 anni. Compie i primi studi di recitazione a Roma dal 1982 presso la scuola d'arte drammatica \"Il conservatorio teatrale\" diretta da Giovanbattista Diotayuti, dove segue le lezioni del maestro Antonio Pierfederici diplomandosi in recitazione e storia del teatro nel 1985. Nel 1989 e negli anni successivi segue diversi laboratori e corsi di recitazione.\nCome attore raggiunge la popolarit\u00e0 con l'interpretazione del capitano dei carabinieri Mario Zannoni nelle serie \"Gente di mare\" e \"Gente di mare 2\", grazie alla quale riceve anche alcuni premi.\nNel 2006 Domenico Fortunato \u00e8 il testimonial di \"Goletta Verde\", una campagna ecologista di Legambiente.\nDal 2010 gira \"Rex\" interpretando l'ispettore Alberto Monterosso.\nNel 2018 esordisce come regista in \"Wine to Love - I colori dell'amore\", di cui \u00e8 anche interprete.\nNel 2021 scrive e dirige il suo secondo lungometraggio \"Bentornato pap\u00e0.\""}
{"id": "2060122", "revid": "547034", "url": "https://it.wikipedia.org/wiki?curid=2060122", "title": "ESP Horizon FR-II", "text": "La ESP Horizon FR-II \u00e8 una chitarra elettrica solid body, aggiornamento della precedente Horizon FR.\n\u00c8 stata usata come base per la ESP EV1 di Emppu Vuorinen dei Nightwish."}
{"id": "2060125", "revid": "767487", "url": "https://it.wikipedia.org/wiki?curid=2060125", "title": "Mary Renault", "text": " In particolare ha dedicato tre romanzi e una biografia alla figura di Alessandro Magno.\nNel 1933, durante gli studi infermieristici ad Oxford, Mary Renault conobbe Julie Mullard, che sarebbe stata la sua compagna per tutta la vita."}
{"id": "2060129", "revid": "474175", "url": "https://it.wikipedia.org/wiki?curid=2060129", "title": "Il Corriere di Trieste", "text": "Il Corriere di Trieste era un quotidiano pubblicato a Trieste nel periodo che va dal 9 giugno 1945 al 15 novembre 1960. \nIl suo primo direttore fu Alberto Paulin. Uno dei soci fondatori, fu lo scrittore e poeta Carolus Cergoly e uno dei suoi principali collaboratori fu lo storico Fabio Cusin. Era di orientamento indipendentista, sosteneva cio\u00e8 la costituzione del Territorio Libero di Trieste sebbene fosse accusato dagli italiani di essere sovvenzionato dalla Jugoslavia.\nOspit\u00f2 firme importanti come quelle di Fabio Cusin, Claudio Stellari, Giulio Viozzi, Renato Ferrari, Oreste del Buono, Nora Fuzzi Gnoli, Umberto Urbani, Dario De Tuoni, Maria Lupieri. Oltre a proporre articoli riguardanti la letteratura, le arti figurative, la storia, il teatro e la moda, il Corriere ospit\u00f2 testi di C. F. Ramuz, I. Cankar, F. Bevk, S. Zweig, G. B. Shaw, V. Nazor, poesie di V. Giotti, T. S. Eliot, D. Campana."}
{"id": "2060135", "revid": "767487", "url": "https://it.wikipedia.org/wiki?curid=2060135", "title": "Live 1981 and 1986", "text": "Live 1981 and 1986 \u00e8 una album live del gruppo hardcore punk californiano Adolescents, pubblicato nel 1989 dalla Triple X Records. In ordine cronologico \u00e8 la prima raccolta live ed il quarto album della band."}
{"id": "2060137", "revid": "1305772", "url": "https://it.wikipedia.org/wiki?curid=2060137", "title": "Torsione (disambigua)", "text": ""}
{"id": "2060138", "revid": "92723", "url": "https://it.wikipedia.org/wiki?curid=2060138", "title": "Diocesi di Eclano", "text": "La diocesi di Eclano (in latino: \"Dioecesis Aeclanensis\") \u00e8 una sede soppressa e sede titolare della Chiesa cattolica.\nStoria.\nCon i primi insediamenti cristiani nel territorio, Eclano divenne sede vescovile nel IV secolo.\nIl primo vescovo di cui ci \u00e8 giunta notizia \u00e8 Memore, marito di Giuliana, nobildonna locale, e padre di Giuliano, suo probabile successore. Memore ebbe buoni rapporti con Paolino di Nola, che compose un carme (circa 400/404) in occasione del matrimonio di Giuliano con Tizia, figlia di Emilio, vescovo di Benevento, ed anche con Agostino d'Ippona, a cui chiese una copia del suo \"De musica\" per il figlio Giuliano divenuto diacono e da cui ricevette una lettera (circa 408/409). Memore mor\u00ec prima di marzo 417, periodo in cui mor\u00ec papa Innocenzo I, che consacr\u00f2 vescovo Giuliano.\nIl personaggio certamente pi\u00f9 importante legato alla diocesi di Eclano fu il vescovo Giuliano, protagonista di un'accesa diatriba con sant'Agostino a causa dell'eresia pelagiana di cui era accusato. Papa Zosimo (417-418) dichiar\u00f2 eretiche le tesi di Pelagio, che sminuivano la caducit\u00e0 umana seguita al peccato originale ed esaltavano invece le capacit\u00e0 dell'uomo; Giuliano, insieme ad altri diciotto vescovi, non vollero firmare il documento del pontefice, e si condannarono ad un esilio volontario in Asia Minore sul finire del 418. Di Giuliano rimangono alcune lettere della corrispondenza con Agostino, e diverse opere del teologo africano, tra cui il \"Contra Julianum\" e l\"'Imperfectum opus\". Mor\u00ec dopo il 439, all'epoca dell'imperatore Valentiniano III (\u2020 455).\nTerzo vescovo conosciuto di Eclano \u00e8 Epifanio, che fece parte della delegazione pontificia, composta dai diaconi romani Teofane e Pelagio e dai vescovi Sabino di Canosa, Asterio di Salerno, Rustico di Fiesole e Leone di Nola, inviata a Costantinopoli per il concilio celebrato dal patriarca Mena nei mesi di maggio e giugno 536; in questo concilio fu confermata la deposizione di Antimo di Costantinopoli e furono condannati per monofisismo Severo di Antiochia, Pietro di Apamea e il monaco Zoara.\nLe scoperte epigrafiche attestano l'esistenza della Chiesa di Eclano tra V e VI secolo. Un'epigrafe del 494 ricorda un \"lector Sanctae Ecclesiae Aeclanensis\"; due epigrafi databili al VI secolo menzionano un \"subdiaconus\" e una \"praeposita\"; un esorcista \u00e8 ricordato in un'epigrafe del 511, mentre un'altra del 529 registra l'accolito Murrasio. Gli scavi archeologici hanno messo in luce un complesso basilicale, databile tra IV e V secolo, a tre navate con abside e fonte battesimale, restaurato nei primi decenni del VI secolo.\nIn seguito non si conosce pi\u00f9 nulla della sede di Eclano, che and\u00f2 incontro alle incursioni longobarde e alla distruzione da parte dei Bizantini. Lo stesso toponimo scompare dalle fonti coeve: infatti un documento di papa Gregorio II, databile tra il 715 e il 724, parla del monastero di San Pietro, fondato dai Longobardi \"in civitate diruta quintodecimo miliario apud dictam Beneventanam civitatem\" (\u00abnella citt\u00e0 distrutta al quindicesimo miglio dalla citt\u00e0 di Benevento\u00bb); \u00e8 opinione degli studiosi che la \"citt\u00e0 distrutta\" sia quella di Eclano. Ben presto l'espressione utilizzata dal papa si trasform\u00f2 nel toponimo Quintodecimo, gi\u00e0 attestato nel 722, e poi ancora nel 724, nel 745 e nel 746.\nNel corso del IX secolo Quintodecimo divenne un importante centro amministrativo del ducato di Benevento ed \u00e8 probabilmente in questo contesto che divenne sede vescovile, in continuit\u00e0 con l'antica sede di Eclano. La diocesi di Quintodecimo \u00e8 menzionata per la prima volta nella bolla che papa Giovanni XIII scrisse al metropolita beneventano Landolfo I nel 969, nella quale concesse al prelato la facolt\u00e0 di consacrare i suoi vescovi suffraganei, fra cui anche quello di Quintodecimo. La dipendenza di Quintodecimo, diocesi della quale non \u00e8 noto alcun vescovo, dalla provincia ecclesiastica dell'arcidiocesi di Benevento \u00e8 ripetuta nelle bolle pontificie fino a quella di papa Stefano IX del 1058. Tre anni dopo, nel concilio provinciale celebrato a Benevento nel mese di giugno 1061, erano presenti tutti i vescovi suffraganei beneventani: manca il vescovo di Quintodecimo, mentre appare per la prima volta quello di Frigento. Gli storici sono concordi nello stabilire che, contestualmente all'arrivo dei Normanni, tra il 1058 e il 1061 la sede vescovile fu traslata da Quintodecimo a Frigento, nuovo centro amministrativo della regione.\nIn un documento del 746 si fa menzione della chiesa di Santa Maria, identificata con l'antica cattedrale di Eclano. Con la scomparsa di Eclano \u00e8 probabile che l'edificio e il suo battistero si siano conservati come chiesa plebana, fino alla ricomparsa della diocesi, con il nome di Quintodecimo, di cui divenne nuovamente cattedrale. Quando anche Quintodecimo fu abbandonata, nel nuovo centro di \"Aquaputida\" (Acquaputrida), l'odierna Mirabella Eclano, fu edificata una chiesa anch'essa dedicata a Santa Maria, in ricordo dell'antica cattedrale di Eclano/Quintodecimo (XII secolo).\nDal 1966 Eclano \u00e8 annoverata tra le sedi vescovili titolari della Chiesa cattolica; dal 15 dicembre 2012 l'arcivescovo, titolo personale, titolare \u00e8 Nicolas Henry Marie Denis Th\u00e9venin, nunzio apostolico in Egitto e delegato apostolico presso l'Organizzazione della Lega degli Stati Arabi."}
{"id": "2060140", "revid": "729019", "url": "https://it.wikipedia.org/wiki?curid=2060140", "title": "Rarotonga", "text": "Rarotonga \u00e8 un'isola appartenente all'arcipelago delle Isole Cook localizzata nel Pacifico meridionale.\nCon una superficie di 67,1\u00a0km\u00b2 \u00e8 la maggiore delle isole dell'arcipelago, e la pi\u00f9 popolata, con 14.153 abitanti. Su di essa si trova Avarua, capitale delle Isole Cook."}
{"id": "2060141", "revid": "244212", "url": "https://it.wikipedia.org/wiki?curid=2060141", "title": "Francesco Martinetti", "text": "Fu anche intagliatore di gemme, restauratore e mercante d'arte implicato anche in clamorosi casi internazionali di contraffazione di reperti archeologici fra cui il pi\u00f9 controverso \u00e8 quello della cosiddetta \"fibula prenestina\" e il pi\u00f9 famoso quello del \"trono di Boston\". \u00c8 stato un protagonista del mercato antiquario romano della seconda met\u00e0 dell'800.\nFamiglia di origine.\nNato a Roma nel 1833 era figlio di Giovanni, un rigattiere romano, e di Teresa Jacovacci, aveva un fratello, Angelo, pittore, maggiore di tre anni.\nEsordi.\nFrancesco Martinetti inizi\u00f2 la sua attivit\u00e0 come intagliatore di gemme e restauratore appassionandosi alla numismatica e poi mercante di oggetti antichi aprendo una bottega in via Bonella 74, vicino alla Accademia di San Luca a Roma, dove ben presto prese avvio la sua fortunata attivit\u00e0 di antiquario. Qui prese a servizio Camilla Amici che spos\u00f2 ma da cui si separ\u00f2 senza aver avuto figli.\nNel 1879 si trasferisce nella abitazione di via Alessandrina n. 101, nel rione Monti, a Roma dove rester\u00e0 fino alla sua morte insieme ai familiari, fra cui la governante Maddalena Coccia.\nAffermato antiquario.\nColto, intelligente e profondo conoscitore dell'arte antica, cos\u00ec era stimato nell'ambiente numismatico e antiquario romano, coltivava relazioni amichevoli e d'affari con personaggi dell'ambiente culturale internazionale come gli archeologi Paul Hartwig, Wolfgang Helbig, Ludwig Pollack, il barone Giovanni Barracco, Carl Jacobsen, ricco mecenate danese e fondatore della Ny Carlsberg Glyptotek di Copenaghen, il conte polacco Michele Tyskiewicz, il conte Pauvert de la Chapelle e altri ancora.\nFu periziatore ufficiale dello Stato Italiano, membro dal 1871 dell'Istituto Archeologico Germanico ed ebbe riconoscimenti scientifici al pari di un accademico. Nel 1869-1870 ottenne le concessioni di scavo a Palestrina dalla Direzione Generale di Antichit\u00e0 e Belle Arti. Nel 1876 ebbe la nomina a cavaliere dell'Ordine della Corona d'Italia. I pi\u00f9 importanti Musei del mondo erano in contatto con lui.\nSolo la Glittoteca Ny Carlsberg di Copenaghen acquist\u00f2 pi\u00f9 di 1000 oggetti sul mercato antiquario romano tramite il sodalizio di Martinetti con Helbig e Tyskiewicz.\nIl tesoro di via Alessandrina.\nCon la sua attivit\u00e0 di abile antiquario accumul\u00f2 un ingente capitale che, in parte tesaurizzato in monete d'oro antiche e moderne, in gemme incise antiche, nascose in un ripostiglio murato della sua abitazione romana di via Alessandrina n. 101, rione Monti, dove venne casualmente alla luce durante la demolizione dell'edificio il 22 febbraio 1933.\nIl cosiddetto \"tesoro di via Alessandrina\" era costituito da: 2529 monete d'oro di cui 440 antiche d'epoca greca, romana, bizantina, longobarda ed altre fino arrivare al XVIII secolo e 2089 monete d'oro da investimento dell'800 per un totale di kg.20,176 d'oro. Nel 1941 il tesoro conflu\u00ec nel medagliere dei Musei Capitolini di Roma dopo una controversia legale tra il Governatorato di Roma, proprietario dell'immobile, e gli eredi.\nVero o presunto falsario.\nFu implicato pi\u00f9 o meno direttamente in casi di contraffazione di reperti archeologici per i quali si avvaleva di fidate maestranze locali, o che contraffaceva personalmente, e delle sue relazioni internazionali per commerciarle ricavandone lucrosi guadagni.\nAlcuni fra i pi\u00f9 noti sono:\nL'uomo.\nUomo corpulento, di statura regolare, con pancia prominente, il viso pallido di un grasso flaccido con grossi baffi brizzolati spioventi, aveva una voce cavernosa ed era di carattere scontroso ed egoista. Conduceva una vita appartata, quasi misteriosa: \"come un ragno nel suo buco, se ne stava il sor Checco\", secondo la descrizione lasciata da Augusto Jandolo che lo conobbe da bambino in un giorno della arroventata estate romana. Il Pollack lo aveva soprannominato \"re dei criceti\" per la sua smania di accumulare e nascondere ricchezze.\nFrancesco Martinetti mor\u00ec a Roma il 31 ottobre 1895, all'et\u00e0 di sessantadue anni senza eredi diretti."}
{"id": "2060147", "revid": "56818", "url": "https://it.wikipedia.org/wiki?curid=2060147", "title": "Ch'ti", "text": ""}
{"id": "2060149", "revid": "56588", "url": "https://it.wikipedia.org/wiki?curid=2060149", "title": "Sede titolare di Eclano", "text": ""}
{"id": "2060152", "revid": "1494169", "url": "https://it.wikipedia.org/wiki?curid=2060152", "title": "Rancid (disambigua)", "text": ""}
{"id": "2060155", "revid": "287204", "url": "https://it.wikipedia.org/wiki?curid=2060155", "title": "Krishnapur", "text": " \nKrishnapur \u00e8 una suddivisione dell'India, classificata come \"census town\", di 6.676 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 40' 13 N e 88\u00b0 16' 10 E e ha un'altitudine di 10 .\nSociet\u00e0.\nEvoluzione demografica.\nAl censimento del 2001 la popolazione di Krishnapur assommava a 6.676 persone, delle quali 3.365 maschi e 3.311 femmine. I bambini di et\u00e0 inferiore o uguale ai sei anni assommavano a 800, dei quali 403 maschi e 397 femmine. Infine, coloro che erano in grado di saper almeno leggere e scrivere erano 4.613, dei quali 2.472 maschi e 2.141 femmine."}
{"id": "2060160", "revid": "1911286", "url": "https://it.wikipedia.org/wiki?curid=2060160", "title": "Federazione italiana tabaccai", "text": "La Federazione Italiana Tabaccai (abbreviata in F.I.T.) \u00e8 un'organizzazione sindacale che rappresenta i tabaccai italiani, nonch\u00e9 rivenditori di generi di monopolio. Offre principalmente servizi di consulenza e di tutela in riferimento a tutte le materie inerenti ai tabacchi e scommesse.\nLa federazione, non ha scopo di lucro ma richiede un tesseramento con rinnovo annuale (con un costo dai 40 ai 180 euro l'anno) per lo svolgimento di qualsiasi pratica. Agisce in tutto il territorio nazionale, attraverso i sindacati provinciali e non appartiene a nessuno schieramento politico. Aderisce alla Confcommercio.\nLa Presidenza Nazionale e la Direzione Generale si trovano a Roma; attualmente vi sono iscritti circa 48\u00a0000 associati. "}
{"id": "2060161", "revid": "112434627", "url": "https://it.wikipedia.org/wiki?curid=2060161", "title": "Fortificazioni della citt\u00e0 metropolitana di Torino", "text": "Le fortificazioni della citt\u00e0 metropolitana di Torino relative a tutte le epoche sono numerose a causa della posizione geografica strategica del territorio e alle numerose vie di comunicazione con la Francia che esso possiede (traforo del Frejus, colle del Moncenisio, colle del Monginevro).\nSoprattutto a partire dal XVIII secolo, quando i territori francesi al di qua delle Alpi (Alta valle di Susa e val Chisone) passarono sotto il dominio dei Savoia, e in seguito alle sanguinose battaglie legate alla guerra di Successione Spagnola (assedio di Torino del 1706) e alla guerra di Successione austriaca (battaglia dell'Assietta del 1747), si sent\u00ec la necessit\u00e0 di costruire opere che potessero sbarrare ai francesi l'accesso a Torino.\nIn seguito all'Unit\u00e0 d'Italia e al deteriorarsi dei rapporti con la Francia sul finire del XIX secolo l'intervento fortificatorio riprese vigore.\nLa prima guerra mondiale vide, al contrario, un progressivo smantellamento delle opere con lo spostamento sul fronte austriaco delle principali bocche da fuoco.\nLa fortificazione del confine per\u00f2 ricominci\u00f2 con l'ascesa del fascismo e la costruzione del cosiddetto Vallo Alpino.\nDurante la seconda guerra mondiale le opere a ridosso del confine parteciparono all'attacco italiano del giugno 1940, supportandolo con un intenso fuoco di copertura; sul finire del conflitto molte fortificazioni furono teatro di durissimi scontri tra formazioni partigiane e contingenti tedeschi e della R.S.I. che avevano rioccupato le postazioni dopo l'armistizio del settembre 1943.\nAl termine del conflitto alcune opere passarono in mano francese, in seguito alle rettifiche di confine, mentre altre, come prevedevano le clausole armistiziali, furono distrutte.\nOggi alcune tra le opere maggiori sono state oggetto di restauro e sono aperte al pubblico.\nQui di seguito si riporta la lista delle fortificazioni principali presenti nella citt\u00e0 metropolitana di Torino, dalla quale sono escluse tutte le opere di et\u00e0 medioevale.\nPer una pi\u00f9 facile consultazione le varie opere sono raggruppate secondo la piazzaforte di riferimento.\nPiazza di Bardonecchia.\nIl territorio di Bardonecchia era uno dei pi\u00f9 importanti nel quadro del dispositivo fortificato alpino, presentandosi come un vero e proprio saliente all'interno del territorio francese. Inoltre la presenza a Bardonecchia dell'uscita italiana del traforo ferroviario del Frejus, gioc\u00f2 fin dall'inizio un importante ruolo strategico. I primi interventi fortificatori furono infatti rivolti alla protezione dell'importante via di comunicazione. In seguito si procedette alla difesa dei valichi alpini del Fr\u00e9jus e di Rochemolles. Durante l'attacco del giugno 1940 le opere del settore furono chiamate numerose volte a supportare con tiri di controbatteria e fiancheggiamento le azioni dei fanti italiani.\nOpere della piazza di Bardonecchia:\nPiazza di Cesana.\nLa zona di Cesana Torinese acquis\u00ec una grande importanza strategica in seguito all'apertura della strada carrozzabile del Monginevro. Verso la fine dell'800 si procedette alla costruzione di numerose opere minori volte a sbarrare il passaggio attraverso l'importante asse viario. Nei primi anni del Novecento cominci\u00f2 la costruzione dell'opera sul monte Chaberton, dando al settore di Cesana anche una spiccata vocazione offensiva, che si concretizz\u00f2 con i pesanti scontri di artiglieria del giugno 1940 che portarono per\u00f2 alla distruzione della Batteria dello Chaberton.\nOpere della Piazza di Cesana:\nPiazza di Exilles.\nIl paese di Exilles era situato ai confini del Delfinato e fin dal medioevo fu oggetto di importanti lavori di fortificazione che portarono, nel XVII secolo alla costruzione del forte omonimo. Passato ai Savoia nel 1713 il forte sub\u00ec numerosi restauri e ammodernamenti e fu affiancato da numerose opere minori a suo sostegno. In seguito alla costruzione delle opere nella zona di Bardonecchia il settore perse importanza, venendo disarmato durante la Prima Guerra Mondiale.\nOpere della Piazza di Exilles:\nPiazza di Fenestrelle e dell'Assietta.\nLa val Chisone pass\u00f2 sotto controllo dei Savoia nel 1713 in seguito alla pace di Utrecht e fu subito oggetto di importanti interventi fortificatori per bloccare un possibile ritorno francese. La costruzione del complesso di forti di Fenestrelle (detto la \"Grande muraglia piemontese\") rientra all'interno di queste azioni.\nPer evitare che il nemico agirasse i forti di Exilles e di Fenestrelle passando lungo la linea dello spartiacque tra val Susa e valle Chisone fu deciso, alla fine del XIX secolo, di costruire una serie di opere a presidio del colle dell'Assietta e del colle delle Finestre, collegate tra loro da una rotabile e da una serie di numerose mulattiere. Questa piazza non ebbe mai il battesimo del fuoco, ma fu ugualmente molto importante grazie al suo ruolo \"dissuasivo\".\nOpere della piazza di Fenestrelle e dell'Assietta:\nPiazza del Moncenisio.\nIl settore del colle del Moncenisio rappresentava uno dei pi\u00f9 importanti di tutte le Alpi a causa dell'importante asse viario che lo attraversava, dando rapido accesso tramite la Val di Susa alla Pianura Padana. Fin dall'unit\u00e0 di Italia, quando divenne zona di frontiera con la Francia in seguito alla cessione della Savoia, fu oggetto di importanti ed estesi lavori di fortificazione che si protrassero fino al 1943. \nDurante l'attacco italiano del giugno 1940 le postazioni del Moncenisio ingaggiarono pesanti scontri di artiglieria con le opere francesi del settore e supportarono l'avanzata italiana che per\u00f2, scontrandosi con una fortissima resistenza francese, fu ben presto bloccata. Nel 1943 le opere maggiori furono occupate da truppe tedesche e della R.S.I. e furono oggetto di pesanti scontri nell'aprile del 1945 con le formazioni partigiane. In occasione di questi scontri nessuna opera cadde nelle mani degli assalitori, dimostrando l'efficacia del sistema difensivo del settore.\nIn seguito alle clausole del trattato di Parigi del 1947 l'intera zona \u00e8 oggi territorio francese.\nOpere della Piazza del Moncenisio:\nAltre opere.\nOltre alle opere che abbiamo visto sopra, che erano tutte in efficienza fino al secondo conflitto mondiale, vi sono altre fortificazioni, abbandonate in epoca pi\u00f9 antica, ma che meritano ugualmente di essere segnalte:"}
{"id": "2060163", "revid": "729019", "url": "https://it.wikipedia.org/wiki?curid=2060163", "title": "Hansa-Brandenburg B.I", "text": "LHansa-Brandenburg B.I, era un monomotore biplano e biposto da ricognizione progettato dall'azienda tedesco imperiale Hansa und Brandenburgischen Flugzeugwerke GmbH negli anni dieci del XX secolo ed utilizzato dal K.u.k. Luftfahrtruppen durante la prima guerra mondiale.\nStoria del progetto.\nIl B.I, cos\u00ec denominato dall'Idflieg ma conosciuto nell'azienda come Typ D o Typ FD a seconda della motorizzazione adottata, era uno dei primi disegni realizzati da Ernst Heinkel, che prima di fondare la sua azienda lavor\u00f2 come progettista nell'azienda tedesca. Il B.I doveva affiancare altri \"B-Typ\" come Aviatik B.I, Fokker B.I e Lohner B.I nelle prime fasi del conflitto.\nDurante e dopo la fine del conflitto vennero inoltre realizzati su licenza dall'azienda cecoslovacca Aero Vodochody con la denominazione (in ordine di produzione) Aero Ae 01, Aero A.14 ed Aero A.15.\nTecnica.\nIl B.1 era un velivolo dall'aspetto piuttosto tradizionale e, come consuetudine per i velivoli dell'epoca, era realizzato con struttura in legno ricoperta da pannelli di compensato e, in misura minore, da tela trattata e nella parte anteriore da pannelli in metallo.\nLa fusoliera a sezione quadrata presentava un lungo ed unico abitacolo a due posti in tandem, caratteristica comune ai ricognitori B-Typ prodotti dalla Lohner ed in forza alla K.u.k. Luftfahrtruppen, l'anteriore per il pilota ed il posteriore per l'osservatore. L'impennaggio di coda era caratteristico, monoderiva, dotato di timone e piani orizzontali realizzati con un'intelaiatura in tubi d'acciaio, questi ultimi di grande superficie, controventati ed a pianta triangolare.\nLa configurazione alare era biplano-sesquiplana, con l'ala inferiore di dimensioni leggermente minori e disassata verso la parte posteriore, collegate tra loro da una doppia coppia di montanti tubolari per lato, integrati da tiranti in cavetto d'acciaio.\nIl carrello d'atterraggio era un semplice biciclo fisso, dotato di grandi ruote a raggi collegate tra loto da un assale rigido ed integrato posteriormente da un pattino d'appoggio situato sotto la coda.\nLa propulsione era affidata ad un motore posizionato all'apice della fusoliera, normalmente un 6 cilindri in linea raffreddato ad acqua, di varia potenza a seconda del tipo, comunque sempre abbinato ad un'elica bipala in legno a passo fisso.\nImpiego operativo.\nIl B.I venne utilizzato dai reparti del k.u.k. Luftfahrtruppen come velivolo da ricognizione aerea non armato dal 1914 sino alla fine della prima guerra mondiale. La bont\u00e0 del progetto venne ribadita anche dall'introduzione di una unit\u00e0 propulsiva pi\u00f9 potente che ne increment\u00f2 le prestazioni e che fu confermata dal C.I, la sua successiva evoluzione.\nIl B.I era adottato anche dal Marinens flyvev\u00e5ben il servizio aereo navale della marina militare norvegese ed alla fine del conflitto dal Si\u0142y Powietrzne, l'aeronautica militare polacca.\nVersioni.\n\"Entrambe le versioni hanno condiviso la stessa denominazione militare B.I\""}
{"id": "2060164", "revid": "6923", "url": "https://it.wikipedia.org/wiki?curid=2060164", "title": "Honda CBR 1000RR Fireblade", "text": ""}
{"id": "2060167", "revid": "1522738", "url": "https://it.wikipedia.org/wiki?curid=2060167", "title": "Partito Nazionale Sociale Cristiano", "text": "Il Partito Nazionale Sociale Cristiano (in francese: \"Parti national social chr\u00e9tien\") fu un partito politico canadese guidato da Adrien Arcand. Il partito si caratterizz\u00f2 per l'antisemitismo di stampo economico, rifacentesi alla Germania nazista di Adolf Hitler. Il movimento venne conosciuto anche con il nome di \"Canadian National Socialist Unity Party\".\nStoria.\nIl partito fu fondato da Adrien Arcand nel febbraio 1934. Arcand era un francofono del Quebec di orientamento fascista e antisemita. La sua base ideologica si fond\u00f2 sulla dottrina cattolica del pauperismo, in contrapposizione alla visione economicista ebraica, che a suo dire aveva causato la crisi del '29. Fece proprie inoltre le teorie del distributismo, del credito sociale e del corporativismo. Queste teorie erano alla base anche dell'Unione canadese dei fascisti, la quale per\u00f2 non si considerava antisemita e, anzi, vedeva nell'antisemitismo del Partito nazionale sociale cristiano una provocazione.\nNel mese di ottobre 1934 il partito si fuse con il Partito nazionalista canadese, la cui base elettorale si trovava nei territori della prateria. Il partito ottenne un certo successo, con alcune migliaia di membri principalmente concentrati nel Quebec, nella Columbia Britannica e in Alberta.\nNel giugno 1938, vi confluirono alcuni gruppuscoli nazisti e razzisti dell'Ontario e del Quebec sciolti dal governo canadese, molti dei quali erano conosciuti come \"svastica club\". Fu cos\u00ec fondato il Partito di unit\u00e0 nazionale. Arcand, in sostanza, cerc\u00f2 di creare un movimento nazionalista pan-canadese che unisse inglesi e francesi.\nIl gruppo divenne comunemente noto come \"Blue Shirts\" (\"camicie blu\"), e si dimostr\u00f2 contrario all'immigrazione e ostile verso le minoranze canadesi e i gruppi di sinistra.\nIl 2 dicembre 1937 P.M. Campbell partecip\u00f2 alle elezioni per l\"'Assemblea legislativa di Alberta\" nel distretto elettorale provinciale di Lethbridge sotto le bandiere del Partito di unit\u00e0 alberta, e ottenne 700 voti pi\u00f9 di A.J. Burnapp del Partito del credito sociale dell'Alberta. Campbell fu rieletto come indipendente nelle elezioni generali del 1940 sempre in Alberta.\nIl 30 maggio 1940 il partito fu sciolto a causa delle misure legislative entrate in vigore in concomitanza con lo scoppio della seconda guerra mondiale. Arcand e molti dei suoi seguaci furono arrestati e detenuti per tutta la durata della guerra.\nArcand partecip\u00f2 poi alle elezioni federali del 1949 nel collegio di Richelieu-Verch\u00e8res come candidato del Partito di unit\u00e0 nazionale. Si classific\u00f2 al secondo posto, con 5.590 voti (il 29,1% del totale)."}
{"id": "2060174", "revid": "19933", "url": "https://it.wikipedia.org/wiki?curid=2060174", "title": "Euthiones", "text": ""}
{"id": "2060177", "revid": "19933", "url": "https://it.wikipedia.org/wiki?curid=2060177", "title": "Eutioni", "text": ""}
{"id": "2060185", "revid": "1566286", "url": "https://it.wikipedia.org/wiki?curid=2060185", "title": "Jacques Perrin", "text": "Biografia.\nSuo padre, Alexandre Simonet, \u00e8 stato un regista teatrale, mentre Perrin \u00e8 il cognome della madre. Perrin frequent\u00f2 il \"Conservatoire national d'art dramatique de Paris\" per diventare attore. I primi ruoli giovanili gli vennero assegnati dal regista italiano Valerio Zurlini, che lo affianc\u00f2 a Claudia Cardinale nella commedia romantica \"La ragazza con la valigia\" (1961) e a Marcello Mastroianni nel film \"Cronaca familiare\" (1962), in cui Perrin interpret\u00f2 il ruolo del giovane Lorenzo. In quegli stessi anni interpret\u00f2 per pi\u00f9 di 400 volte \"L'Ann\u00e9e du bac\" sui palcoscenici teatrali parigini.\nNel 1966 vinse due premi come miglior attore al Festival di Venezia per il film italiano \"Un uomo a met\u00e0\" e per il film spagnolo \"La busca\". Alla fine del decennio cre\u00f2 uno studio cinematografico e coprodusse il famoso \"Z - L'orgia del potere\" (1969), diretto da Costa-Gavras e interpretato da Jean-Louis Trintignant, Yves Montand, e Irene Papas. Il film, in cui Perrin apparve anche come attore, ottenne un premio Oscar al miglior film straniero nel 1970. La collaborazione con Costa-Gavras prosegu\u00ec con i film \"L'Amerikano\" (1973) e \"L'affare della Sezione Speciale\" (1975), pellicole di forte impegno politico, impegno che Perrin mantenne anche in seguito con un documentario sulla rivolta algerina, \"La guerre d'Alg\u00e9rie\" (1975) e con il film \"La spirale\", sul presidente cileno Salvador Allende. Nel 1973 lavor\u00f2 come attore e produttore in \"Home Sweet Home\", il film di Beno\u00eet Lamy su una rivolta in una casa di riposo. La pellicola, in cui Perrin e Claude Jade, nei ruoli di un assistente sociale e di un'infermiera, erano gli unici giovani attori protagonisti, vinse 14 premi internazionali. \nPerrin produsse un altro film da Oscar nel 1976, \"Bianco e nero a colori\", del regista Jean-Jacques Annaud. Nel 1977 intraprese la produzione de \"Il deserto dei Tartari\", di Valerio Zurlini, nuovamente con Trintignant, in cui interpret\u00f2 anche il ruolo del giovane protagonista, il tenente Giovanni Drogo. Il cast, che includeva anche Max von Sydow e Vittorio Gassman, non ebbe il successo sperato e caus\u00f2 a Perrin notevoli difficolt\u00e0 finanziarie, sebbene vincesse il \"Grand prix du cin\u00e9ma fran\u00e7ais\". Sempre nel 1977 produsse \"L'uomo del fiume\" di Pierre Schoendoerffer.\nNel 1988 interpret\u00f2 il ruolo di Salvatore da adulto nel successo internazionale \"Nuovo Cinema Paradiso\" di Giuseppe Tornatore. Notevole e degna di nota fu anche la sua interpretazione ne \"In nome del popolo sovrano\" (1990) di Luigi Magni, film storico-risorgimentale di produzione italiana, dove recit\u00f2 nelle vesti del frate barnabita Ugo Bassi. Ottenne poi grande successo con film sugli animali, come \"Microcosmos - Il popolo dell'erba\" (1996) e \"Il popolo migratore\" (2001), entrambi prodotti dal suo studio Galat\u00e9e Films. Nel 2004 interpret\u00f2 il ruolo dell'anziano Pierre Morhange, narratore del film \"Les choristes - I ragazzi del coro\", di cui fu anche produttore. Perrin ha due figli divenuti entrambi attori, Mathieu Simonet, nato nel 1975, e Maxence Perrin, nato nel 1995, apparso al suo fianco ne \"I ragazzi del coro\", nel ruolo del giovane P\u00e9pinot."}
{"id": "2060186", "revid": "1543377", "url": "https://it.wikipedia.org/wiki?curid=2060186", "title": "Nuitoni", "text": "I Nuitoni furono una delle trib\u00f9 germaniche dedite al culto di Nerthus, citate da Tacito nel \"De origine actibusque Getarum\". Sch\u00fctte afferma che il nome probabilmente \u00e8 errato, ed ipotizza che con il termine Nuitoni si intendessero in realt\u00e0 i Teutoni o gli Eutioni (Juti)."}
{"id": "2060188", "revid": "93556", "url": "https://it.wikipedia.org/wiki?curid=2060188", "title": "Villa di Licinio Lucullo", "text": "La Villa di Licinio Lucullo era una villa romana di Lucio Licinio Lucullo edificata nel I secolo a.C. a Napoli.\nL'estensione della villa andava dall'isolotto di Megaride fino al monte Echia sul lato sud e, molto probabilmente, stando agli ultimi rinvenimenti archeologici, sul lato sud-est anche fino al circondario del Maschio Angioino, nei pressi di piazza Municipio.\nLa villa era dotata di laghetti di pesci e di moli che si protendevano sul mare, di una ricchissima biblioteca, di allevamenti di murene e di alberi di pesco importati dalla Persia, che per l'epoca erano una novit\u00e0 assieme ai ciliegi che il generale aveva fatto arrivare da Cerasunto. La villa divenne cos\u00ec celebre per i suoi banchetti, tanto che ancora oggi esiste un aggettivo in lingua italiana \"luculliano\", che sta ad indicare un pasto particolarmente abbondante e delizioso. \nDescrizione.\nQuesta architettura antica, data la sua enorme dimensione, \u00e8 visibile in diversi punti della citt\u00e0 di Napoli. Il nucleo pi\u00f9 ampio e forse anche pi\u00f9 rilevante \u00e8 quello posto nei sotterranei del castel dell'Ovo, mentre altre tracce della struttura sono visibili sulla collina di Pizzofalcone e molte di esse nei pressi di piazza Municipio, grazie agli ultimi ritrovamenti.\nNel sottosuolo del castel dell'Ovo, vi \u00e8 la cosiddetta \"sala delle colonne\", ovvero un antico ambiente della fortezza risalente appunto all'epoca in cui sorgeva sull'isolotto la villa romana di Lucullo. Il nome della sala deriva proprio dalle colonne romane rimaste in piedi.\nNel corso del tempo la villa ha vissuto comunque rimaneggiamenti che ne hanno fatto perdere sostanzialmente l'antico aspetto sia per mano dell'uomo, che pi\u00f9 volte ne ha cambiato la destinazione d'uso modificando tutta l'architettura, sia per le vicissitudini militari susseguitesi nel corso dei secoli e, infine, sia per i vari terremoti che hanno modificato drasticamente la morfologia di quell'area.\nAlla morte di Lucullo la villa passa all'imperatore romano, perdendo cos\u00ec di rilevanza, mentre con Valentiniano III, verr\u00e0 trasformata in una fortezza.\nDurante il medioevo i monaci bizantini prendono il possesso della villa-fortezza, facendola diventare un monastero. Le sale che edificarono furono fatte sui resti della villa romana, infatti proprio nella \"sala delle colonne\" del castel dell'Ovo, costituita da quattro navate con delle volte ad arco rialzato, sono presenti numerose colonne romane che sostengono la struttura.\nAltre sale sono state destinate poi negli anni successivi a refettori, a luoghi di scrittura, dove venivano trascritti i libri, o ancora a cimiteri per i monaci. \nUlteriori perdite di tracce della villa avvennero alla fine del X secolo, quando il monastero fu distrutto dagli stessi napoletani per paura che potesse essere utilizzato dai Saraceni come avamposto militare. Dopo questo evento, il castello fu ricostruito dai normanni cos\u00ec come lo vediamo oggi, pur conservando nei sotterranei, non aperti al pubblico, ancora alcuni resti dell'abitazione di Lucullo.\nOltre al castel dell'Ovo, altri resti della villa sono ammirabili nella collina di Pizzofalcone, dove nell'VIII-IX secolo a.C. era stato fondato il primo nucleo della citt\u00e0 e nei recenti scavi rinvenuti nei pressi di piazza Municipio."}
{"id": "2060191", "revid": "111325", "url": "https://it.wikipedia.org/wiki?curid=2060191", "title": "Plagio (diritto romano)", "text": "Il termine plagio (dal latino \"plagium\", 'sotterfugio') nel diritto romano stava ad indicare la vendita come schiavo di un uomo che si sapeva essere libero, oppure la sottrazione di uno schiavo altrui tramite la persuasione o la corruzione dello stesso.\nIn senso pi\u00f9 ampio, il \"crimen plagii\", identificabile con il sequestro di persona di condizione sia libera che servile, era un \"crimen\" previsto dalle \"leges publicae\", introdotto intorno al 90 a.C. dalla \"Lex Fabia de plagiariis\", secondo la quale era punito a titolo di \"plagium\" chiunque avesse rapito un uomo libero, lo avesse ridotto in catene, venduto o comprato, oppure avesse indotto alla fuga uno schiavo altrui, lo avesse tenuto nascosto, oppure venduto o comprato. Di tale crimine rispondeva anche il semplice complice.\nIn et\u00e0 repubblicana la pena prevista era un'ammenda di 50.000 sesterzi, mentre in diritto postclassico si giunse a prevedere, per le fattispecie di maggiore gravit\u00e0, la pena capitale."}
{"id": "2060193", "revid": "1115371", "url": "https://it.wikipedia.org/wiki?curid=2060193", "title": "Coppa del Re (rugby a 15)", "text": "La Coppa di Sua Maest\u00e0 il Re, pi\u00f9 informalmente Coppa del Re (in spagnolo Copa de Su Majestad el Rey) \u00e8 la Coppa nazionale di rugby a 15 di Spagna.\nSi tratta della pi\u00f9 antica manifestazione rugbistica ufficiale per club, essendo stata istituita nel 1926; le sue prime sette edizioni furono valide come campionato nazionale poi, dal 1941, con il nome di \"Copa del General\u00edsimo\" (in onore del \"caudillo\" Francisco Franco, dittatore spagnolo che tenne il potere fino alla morte avvenuta nel 1975), divenne la coppa di Spagna; dal 1977, con il ritorno della democrazia e l'assunzione del trono di Spagna da parte di Juan Carlos di Borbone, la competizione assunse il nome di Coppa del Re.\nFino a fine anni sessanta la competizione fu vinta solo da formazioni dell'area di Madrid o della Catalogna; la vittoria del 1968 dei baschi del apr\u00ec una nuova stagione che in seguito vide affermarsi anche altre citt\u00e0 come Valencia e Valladolid.\nLa squadra che vanta il maggior numero di titoli vinti \u00e8 il Barcellona, sezione rugbistica dell'omonimo club calcistico, che si \u00e8 aggiudicata 16 trofei, 3 dei quali validi per il titolo di campione di Spagna."}
{"id": "2060205", "revid": "339392", "url": "https://it.wikipedia.org/wiki?curid=2060205", "title": "Accie Conner", "text": ""}
{"id": "2060206", "revid": "767487", "url": "https://it.wikipedia.org/wiki?curid=2060206", "title": "Josh Abraham", "text": "Ha lavorato con molti artisti internazionali tra cui Thirty Seconds to Mars, Velvet Revolver, Linkin Park, Justin Bieber, Limp Bizkit e Orgy. Abraham produsse l'album di esordio dei Crazy Town, The Gift of Game ed alcune canzoni che lui ha prodotto sono state usate in vari film, tra cui \"Zoolander\" e \"Tutto pu\u00f2 succedere - Something's Gotta Give\". Produsse anche il decimo album degli Slayer, \"Christ Illusion\"."}
{"id": "2060208", "revid": "287204", "url": "https://it.wikipedia.org/wiki?curid=2060208", "title": "Maureen O'Sullivan", "text": "Biografia.\nMaureen O'Sullivan ebbe una delle carriere pi\u00f9 lunghe della storia di Hollywood, durata dal 1930 al 1994.\nNata a Boyle, nella contea irlandese di Roscommon, studi\u00f2 a Dublino, Londra e a Parigi. A Dublino incontr\u00f2 il regista statunitense Frank Borzage, che si trovava in Irlanda per dirigere il film \"Il canto del mio cuore\" (1930) e che le offr\u00ec una parte. Nel 1930 gir\u00f2 anche \"I prodigi del 2000\", \"Quando l'amore parla\" e \"So This Is London\".\nPer completare le riprese di \"Il canto del mio cuore\", la O'Sullivan si trasfer\u00ec a Hollywood con la madre. Nel 1932 fu accanto a Norma Shearer in \"Strano interludio\" e nello stesso anno fece coppia con l'ex campione di nuoto Johnny Weissmuller in \"Tarzan l'uomo scimmia\", in cui interpret\u00f2 Jane, la donna di Tarzan. Il successo fu tale che i due attori interpretarono successivamente altri cinque film sull'eroe della giungla, fino al 1942.\nGli anni trenta furono il periodo di maggior successo per la O'Sullivan, che apparve, fra gli altri, nei film \"The Flame Within\" (1935), \"Davide Copperfield\" (1935), \"Anna Karenina\" (1935), in cui fu la cognata della protagonista Greta Garbo.\nDopo \"Orgoglio e pregiudizio\" (1940), con Greer Garson e Laurence Olivier, interpret\u00f2 pochi film negli anni quaranta per dedicarsi alla famiglia. Il 12 settembre 1936 aveva sposato lo scrittore e regista australiano John Farrow, da cui ebbe sette figli: Michael Damien (1939\u20131958), Patrick Joseph (1942\u20132009), Maria de Lourdes Villiers, nota come Mia Farrow (1945), John Charles (1946), Prudence Farrow (1948), Stephanie Farrow (1949) e Theresa Magdalena Farrow (1951), conosciuta come Tisa Farrow.\nDal 1952 l'attrice partecip\u00f2 come guest star a numerose serie televisive, senza per\u00f2 abbandonare il cinema e recitando fino a poco prima della morte. Tra le sue ultime interpretazioni si ricordano quelle in \"Hannah e le sue sorelle\" (1986) di Woody Allen, film con cui riapparve sul grande schermo dopo quasi tre decenni, al fianco della figlia Mia Farrow, \"Peggy Sue si \u00e8 sposata\" (1986) di Francis Ford Coppola, accanto a Kathleen Turner, e \"Good Old Boy, a Delta Boyhood\" (1988).\nTra il 1992 ed il 1994, ultraottantenne interpret\u00f2 tre film televisivi. Apparve in due documentari su Tarzan, nel 1996 e nel 1998, e un altro sulla turbolenta vita della figlia Mia, nel 1997. La O'Sullivan partecip\u00f2 complessivamente a 89 produzioni tra cinema e tv. Mor\u00ec d'infarto a Scottsdale (Arizona), il 23 giugno 1998, a 87 anni, ed \u00e8 sepolta nel cimitero di Most Holy Redeemer di Niskayuna, New York."}
{"id": "2060211", "revid": "1318658", "url": "https://it.wikipedia.org/wiki?curid=2060211", "title": "Campionato spagnolo di rugby a 15", "text": "La Divisi\u00f3n de Honor \u00e8 il massimo campionato spagnolo di rugby a 15 spagnolo dal 1953.\nLa finale del primo campionato nazionale spagnolo si tenne il 30 marzo 1953 e vide la vittoria del sull'Atl\u00e9tico Madrid per 6-3\nDal 2013 \u00e8 composto da 12 squadre che si affrontano in una stagione regolare a girone unico con partite di andata e ritorno, al termine della quale le prime sei classificate accedono ai playoff scudetto. Dalla terza alla sesta classificata si affrontano nei quarti di finale, mentre la prima e la seconda della stagione regolare accedono direttamente alle semifinali.\nLe ultime due squadre classificate al termine della stagione regolare retrocedono nella Divisi\u00f3n de Honor B."}
{"id": "2060217", "revid": "648716", "url": "https://it.wikipedia.org/wiki?curid=2060217", "title": "Torsione (geometria differenziale)", "text": "In geometria differenziale, la torsione \u00e8 un tensore che misura il grado di torsione degli spazi tangenti lungo una geodetica in una variet\u00e0 differenziabile dotata di connessione (e quindi di un trasporto parallelo che permette di spostare gli spazi tangenti lungo la curva). La nozione \u00e8 quindi ispirata a quella di torsione di una curva nello spazio usata nella geometria differenziale delle curve.\nIn una variet\u00e0 riemanniana la torsione \u00e8 sempre nulla. Infatti la connessione di Levi-Civita usata in geometria riemanniana \u00e8 precisamente l'unica connessione senza torsione che preserva la metrica.\nDefinizione.\nSia formula_1 una variet\u00e0 differenziabile dotata di una connessione. Il tensore di torsione \u00e8 il campo tensoriale formula_2 di tipo (1,2) definito dalla relazione\nI simboli formula_4 e formula_5 indicano rispettivamente la derivata covariante e le parentesi di Lie.\nLa torsione pu\u00f2 essere definita equivalentemente facendo uso della notazione con indici dei tensori e dei simboli di Christoffel. La torsione \u00e8 il tensore che in una qualsiasi carta \u00e8 rappresentabile come\nI simboli di Christoffel non sono tensori, ma la differenza fra due simboli di Christoffel \u00e8 sempre un tensore.\nPropriet\u00e0.\nFunzioni scalari.\nSe formula_7 \u00e8 una funzione liscia (cio\u00e8 un campo scalare) su formula_1, vale la relazione seguente, espressa usando la notazione di Einstein:\nLa torsione \u00e8 quindi precisamente il tensore che codifica il fallimento del teorema di Schwarz per la derivata covariante, quando applicata a delle funzioni lisce. Il tensore \u00e8 quindi nullo se e solo se il teorema di Schwarz continua a valere per le funzioni. Il fallimento del teorema di Schwarz per la derivata covariante applicata a campi vettoriali \u00e8 invece codificato dal tensore di Riemann."}
{"id": "2060218", "revid": "767487", "url": "https://it.wikipedia.org/wiki?curid=2060218", "title": "For(N)ever", "text": "FOR(N)EVER \u00e8 il quarto album degli Hoobastank, pubblicato il 27 gennaio 2009."}
{"id": "2060222", "revid": "124123", "url": "https://it.wikipedia.org/wiki?curid=2060222", "title": "Odoteo", "text": "Storia.\nOdoteo invase il territorio romano nei Balcani nel 387, ma venne ucciso in una battaglia contro Promoto."}
{"id": "2060226", "revid": "767487", "url": "https://it.wikipedia.org/wiki?curid=2060226", "title": "Tarzan a New York", "text": "Tarzan a New York (\"Tarzan's New York Adventure\") \u00e8 un film del 1942 diretto da Richard Thorpe.\nIl soggetto \u00e8 liberamente tratto dal famoso romanzo d'avventura \"Tarzan delle Scimmie\" di Edgar Rice Burroughs del 1912. Il film \u00e8 il sesto dei dodici della saga di Tarzan interpretati dall'attore Johnny Weissmuller. Ed \u00e8 il terzo degli otto in cui l'attore bambino Johnny Sheffield compare nel ruolo di \"Piccolo\" (\"Boy\"), il figlio adottivo di Tarzan e Jane. Distribuito dalla Metro-Goldwyn-Mayer.\nTrama.\nBuck Rand e la sua compagnia giungono nella giungla africana per catturare un po' di animali per i suoi spettacoli da circo. Un giorno s'imbatte in Tarzan, Jane Parker e Piccolo, il loro figlio, e rimane particolarmente attirato dalla agilit\u00e0 nel compiere salti e piroette di quest'ultimo. Cos\u00ec Buck decide di lasciare l'Africa non solo con i leoni e gli struzzi, ma anche con Piccolo. Tarzan e Jane se ne accorgono appena in tempo e cos\u00ec partono per New York con la scimmietta Cita alla ricerca del proprio figlio.\nIl finale per la famiglia Parker \u00e8 assicurato ma gi\u00e0 nel film si cominciano a riscontrare gli effetti della \"civilizzazione\" del protagonista che ormai sembra sempre di pi\u00f9 un uomo normale e non pi\u00f9 un ominide che compie acrobazie e salti lunghissimi."}
{"id": "2060227", "revid": "767487", "url": "https://it.wikipedia.org/wiki?curid=2060227", "title": "Diego de Ria\u00f1o", "text": "Si tratta di uno dei maggiori rappresentanti dello stile plateresco."}
{"id": "2060232", "revid": "599013", "url": "https://it.wikipedia.org/wiki?curid=2060232", "title": "Fmf", "text": ""}
{"id": "2060236", "revid": "76963", "url": "https://it.wikipedia.org/wiki?curid=2060236", "title": "Steve Holmes", "text": "Biografia.\nNel 1968, la famiglia di Holmes si stabil\u00ec per un certo periodo in Bulgaria e poi ad \u0130stanbul.\nNel 1997 intraprese la sua carriera nel cinema a luci rosse, recitando in alcuni film porno tedeschi anche con i nomi di Kris Cristof e Chris Long.\nDal 2002, Holmes inizi\u00f2 per ragioni di lavoro a risiedere alternativamente sia a Los Angeles sia a Budapest, citt\u00e0 nelle quali continua proficuamente a esercitare la carriera di porno attore.\nNel 2003 si ciment\u00f2 nella regia, dirigendo il suo primo film pornografico.\nFino a oggi Holmes ha conseguito dodici premi AVN Award, tra cui quello di \"Migliore Porno Star Straniera dell'anno\". Altri numerosi riconoscimenti sono stati a lui attribuiti durante le pi\u00f9 importanti fiere del settore a Barcellona, Belgrado, Berlino, Bruxelles e Las Vegas."}
{"id": "2060248", "revid": "110157", "url": "https://it.wikipedia.org/wiki?curid=2060248", "title": "Wangaratta", "text": "Wangaratta \u00e8 una citt\u00e0 australiana di circa 16000 abitanti.\nGeografia fisica.\nLa citt\u00e0 \u00e8 situata nel Nord-Est dello Stato di Victoria, a circa 230 km da Melbourne, lungo l'\"Aspiro Highway\", una delle pi\u00f9 importanti strade dell'Australia in quanto collega Melbourne a Sydney. \u00c8 posta alla congiunzione dei fiumi Ovens e King che originano nelle Alpi australiane. Wangaratta \u00e8 la citt\u00e0 pi\u00f9 vicina alle stazioni sciistiche delle Alpi australiane: Mount Hotham e Falls Creek.\nStoria.\nAttorno al 1850 nella regione fu trovato dell'oro ed il nome; ne \u00e8 testimonianza il nome della vecchia citt\u00e0 vicina, \"Eldorado\", nella quale pu\u00f2 essere vista ancora una vecchia draga.\nNumerosi abitanti sono di origine italiana, provenienti soprattutto da aree rurali della Calabria e della Sicilia, i quali lavorano soprattutto nell'agricoltura (viticultura, lavoro nei boschi) o nell'edilizia.\nNel villaggio di Glenrowan, situato a 10\u00a0km da Wangaratta, fu abbattuto Ned Kelly il pi\u00f9 celebre bandito del Victoria.\nA Wangaratta ha vissuto, da bambino, il musicista Nick Cave."}
{"id": "2060250", "revid": "287204", "url": "https://it.wikipedia.org/wiki?curid=2060250", "title": "Pressione ridotta", "text": ""}
{"id": "2060251", "revid": "287204", "url": "https://it.wikipedia.org/wiki?curid=2060251", "title": "Temperatura ridotta", "text": ""}
{"id": "2060256", "revid": "106456", "url": "https://it.wikipedia.org/wiki?curid=2060256", "title": "Archivi di Stato", "text": ""}
{"id": "2060257", "revid": "106456", "url": "https://it.wikipedia.org/wiki?curid=2060257", "title": "Archivi di stato", "text": ""}
{"id": "2060259", "revid": "124395925", "url": "https://it.wikipedia.org/wiki?curid=2060259", "title": "Tadeusz Konwicki", "text": "Biografia.\nTadeusz Konwicki trascorre la propria infanzia nel villaggio natale, poi si trasferisce a Vilnius, dove frequenta un Liceo Ginnasio locale. La sua carriera scolastica si svolge durante la Seconda guerra mondiale e l'occupazione prima sovietica, poi nazista di quella parte di Polonia gli permettono a malapena di studiare.\nNel 1944 aderisce all'Armia Krajowa per liberare il proprio Paese dall'invasione tedesca, prendendo parte alle operazioni \"Tempesta\" e \"Porta dell'Aurora\".\nDopo la Guerra Konwicki \u00e8 espatriato. Nel 1945 si trasferisce dunque a Cracovia, dove frequenta l'Universit\u00e0 Jagellonica e inizia a lavorare come giornalista. Nel 1947 \u00e8 assunto da un quotidiano di Varsavia, citt\u00e0 dove diviene un accanito sostenitore del cosiddetto Realismo socialista, movimento i cui scopi principali erano unificare lo stile artistico e letterario delle Nazioni comuniste e fare dell'Arte e della Letteratura uno strumento di propaganda del Partito comunista.\nNel 1948 scrive un libro di memorie intitolato \"Rojsty\", che non verr\u00e0 pubblicato sino al 1956; inizia dunque a scrivere romanzi e racconti. Nel 1950 scrive e pubblica un romanzo intitolato \"Przy Budowie\", che ottiene un discreto successo. Nel 1956, oltre a \"Rojsty\", pubblica anche \"Z obl\u0119\u017conego miasta\", un romanzo particolarmente apprezzato dalla critica e dai lettori.\nNel 1956 s'iscrive al Partito Operaio Unificato Polacco, al quale rimane affiliato sino al 1966, quando abbandona l'ideologia comunista. In realt\u00e0 l'autore aveva preso le distanze dal Comunismo gi\u00e0 nel 1959, quando aveva scritto il romanzo \"Dziura w niebie\", il primo nel quale parla solo di sentimenti e ricorda la propria infanzia.\nAppassionatosi al Cinema, raggiunge presto i vertici del Kadr Film Studio, di cui poi diviene il Capo e il principale esponente."}
{"id": "2060262", "revid": "287204", "url": "https://it.wikipedia.org/wiki?curid=2060262", "title": "Fibbia di Pforzen", "text": "La fibbia di Pforzen \u00e8 una fibbia in argento rinvenuta a Pforzen, in Algovia Orientale (Svevia) nel 1992.\nDatazione.\nLa tomba alemannica in cui venne ritrovata (no. 239) \u00e8 stata datata alla fine del VI secolo, ed apparteneva presumibilmente ad un guerriero. Quest'ultima affermazione \u00e8 dovuta al fatto che la tomba conteneva anche una lancia, una spatha, uno scramasax ed uno scudo. Si crede che la fibbia abbia origini romano-mediterranee, probabilmente di fattura longobarda o gepide.\nIscrizione.\nLa fibbia riporta un'iscrizione runica davanti, incisa in un momento successivo alla sua creazione.\nL'analisi linguistica dell'iscrizione mostra che \u00e8 scritta in alto tedesco antico, e viene quindi considerato il pi\u00f9 antico esempio di verso allitterativo di qualsiasi lingua germanica (mentre l'iscrizione dei corni d'oro di Gallehus, pi\u00f9 antichi di circa un secolo, sono considerati il pi\u00f9 antico esempio di line metrica nelle lingue germaniche settentrionali). Gli studiosi non hanno ancora raggiunto un consenso sull'esatto significato della scritta.\nInterpretazioni.\nWagner legge l'ornamento finale della prima riga come una legatura composta da (angi) ed unisce questo all'inizio della seconda riga, producendo la scritta angiltahu. Egli traduce questa iscrizione come: \"Aigil e Ailrun rimproverarono Angiltah\". Questa interpretazione \u00e8 stata criticata per il fatto che:\nD\u00fcwel interpreta la fine della prima riga come un semplice ornamento, e l'inizio della seconda come una legatura formata da (el), creando la traslitterazione elahu, che rappresenta l'accusativo plurale di \"elah(h)o\" \"daino, cervo\". L'intera frase diventerebbe quindi: \"\u00c1igil andi \u00c1ilrun\" | \"\u00e9lahu[n] gas\u00f3kun\". Il verbo \"gas\u00f3kun\" viene interpretato come antica forma dell'alto tedesco antico \"gasahhan\" \"abbandonare, negare, pentirsi\", e tradotto come \u201cAigil e Ailrun maledirono i cervi (ovvero coloro mascherati da cervi)\u201d. Questo passo viene visto come un riferimento alla tradizione pagana di indossare le pelli di cervi durante la celebrazione del nuovo anno. Quindi l'iscrizione sarebbe la dichiarazione fatta da una coppia (Aigil e Ailrun) di non voler partecipare alla celebrazione, probabilmente un segno della loro conversione al Cristianesimo.\nAnche Nedoma vede un ornamento alla fine della prima riga, ed anche lui legge l'inizio della seconda come una legatura composta da (\u00edl), il che trasforma il tutto in \"\u00c1igil andi \u00c1ilrun\" | \"\u00cdltahu gas\u014dkun\". La traduzione che ne deriva e': \"Aigil e Ailrun combatterono sul fiume Ilz\". Il riferimento sarebbe ad Egil, l'arciere epico della mitologia norrena, raffigurato sul coperchio del cofanetto Franks insieme alla moglie (probabilmente Ailrun) impegnato in battaglia. Si tende a datare il cofanetto allo stesso periodo della fibbia di Pforzen.\nLooijenga afferma che l'iscrizione mostra errori di scrittura. Supponendo che si tratti di un verso allitterato, egli interpreta la all'inizio della seconda riga come segno di un'originale [a]l. Dopo la sua correzione le rune appaiono come \"Aigil andi Ailr\u016bn\" | \"(a)l tahu gasokun\", che traduce con: \"Aigil e Ailrun vigorosamente combatterono/condannarono tutti\". Suggerisce anche che il testo possa essere una citazione di una versione perduta del V\u00f6lund."}
{"id": "2060265", "revid": "256896", "url": "https://it.wikipedia.org/wiki?curid=2060265", "title": "Trendline", "text": "In analisi tecnica la trendline (\"linea di tendenza\") \u00e8 una retta che, in un grafico, unisce almeno due punti di massimo o di minimo. Viene utilizzata per evidenziare la tendenza dell'andamento del mercato e pu\u00f2 essere di tre tipi:"}
{"id": "2060268", "revid": "729019", "url": "https://it.wikipedia.org/wiki?curid=2060268", "title": "Tubuai", "text": "Tubuai (o Tupua'i) \u00e8 l'isola principale dell'arcipelago omonimo, facente parte delle Isole Australi nella parte sud-occidentale della Polinesia Francese, nel Pacifico meridionale. \u00c8 localizzata 640\u00a0km a sud di Tahiti. Possiede una popolazione di 2.171 abitanti, ed una superficie di 45\u00a0km\u00b2.\nTubuai venne annessa dalla Francia nel 1881."}
{"id": "2060272", "revid": "4175", "url": "https://it.wikipedia.org/wiki?curid=2060272", "title": "Campionato rumeno di rugby a 15", "text": "Il campionato rumeno di rugby a 15, meglio noto come SuperLiga o, per esigenze di sponsorizzazione, CEC Bank SuperLiga, \u00e8 il campionato di rugby a 15 di prima divisione in Romania.\nLa sua prima edizione si tenne nel 1914, e la squadra con il maggior titolo di titoli vinti \u00e8 lo Steaua di Bucarest.\nLa Capitale rumena vanta anche la stragrande maggioranza di titoli nazionali vinti: oltre allo Steaua, infatti, tra le squadre che hanno vinto almeno 10 titoli figurano la Dinamo Bucarest che si \u00e8 aggiudicata 16 volte il titolo, e il Grivi\u0163a, 12.\nComplessivamente, al 2016, solo 15 titoli sono stati vinti fuori da Bucarest: il con 6 titoli, il con 5, e il con 4.\nL'edizione 2015 fu vinta da Timi\u0219oara Saracens, campione rumeno in carica. L'edizione 2016-2017 del torneo vede 7 squadre ai nastri di partenza: Timi\u0219oara Saracens, \u0218tiin\u021ba Baia Mare, CSM Olimpia Bucure\u0219ti, Steaua Bucure\u0219ti, Dinamo Bucure\u0219ti, Universitatea Cluj-Napoca e Politehnica Ia\u0219i."}
{"id": "2060274", "revid": "1543377", "url": "https://it.wikipedia.org/wiki?curid=2060274", "title": "Commissione mondiale sulle aree protette", "text": "La Commissione mondiale sulle aree protette, nota anche con l'acronimo WCPA (\"World Commission on Protected Areas\"), \u00e8 una delle sei commissioni dell'Unione Internazionale per la Conservazione della Natura (IUCN).\nL'obiettivo di questa missione \u00e8 quello di promuovere la creazione e la efficace gestione di una rete mondiale delle aree protette terrestri e marine. \u00c8 composta da 1300 membri provenienti da oltre 140 paesi ed \u00e8 coordinata da uno steering committee centrale.\nCategorie IUCN per le aree protette.\nLa WCPA ha sviluppato e definito le seguenti categorie internazionali per le Aree Protette:"}
{"id": "2060280", "revid": "122927479", "url": "https://it.wikipedia.org/wiki?curid=2060280", "title": "Armoriale delle famiglie italiane (Q)", "text": "Questo \u00e8 l'armoriale delle famiglie italiane il cui cognome inizia con la lettera Q."}
{"id": "2060287", "revid": "525063", "url": "https://it.wikipedia.org/wiki?curid=2060287", "title": "Sneaker", "text": ""}
{"id": "2060292", "revid": "124777599", "url": "https://it.wikipedia.org/wiki?curid=2060292", "title": "Connessione di Levi Civita", "text": "In geometria differenziale, la connessione di Levi-Civita \u00e8, su una variet\u00e0 riemanniana, l'unica connessione senza torsione che preserva la metrica. Il suo nome \u00e8 dovuto a Tullio Levi-Civita.\nGrazie alla connessione di Levi-Civita, il tensore metrico della variet\u00e0 riemanniana risulta essere quindi ingrediente sufficiente per definire univocamente concetti pi\u00f9 elaborati come derivata covariante, geodetica, trasporto parallelo.\nDefinizione.\nSia formula_1 una variet\u00e0 riemanniana. Una connessione formula_2 \u00e8 di Levi-Civita se valgono le propriet\u00e0 seguenti:\nOvvero, equivalentemente\nEntrambe le propriet\u00e0 possono essere espresse usando la notazione con indici. Una connessione \u00e8 di Levi-Civita se in ogni carta valgono le propriet\u00e0 seguenti:\nPropriet\u00e0.\nEsistenza e unicit\u00e0.\nIl seguente fatto \u00e8 un risultato fondamentale della geometria riemanniana.\nUna variet\u00e0 riemanniana o pseudo-riemanniana ha un'unica connessione di Levi-Civita. \nLa dimostrazione di questo fatto pu\u00f2 essere svolta nel modo seguente. I simboli di Christoffel definiscono il termine da aggiungere in una carta alla usuale derivata parziale per ottenere la derivata covariante. Per ogni connessione e in ogni carta vale quindi la relazione\nSupponiamo che la connessione sia di Levi-Civita. Questa quantit\u00e0 \u00e8 quindi zero, perch\u00e9 si richiede che la derivata covariante della metrica sia nulla.\nPermutando i tre indici formula_9 in modo ciclico si ottengono tre uguaglianze. Sottraendo le ultime due uguaglianze dalla prima, e usando la simmetria dei simboli di Christoffel (la torsione \u00e8 nulla) si ottiene:\nIl simbolo di Christoffel pu\u00f2 essere esplicitato moltiplicando questa relazione per formula_11. Il risultato \u00e8\nQuesto dimostra l'unicit\u00e0 della connessione. D'altra parte, questa uguaglianza pu\u00f2 essere usata per \"definire\" una connessione di Levi-Civita: \u00e8 sufficiente verificare che una tale definizione fornisca effettivamente una connessione, e cio\u00e8 che i simboli formula_13 cos\u00ec definiti cambino al mutare delle coordinate come i simboli di Christoffel.\nInnalzamento e abbassamento degli indici.\nUna connessione di Levi-Civita ha delle buone propriet\u00e0 rispetto all'operazione di innalzamento e abbassamento degli indici, effettuata tramite contrazione con il tensore metrico o il suo inverso. Innanzitutto, anche il tensore metrico inverso ha derivata covariante nulla:\nPerci\u00f2 la derivata covariante commuta con l'innalzamento o abbassamento degli indici. Ad esempio, se formula_15 \u00e8 un campo vettoriale:"}
{"id": "2060296", "revid": "1318658", "url": "https://it.wikipedia.org/wiki?curid=2060296", "title": "Campionato portoghese di rugby a 15", "text": "Il Campionato portoghese di rugby a 15, in portoghese conosciuto come Campeonato Nacional Divis\u00e3o de Honra o pi\u00f9 semplicemente Divis\u00e3o de Honra, \u00e8 la prima divisione del campionato portoghese di rugby a 15.\nLa competizione \u00e8 stata istituita nel 1958 dalla Federa\u00e7\u00e3o Portuguesa de Rugby, la federazione nazionale. Il club pi\u00f9 vittorioso del torneo \u00e8 il con 20 edizioni, delle quali sei consecutive dal 1963-64 al 1968-69.\nStoria.\nLa nascita della Federazione portoghese, datata 23 settembre 1957, e l'acquisizione degli organismi sociali di essa da parte del suo socio fondatore, l'Associa\u00e7\u00e3o de Rugby de Lisboa (ARL), posero fine all'attivit\u00e0 di quest'ultimo nel luglio 1958.\nQuesto port\u00f2 alla prima edizione del campionato portoghese di rugby, intitolato al momento Campionato di Portogallo (in portoghese: \"Campeonato de Portugal\"), che si svolse durante la stagione 1958-59; la prima squadra a vincere il torneo fu la .\nAll'epoca, erano nove le squadre partecipanti alla competizione: quattro provenienti dalle universit\u00e0 e tutte della regione di Lisbona, ad eccezione dell'.\nFu anche in questa stagione che si svolse la prima edizione della Coppa del Portogallo.\nNegli anni sessanta e nella prima met\u00e0 dei settanta ci fu una crescita significativa della pratica della disciplina in tutto il Paese: i club universitari erano sempre pi\u00f9 numerosi e vennero progressivamente istituiti i vari campionati giovanili di categoria, in ordine: Under-21 nel 1963, Under-18 nel 1964, Under-16 nel 1969 ed Under-14 nel 1973; il rugby inizi\u00f2 ad espandersi a nord e a sud della Capitale.\nNel 1965 la prima edizione della Coppa Iberica fu disputata tra i campioni e i secondi classificati di Spagna e Portogallo; l'istituzione della competizione internazionale contribu\u00ec ad un ulteriore crescita del movimento rugbistico nazionale, giovando al campionato.\nTuttavia, questa espansione coincise con un periodo tra il 1974 e il 1979 durante il quale la Nazionale portoghese non disputer\u00e0 match internazionali, ritardando l'innalzamento del livello tecnico dei campionati. L'attivit\u00e0 delle selezioni giovanili a contatto con quelle straniere contribu\u00ec a formare una vasta gamma di giocatori che portarono ad miglioramento qualitativo del rugby portoghese negli anni ottanta.\nNegli anni novanta, il rugby in Portogallo entra in una fase involutiva: gli impulsi nella disciplina, da parte dello Stato durante gli anni settanta e, poi, da parte delle associazioni nazionali di rugby negli anni ottanta, non erano pi\u00f9 cos\u00ec abbondanti e il ridotto numero di tesserati, dei quali solo un terzo erano senior, generarono un ritardo nello sviluppo dello sport.\nDopo la partecipazione del alla Coppa del Mondo di rugby 2007 in Francia, ci fu un nuovo impulso riguardante la diffusione del rugby nel Paese con la nascita di nuovi club e l'incremento del numero dei praticanti."}
{"id": "2060299", "revid": "111876714", "url": "https://it.wikipedia.org/wiki?curid=2060299", "title": "Corno di Predore", "text": "Il Corno di Predore \u00e8 un esteso dirupo roccioso che occupa gran parte della zona orientale del Comune di Predore prolungandosi leggermente anche nel territorio comunale di Tavernola Bergamasca. Il suo sviluppo a picco sul lago d'Iseo e il suo aspetto severo ne fanno il lineamento morfologico pi\u00f9 evidente del territorio. L'abitato di Predore, abbarbicato su di un gradino roccioso e poi disteso sul delta del torrente Rino, costituisce la delimitazione occidentale del Corno. Verso l'alto le pendici convergono in un crinale dominato da Punta Alta (953 m s.l.m.) posto a spartiacque tra il bacino del torrente Rino e la vallata di Vigolo e Tavernola. La flora caratteristica \u00e8 prevalentemente di tipo mediterraneo, eccezionale per tale latitudine."}
{"id": "2060302", "revid": "123586540", "url": "https://it.wikipedia.org/wiki?curid=2060302", "title": "Grease (singolo)", "text": "Grease \u00e8 una canzone utilizzata per la colonna sonora del film \"Grease\", basato sull'omonimo musical.\nLa canzone, scritta da Barry Gibb dei Bee Gees, nel film era cantata da Frankie Valli, e fu inserita nell'album contenente la colonna sonora del film come primo brano, e ripresa poi nell'ultima traccia. Il singolo arriv\u00f2 alla vetta della Billboard Hot 100 il 26 agosto 1978 per due settimane.\nCover.\n\"Grease\" fu oggetto di cover da parte del gruppo rock Dog Fashion Disco che la inclusero come bonus track nel loro album \"Committed to a Bright Future\" e del gruppo Girls Aloud che ne hanno registrato una cover nell'album \"Jump (for My Love)\". Anche i Bee Gees la hanno spesso interpretata dal vivo.\nInoltre la canzone \u00e8 stata campionata nel brano \"I Want You\" di Paris Hilton sull'album \"Paris\", oltre che nel brano \"Rock The Party\" dei 5ive nel 2001. Parte della canzone \u00e8 stata inserita in \"Joints &amp; Jam\", un singolo del 1998 dei Black Eyed Peas."}
{"id": "2060304", "revid": "767487", "url": "https://it.wikipedia.org/wiki?curid=2060304", "title": "Cercando di uscire", "text": "Cercando di uscire (\"Lookin' to Get Out\") \u00e8 un film del 1982 diretto da Hal Ashby ed interpretato da Jon Voight, autore della sceneggiatura assieme ad Al Schwartz. Nel cast figura anche la giovanissima Angelina Jolie sua figlia nata da seconde nozze, al suo esordio cinematografico.\nTrama.\nDue maldestri giocatori d'azzardo, dopo aver perso un'ingente somma di denaro, lasciano New York per cercare di risollevare le proprie sorti a Las Vegas."}
{"id": "2060307", "revid": "1543377", "url": "https://it.wikipedia.org/wiki?curid=2060307", "title": "Raiatea", "text": "Raiatea (tahitiano: Ra\u2019i\u0101tea; anticamente: Havai\u2019i, protopolinesiano: \"Havaiqi\") \u00e8 un'isola appartenente all'arcipelago delle Isole della Societ\u00e0, precisamente nel gruppo delle Isole Sottovento, nell'Oceano Pacifico. Amministrativamente \u00e8 ricompresa nella Collettivit\u00e0 d'Oltremare della Polinesia francese e comprende i tre comuni di Uturoa, Taputapuatea e Tumaraa.\nGeografia.\nQuarta isola pi\u00f9 grande della Polinesia francese dopo Tahiti, Nuku Hiva e Hiva Oa, Raiatea si trova a a nord-ovest da Tahiti.\nLa pi\u00f9 vicina delle altre Isole Sottovento \u00e8 Tahaa, che sorge ad appena a nord e da cui \u00e8 separata dalla Baia di Apu. Le due isole condividono la barriera corallina. Secondo una leggenda polinesiana, Tahaa e Raiatea sarebbero state divise dal colpo di coda di un'anguilla posseduta dallo spirito di una principessa.\nA circa a nord-ovest sorge invece Bora Bora, la pi\u00f9 vicina delle altre Isole Sottovento.\nL'isola \u00e8 in gran parte ricoperta da una foresta di palme da cocco.\nEstremamente varia \u00e8 la fauna sia terrestre che marina.\nCentri abitati.\nUturoa \u00e8 il principale centro dell'isola e ospita persino un aeroporto, di cui si serve anche la vicina isola di Tahaa. Altri centri importanti sono Tevaitoa (capoluogo del comune di Tumaraa), Avera (capoluogo del comune di Taputapuatea) e Fetuna, a sud, presso la quale, nel \"motu\" Nao Nao, ha sede un altro aeroporto.\nA Raiatea, la pi\u00f9 popolata tra le isole Sottovento, l'uomo \u00e8 presente da epoche remote, come testimoniato dai molteplici \"marae\" ivi edificati dagli antichi polinesiani.\nEconomia.\nCome gran parte delle isole polinesiane, Raiatea fonda la propria economia essenzialmente sulla pesca e sul turismo. A differenza della vicina Tahaa, per\u00f2, i suoi hotel sorgono per lo pi\u00f9 sull'isola, non disponendo Raiatea di molti \"motu\" (le sottili lingue di terra che svettano dalla barriera corallina).\nAltre attivit\u00e0 economiche importanti per l'economia locale sono la produzione della vaniglia, la coltivazione dell'ananas e del noni e la raccolta delle perle. Inoltre, grazie alle numerosissime palme da cocco, molto intensa \u00e8 anche la produzione della copra.\nDa alcuni anni \u00e8 presente sull'isola un cantiere navale.\nSport.\nA livello sportivo, Raiatea \u00e8, insieme con le vicine Bora Bora, Tahaa e Huahine, una delle quattro isole tra le quali si svolge l\"'Hawaiki Nui Va'a\", competizione internazionale di canoe polinesiane (\"va'a\")."}
{"id": "2060313", "revid": "1226", "url": "https://it.wikipedia.org/wiki?curid=2060313", "title": "Tipologie di avvistamenti UFO", "text": ""}
{"id": "2060320", "revid": "76963", "url": "https://it.wikipedia.org/wiki?curid=2060320", "title": "Mandy Bruno", "text": "Nota in Italia per l'interpretazione di Marina Cooper, ruolo che interpreta dal 2004 nella celebre soap opera statunitense \"Sentieri\" (Guiding Light)."}
{"id": "2060323", "revid": "1543377", "url": "https://it.wikipedia.org/wiki?curid=2060323", "title": "Akhiok", "text": "Akhiok (\"Kasukuak \"in Alutiiq) \u00e8 un comune dell'Alaska di 71 abitanti (dato 2010). \u00c8 la citt\u00e0 pi\u00f9 meridionale dell'Isola Kodiak. Il villaggio \u00e8 talvolta chiamato Alitak.\nPosizione e clima.\nAkhiok si trova a 56.945560\u00b0 Nordm 154.17028\u00b0 Ovest.\nSecondo lo US Census Bureau, la citt\u00e0 ha un'area totale di 26,40\u00a0km\u00b2, di cui 20.1\u00a0km\u00b2 \u00e8 terra e 6,30\u00a0km\u00b2 \u00e8 acqua.\nAkhiok si trova all'estremit\u00e0 meridionale di Kodiak Island ad Alitak Bay. Si trova a 130\u00a0km a sud ovest della citt\u00e0 di Kodiak, e 550\u00a0km a sud ovest di Anchorage.\nIl clima delle isole Kodiak \u00e8 dominato da una forte influenza marina. Ci sono precipitazioni moderate e frequenti nebbia e nubi. Le tempeste sono frequenti da dicembre a febbraio. La precipitazione annuale \u00e8 di 890\u00a0mm. Le temperature rimangono all'interno di un intervallo ristretto, -4 a 12\u00a0\u00b0C. \nStoria.\nIl villaggio originario degli Alutiiq fu occupato dai Russi agli inizio del XIX secolo come stazione per la caccia alle lontre. Il nome Akhiok si riscontra per la prima volta in un censimento del 1880. La maggior parte delle famiglia partecipa alle attivit\u00e0 di pesca (salmone e halibut, soprattutto) o lavorando in una vicina fabbrica di conserve. La chiesa ortodossa presente fu fondata nel 1900, mentre l'ufficio postale nel 1933. Nel 1964 i residenti della vicina Kaguyak si trasferirono ad Akhiok a causa del terremoto e successivo tsunami che aveva distrutto il loro villaggio.\nSociet\u00e0.\nEvoluzione demografica.\nA partire dal censimento del 2000, vi erano 80 persone, 25 abitazioni e 17 famiglie che risiedono nella citt\u00e0. La densit\u00e0 di popolazione era di 3.9 persone per km\u00b2. Il 2.50% della popolazione era bianca, 86.25% erano nativi americani, 3.75% asiatici e il 7.50 erano formati da due o pi\u00f9 razze. L'1.25% della popolazione erano ispanici o latini.\nIl reddito mediano per una abitazione nella citt\u00e0 era di $ 33.438 ed il reddito mediano per una famiglia era di $ 37.813. Il reddito pro capite per la citt\u00e0 era di $8.473. C'erano il 5.3% delle famiglie e il 9.9% della popolazione che vivevano sotto la linea di povert\u00e0.\nI servizi pubblici.\nL'acqua \u00e8 derivata da una diga e un serbatoio su un piccolo flusso, viene trattata e immagazzinata. Akhiok fornisce un sistema idrico e fognario in filodiffusione che serve tutte le 25 case della comunit\u00e0. \u00c8 necessaria una nuova fonte d'acqua. \u00c8 in fase di sviluppo una nuova discarica. L'elettricit\u00e0 \u00e8 fornita dalla City of Akhiok. Nella comunit\u00e0 c'\u00e8 una scuola, cui hanno partecipato 16 studenti. Gli ospedali o cliniche includono il Akhiok Medical Clinic. Akhiok \u00e8 classificata come un villaggio isolato. L'assistenza sanitaria ausiliaria \u00e8 fornita dal Akhiok Village Response Team.\nEconomia e trasporti.\nL'occupazione nel settore pubblico e il lavoro stagionale forniscono il flusso di cassa nella comunit\u00e0. I residenti che sono in possesso dei permessi di pesca commerciale sono cinque. Quasi tutti gli abitanti di Akhiok dipendono fortemente dalla pesca di sussistenza e dalla caccia. La comunit\u00e0 \u00e8 interessata a sviluppare un impianto di stoccaggio a freddo. Dal gennaio 2003, ogni azionista di Akhiok ha ricevuto 200\u00a0000 dollari dalla vendita di un fondo fiduciario di 36 milioni di dollari previsto dalla Exxon Valdez.\nLa citt\u00e0 \u00e8 accessibile solo via aerea e via mare. La Island Air Service offre un servizio regolare. In aggiunta, i voli di linea e charter sono disponibili dalla citt\u00e0 di Kodiak. C'\u00e8 una pista di ghiaia di propriet\u00e0 dello Stato (Akhiok Airport) lunga 1.010\u00a0m e larga 18\u00a0m, e un idroscalo a Moser Bay, di propriet\u00e0 della Columbia Ward Fisheries. Frangiflutti e varo sono disponibili, ma la darsena esistente \u00e8 una struttura temporanea."}
{"id": "2060328", "revid": "599013", "url": "https://it.wikipedia.org/wiki?curid=2060328", "title": "Il genio", "text": ""}
{"id": "2060331", "revid": "767487", "url": "https://it.wikipedia.org/wiki?curid=2060331", "title": "Capillaroscopia", "text": "La capillaroscopia \u00e8 una tecnica diagnostica non invasiva per lo studio del microcircolo. \nI capillari meglio indagabili sono quelli della cute periungueale delle mani.\nLa capillaroscopia \u00e8 utilizzata per documentare, con la possibilit\u00e0 di un'elaborazione computerizzata, anomalie del microcircolo.\nLe malattie che causano danni al microcircolo (microangiopatie) sono varie, tra le quali il diabete mellito, l'ipertensione arteriosa. Le malattie reumatologiche, in particolare il fenomeno di Raynaud, il lupus eritematoso sistemico e la sclerodermia sono tuttavia i principali campi di applicazione della capillaroscopia, poich\u00e9 in queste patologie \u00e8 possibile rilevare reperti capillaroscopici caratteristici, di elevato valore diagnostico.\nIn particolare tramite la capillaroscopia sono valutati la trasparenza cutanea, la visibilit\u00e0 del plesso venoso subpapillare, la densit\u00e0 e la distribuzione spaziale dei capillari, la struttura architettonica della rete microvasale, le caratteristiche morfologiche delle anse, il diametro del tratto afferente (arteriolare) e efferente (venulare), il rapporto tra il diametro di questi due tratti e le caratteristiche del flusso ematico. \nL'apparecchiatura, tradizionalmente \u00e8 costituita da uno stereo-microscopio ottico. Attualmente, grazie al progresso nel campo informatico, sono stati immessi dispositivi pi\u00f9 raffinati come il videocapillaroscopio a fibre ottiche, con telecamera miniaturizzata, che riprende la zona da esaminare. Nel caso della capillaroscopia ad una mano, il dito viene poggiato su un sostegno e quindi viene applicata sulla cute una goccia di olio (cedro) allo scopo di migliorare la visualizzazione. Si usano lampade a fibre ottiche per una buona illuminazione della zona da osservare."}
{"id": "2060337", "revid": "17654", "url": "https://it.wikipedia.org/wiki?curid=2060337", "title": "Tibiae", "text": ""}
{"id": "2060339", "revid": "1442080", "url": "https://it.wikipedia.org/wiki?curid=2060339", "title": "Risposta ottima", "text": "In teoria dei giochi risposta ottima o best response di un giocatore \u00e8 una strategia che produce l'esito pi\u00f9 favorevole, per quel giocatore, in risposta ad una data combinazione di strategie degli altri giocatori. \nIl concetto della best response \u00e8 centrale nella definizione dell'equilibrio di Nash."}
{"id": "2060344", "revid": "110157", "url": "https://it.wikipedia.org/wiki?curid=2060344", "title": "Russian Mission", "text": "Russian Mission (in lingua Yupik \"Iqugmiut\") \u00e8 una citt\u00e0 dell'Alaska di 320 abitanti."}
{"id": "2060347", "revid": "110157", "url": "https://it.wikipedia.org/wiki?curid=2060347", "title": "Marina Nigg", "text": "Biografia.\nStagioni 2000-2007.\nOriginaria di Gamprin e attiva in gare FIS dal dicembre del 1999, la Nigg esord\u00ec in Coppa Europail 21 dicembre 2002 a Zwiesel in slalom gigante (31\u00aa); nella stessa stagione partecip\u00f2 anche ai Mondiali juniores del Brian\u00e7onnais.\nIl 25 ottobre 2003 disput\u00f2 la sua prima gara in Coppa del Mondo, lo slalom gigante di S\u00f6lden, senza qualificarsi alla seconda manche. Tra il 2003 e il 2007 la sua partecipazione al massimo circuito internazionale fu saltuaria, sebbene abbia preso parte ai Mondiali di Bormio/Santa Caterina Valfurva 2005, suo esordio iridato (senza concludere n\u00e9 lo slalom gigante n\u00e9 lo slalom speciale) e a quelli di \u00c5re 2007 (33\u00aa nello slalom speciale).\nStagioni 2008-2014.\nAll'inizio della stagione 2007-2008 conquist\u00f2 i suoi primi punti in Coppa del Mondo con il 18\u00ba posto nello slalom speciale di Reiteralm del 10 novembre; nel 2008 ottenne in slalom speciale anche gli unici suoi due podi in Coppa Europa, l'8 gennaio a Turnau (2\u00aa) e il 26 gennaio a Lenggries (3\u00aa). Sempre in slalom speciale, ai Mondiali di Val-d'Is\u00e8re 2009 fu 20\u00aa e ai XXI Giochi olimpici invernali di , suo esordio olimpico, 22\u00aa.\nL'11 gennaio 2011 ottenne il suo miglior piazzamento in Coppa del Mondo, chiudendo lo slalom speciale di Flachau all'11\u00ba posto; gareggi\u00f2 quindi nello slalom speciale ai Mondiali di Garmisch-Partenkirchen 2011 (senza concludere la prova), a quelli di Schladming 2013, suo congedo iridato (29\u00aa) e ai XXII Giochi olimpici invernali di , sua ultima presenza olimpica (21\u00aa). Si ritir\u00f2 al termine di quella stessa stagione; la sua ultima gara in Coppa del Mondo fu lo slalom speciale di Kranjska Gora del 2 febbraio, che non complet\u00f2, e la sua ultima gara in carriera fu lo slalom speciale dei Campionati liechtensteinesi 2014, il 30 marzo a Malbun, chiuso dalla Nigg al 18\u00ba posto."}
{"id": "2060348", "revid": "2040703", "url": "https://it.wikipedia.org/wiki?curid=2060348", "title": "Acerno", "text": "Acerno \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nAcerno \u00e8 posizionato al centro dei monti Picentini, nell'alta valle del fiume Tusciano. Dista circa da Salerno, da Giffoni Valle Piana.\nStoria.\nBorgo fortificato, fu baronia di Ruggero di Lauria e pi\u00f9 tardi marchesato della famiglia Mascara, che ne conserv\u00f2 il possesso fino al secolo XVIII.\nDal 1811 al 1860 ha fatto parte del circondario di Montecorvino, appartenente al Distretto di Salerno del Regno delle Due Sicilie.\nDal 1860 al 1927, durante il Regno d'Italia, ha fatto parte del mandamento di Montecorvino, appartenente al Circondario di Salerno.\nIl comune ha subito gravi danni nel terremoto del 1980.\nCultura.\nMedia.\nTelevisione\nRadio\nProgrammi in tv\nSociet\u00e0.\nEtnie e minoranze straniere.\nAl 31 dicembre 2015 ad Acerno risultano residenti 79 cittadini stranieri.\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla forania Montecorvino Pugliano - Montecorvino Rovella - Pontecagnano - Acerno dell'Arcidiocesi di Salerno-Campagna-Acerno, con una parrocchia.\nInfrastrutture e trasporti.\nMobilit\u00e0 urbana.\nLa mobilit\u00e0 \u00e8 affidata, per quanto riguarda i trasporti extraurbani, alla societ\u00e0 Sita Sud che collega il paese con Salerno.\nAmministrazione.\nAltre informazioni amministrative.\nIl comune fa parte della Comunit\u00e0 montana Monti Picentini.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele e all'Autorit\u00e0 di bacino interregionale del fiume Sele.\nLa gestione del ciclo dell'acqua \u00e8 affidato all'ATO 2 Sele.\nPer quel che riguarda la gestione dell'irrigazione e del miglioramento fondiario, l'ente competente \u00e8 il Consorzio di bonifica in Destra del fiume Sele.\nSport.\nCalcio.\nAcerno possiede due squadre di calcio. In Seconda Categoria troviamo l'Acerno Calcio, principale squadra cittadina che da anni milita tra i dilettanti con un passato in Seconda Categoria, mentre in Terza Categoria figura lo Sporting Acerno. In passato hanno rappresentato il comune la Virtus Acerno e il Real Acerno 2000."}
{"id": "2060349", "revid": "19947764", "url": "https://it.wikipedia.org/wiki?curid=2060349", "title": "Canna d'organo", "text": ""}
{"id": "2060353", "revid": "287204", "url": "https://it.wikipedia.org/wiki?curid=2060353", "title": "Federazione cestistica della Lettonia", "text": "La Latvijas Basketbola savien\u012bba (acronimo LBS) \u00e8 l'ente che controlla e organizza la pallacanestro in Lettonia.\nLa federazione controlla inoltre la nazionale di pallacanestro della Lettonia. Ha sede a Riga e l'attuale presidente \u00e8 Valdis Voins.\n\u00c8 affiliata alla FIBA dal 1992 e organizza il campionato di pallacanestro lettone."}
{"id": "2060355", "revid": "300067", "url": "https://it.wikipedia.org/wiki?curid=2060355", "title": "Micka\u00ebl Mokongo", "text": "Playmaker di 178\u00a0cm per 89\u00a0kg, ha giocato in Serie A italiana con l'Orlandina Basket, nella Pro A francese con Gravelines e Cholet e nel campionato turco con il Banvit BK.\nCarriera.\nClub.\n\u00c8 arrivato a dieci anni in Francia ed \u00e8 cresciuto nell'\u00c9S Chalon-sur-Sa\u00f4ne, con cui ha esordito in prima squadra a sedici anni. Con la Nazionale francese Juniors ha vinto il Campionato europeo di Saragozza nel 2004. Nel 2005 \u00e8 stato selezionato per lo \"Hoop Summit\".\nA vent'anni ha esordito nella massima serie italiana con l'Upea Capo d'Orlando, che si \u00e8 salvata nella sua seconda stagione consecutiva nella massima serie. Nel 2007 ha giocato in Turchia, nel Banvit BK, e in Francia, nel BCM Gravelines. Dal 2008 gioca nello Cholet Basket.\nStatistiche.\nPresenze e punti nei club.\n\"Statistiche aggiornate al 5 maggio 2009\""}
{"id": "2060362", "revid": "135224", "url": "https://it.wikipedia.org/wiki?curid=2060362", "title": "Il Genio (gruppo musicale)", "text": "Il Genio \u00e8 un duo pop italiano composto da Gianluca De Rubertis (voce, chitarra e tastiera, ex componente degli Studiodavoli) e Alessandra Contini (voce e basso).\nStoria.\nI due sono di origine leccese, ma vivono a Milano. Amici di vecchia data, fondano il duo nel 2007, iniziando ad esibirsi in feste private per arrivare al successo poco dopo, nel 2008.\nNel 2008 partecipano alla compilation tributo ai Diaframma \"Il dono - Artisti vari reinterpretano i Diaframma\" registrando il pezzo \"Il telefono\".\nNello stesso anno la canzone \"Pop porno\" diviene un vero e proprio tormentone. Lanciato da Radio Deejay e utilizzato nel programma TV \"Quelli che il calcio\" (Rai 2) condotto da Simona Ventura il 28 settembre 2008, il brano recupera le atmosfere della musica anni sessanta, dello shibuya kei e dell'easy listening internazionale; grazie al testo malizioso, fa conoscere Il Genio al grande pubblico. Il duo si avvale di molteplici canali di diffusione in linea, fra cui MySpace, iTunes, YouTube e Facebook. Il pezzo raggiunge l'undicesima posizione nella classifica FIMI.\nSempre nel 2008 esce il primo album del duo, l'omonimo \"Il Genio\", edito dalla casa discografica Disastro Records (nuova emanazione della Cramps Music). Il disco venne registrato presso l'Ectoplasmic Garden Studio di Padova da Marco Fasolo (Jennifer Gentle) e missato da Stefano Manca. L'album \u00e8 stato ripubblicato dopo alcuni mesi dalla Universal, aggiungendo due brani inediti alla prima versione. I testi delle canzoni sono principalmente in italiano, ma anche in francese con evidenti richiami alla produzione di Serge Gainsbourg.\nSuccessivamente viene pubblicato il singolo \"Una giapponese a Roma\", altro pezzo che, pur essendo una cover di un brano di Kahimi Karie, ottiene un notevole successo, cui segue \"Non \u00e8 possibile\" che non ottiene posizioni in classifica di rilievo.\nIl 14 maggio 2010 viene lanciato in radio il nuovo singolo \"Cosa dubiti\", che anticipa il nuovo album del duo \"Vivere negli anni 'X\", uscito il 18 giugno. Verranno estratti successivamente da questo album anche i brani \"Tahiti Tahiti\" e \"Amore chiama Terra\".\nIl 16 luglio 2010 esce il singolo split \"Il lato beat Vol. 1\" a cui ha collaborato anche Il Genio nella canzone \"Precipitevolissimevolmente\", interpretata con Dente.\nDal 3 dicembre 2010 \u00e8 stato lanciato in radio il nuovo singolo \"Roberta\", che fa parte del concept album \"Romanzo criminale - Il CD\", ispirato alla serie televisiva \"Romanzo criminale - La serie\".\nIl 28 marzo 2012 Gianluca De Rubertis pubblica un album da solista, \"Autoritratti con oggetti\", per Niegazowana/Venus; a cui collaborano tra gli altri Gianluca Gambini, Roberto Dell'Era, Lucia Manca, Matilde De Rubertis e Chiara Piliego.\nIl 19 aprile 2013 il duo de Il Genio pubblica un nuovo singolo con la neonata etichetta discografica indipendente Ego di Ilario Drago; si tratta di \"Amore di massa\". Nel novembre seguente viene pubblicato il singolo \"Bar cinesi\". Il 13 dicembre 2013 viene pubblicato il terzo album de Il Genio, intitolato \"Una voce poco fa\".\nFormazione.\nLive.\nAttualmente alla chitarra elettrica Dario Ciffo (ex Afterhours e Lombroso). Alla batteria Alessandro Deidda (Le Vibrazioni)."}
{"id": "2060363", "revid": "287204", "url": "https://it.wikipedia.org/wiki?curid=2060363", "title": "Federazione cestistica della Lituania", "text": "La Lietuvos Krep\u0161inio Federacija (acronimo LKF) \u00e8 l'ente che controlla e organizza la pallacanestro in Lituania.\nLa federazione controlla inoltre la nazionale di pallacanestro della Lituania. Fino al settembre 2013 ha avuto come presidente Arvydas Sabonis, dimessosi all'indomani della finale dell'Eurobasket 2013.\n\u00c8 affiliata alla FIBA dal 1992 e organizza il campionato di pallacanestro lituano."}
{"id": "2060370", "revid": "287204", "url": "https://it.wikipedia.org/wiki?curid=2060370", "title": "Federazione cestistica del Portogallo", "text": "La Federa\u00e7\u00e3o Portuguesa de Basquetebol (acronimo FPB) \u00e8 l'ente che controlla e organizza la pallacanestro in Portogallo.\nLa federazione controlla inoltre la nazionale di pallacanestro del Portogallo. Ha sede a Lisbona e l'attuale presidente \u00e8 Mario Saldanha.\n\u00c8 affiliata alla FIBA dal 1932 e organizza il campionato di pallacanestro portoghese."}
{"id": "2060372", "revid": "767487", "url": "https://it.wikipedia.org/wiki?curid=2060372", "title": "Hell's Kitchen - Le strade dell'inferno", "text": "Hell's Kitchen - Le strade dell'inferno (\"Hell's Kitchen\") \u00e8 un film del 1998 scritto e diretto da Tony Cinciripini.\nDistribuito in Italia dalla Eagle Pictures, a tre anni di distanza dalla sua produzione, ovvero il 19 gennaio 2001.\nTrama.\nIn una New York fosca e violenta, tre adolescenti rimangono invischiati in un brutto affare di droga, che porta a conseguenze tragiche. Patty uccide accidentalmente l'amico Hayden e ferisce Johnny, abbandonandolo al suo destino e facendolo incolpare della morte di Hayden. Cinque anni dopo Johnny esce di prigione e cerca di rifarsi una vita come pugile professionista, ma Gloria, la sua ex ragazza e sorella di Hayden, medita vendetta. Gloria vive con la madre Liz un difficile rapporto, dopo che la donna \u00e8 sprofondata nel tunnel della tossicodipendenza. Patty, nel frattempo divenuto il fidanzato di Gloria, comincia anch'egli a fare uso di droga ed inizia una relazione con Liz; una volta scoperto dalla fidanzata il ragazzo perde la testa confessando a Gloria anche di essere l'assassino di suo fratello. A questo punto Gloria molla il fidanzato e ricomincia a frequentare Johnny, rendendosi conto del modo in cui era stato incastrato. Nel frattempo Johnny, ormai lanciato nel pugilato professionistico, rifiuta di perdere l'incontro come il suo manager - che aveva scommesso ingenti somme contro di lui - gli aveva ordinato; questo comporta la reazione di quest'ultimo che tenta di uccidere Johnny ma finisce con perdere la vita nello scontro a fuoco. Il finale del film mostra Liz che grazie ad una riabilitazione riesce ad uscire dal tunnel della droga e Johnny che, nonostante quanto successo, va a visitare Patty nel manicomio nel quale \u00e8 rinchiuso, perdonandolo delle sue malefatte."}
{"id": "2060374", "revid": "6923", "url": "https://it.wikipedia.org/wiki?curid=2060374", "title": "Du\u0161an Dra\u0161kovi\u0107", "text": "Caratteristiche tecniche.\nGiocava come centrocampista offensivo, ed aveva discrete qualit\u00e0 tecniche.\nCarriera.\nClub.\nGioc\u00f2 per svariate squadre in Jugoslavia, tra cui OFK Belgrado e Vojvodina Novi Sad, prima che un infortunio al ginocchio terminasse la sua carriera.\nNazionale.\nPrese parte ai VI Giochi del Mediterraneo tenutisi a Smirne, in Turchia.\nAllenatore.\nOttenne il posto di commissario tecnico della nazionale di calcio dell'Ecuador superando per punteggio Didi e Javier Clemente. Durante il periodo iniziale del suo incarico, gir\u00f2 le allora ventidue province dell'Ecuador a bordo di un'automobile FIAT, in cerca di giocatori che potessero entrare nel giro della selezione. Nel corso della sua esperienza sulla panchina della Nazionale sudamericana cambi\u00f2 molti aspetti dell'organizzazione della stessa, come ad esempio il metodo di allenamento, basato sulla cura della preparazione atletica, e scopr\u00ec diversi giocatori, tra cui \u00c1lex Aguinaga, \u00c1ngel Fern\u00e1ndez e Luis Capurro. Cambi\u00f2 inoltre posizione ad altri due elementi importanti della selezione, Iv\u00e1n Hurtado e Agust\u00edn Delgado, spostando il primo dal centrocampo alla difesa e piazzando il secondo al centro dell'attacco.\nHa guidato l' alle qualificazioni per e e alle Copa Am\u00e9rica di , e . Ha allenato anche la Nazionale di calcio della Sierra Leone, mentre nel 2008 \u00e8 stato nominato responsabile del settore giovanile del Barcelona Sporting Club."}
{"id": "2060375", "revid": "33751", "url": "https://it.wikipedia.org/wiki?curid=2060375", "title": "Primera Divisi\u00f3", "text": "La Primera Divisi\u00f3 \u00e8 la massima serie calcistica andorrana, che si colloca al vertice del sistema del campionato andorrano di calcio ed \u00e8 gestita dalla \"Federaci\u00f3 Andorrana de Futbol\", creata nel 1994. Il campionato si disputa ufficialmente dalla stagione 1995-1996.\nFormula.\nLe otto squadre della lega si affrontano fra di loro in un girone all'italiana con gare di andata e ritorno. Al termine delle quattordici giornate previste, i primi quattro club classificati si affrontano fra loro per il titolo di \"Campione d'Andorra\", mentre gli ultimi quattro classificati si scontrano per evitare la retrocessione. L'ultimo classificato nei play-out retrocede direttamente nella \"Segona Divisi\u00f3\", mentre il penultimo si scontra con la seconda classificata dei play-off della \"Segunda Divisi\u00f3\" in uno spareggio promozione-retrocessione.\nLa compagine che si aggiudica il titolo ha diritto ad un posto nel primo turno di qualificazione della UEFA Champions League.\nPartecipazioni per squadra.\nSono 27 le squadre ad aver preso parte ai 27 campionati di Primera Divisi\u00f3 andorrana disputati a partire dalla stagione 1995-96 alla stagione 2021-2022 (in grassetto le squadre partecipanti all'edizione 2021-2022)."}
{"id": "2060378", "revid": "125796729", "url": "https://it.wikipedia.org/wiki?curid=2060378", "title": "Maniac (Michael Sembello)", "text": "Maniac \u00e8 un singolo del cantante statunitense Michael Sembello, pubblicato nel 1983 come primo estratto dal primo album in studio \"Bossa Nova Hotel\". Una versione differente del brano \u00e8 inclusa nella colonna sonora del film \"Flashdance\".\nDescrizione.\nIl brano \u00e8 stato composto da Dennis Matkosky e Michael Sembello e interpretato da quest'ultimo. L'assolo di chitarra \u00e8 stato suonato dallo stesso Sembello.\nSembello rivel\u00f2 che l'idea del brano venne dal film \"Maniac\" del 1980 e faceva riferimento ad un assassino spietato e psicopatico. Quando il brano venne scelto dalla Paramount Pictures, per essere inserito nella colonna sonora del film \"Flashdance\", Sembello modific\u00f2 il testo cosicch\u00e9 il \"maniaco\" del titolo si identificasse con Alex (Jennifer Beals), la ragazza con la passione per la danza protagonista del film.\n\"Maniac\" arriv\u00f2 in vetta alla classifica Billboard Hot 100 nel settembre 1983, e fu nominata all'Oscar per la migliore canzone nel 1984, vinto poi da \"Flashdance... What a Feeling\" cantata da Irene Cara, e sempre facente parte di \"Flashdance\"."}
{"id": "2060379", "revid": "729019", "url": "https://it.wikipedia.org/wiki?curid=2060379", "title": "Afa Anoa\u02bbi, Jr.", "text": "Lottava nel roster della WWE nel roster di Raw con il ring name Manu; \u00e8 un wrestler di seconda generazione perch\u00e9 figlio di Afa Anoa'i.\nCarriera.\nNel 2006 ricevette un'offerta della WWE per essere mandato alla Deep South Wrestling, un centro per il miglioramento dei wrestler. L'anno successivo combatt\u00e9 nella Florida Championship Wrestling, dove battendo il detentore Harry Smith vinse il titolo di FCW Southern Heavyweight Championship.\nFa il suo esordio nella WWE a WWE Heat nel novembre 2007, dove perse con Jim Duggan. Sospeso fino a marzo del 2008 fa il suo debutto ufficiale a Unforgiven con il ring name \"Manu\", affiancando Cody Rhodes e Ted DiBiase, Jr. in una stable in cui tutti i membri sono figli d'arte. Manu all'interno del gruppo faceva da guardaspalle ai due, il suo primo match da singolo lo vede soccombere a Batista.\nDopo che Ted DiBiase esce di scena per mano di Randy Orton, Manu si ritrova solo con Cody Rhodes. I due vengono assoldati da Orton nella Legacy ma per potervi ufficialmente entrare e dimostrare di essere degni di far parte del gruppo devono vincere un match. Manu nel suo match perde contro Matt Hardy e viene cos\u00ec estromesso dal gruppo. Si allea quindi con un altro escluso Sim Snuka, cercando vendetta contro la Legacy, ma i due vengono attaccati pesantemente da Orton, Rhodes e il rientrante DiBiase, che li trad\u00ec perch\u00e9 aveva promesso di allearsi con i due. Da allora Manu non \u00e8 pi\u00f9 comparso a Raw.\nIl giorno 23 febbraio 2009 fu licenziato dalla WWE.\nCircuito Indipendente (2009-presente).\nDal 18 aprile 2009, lotta nel circuito indipendente."}
{"id": "2060380", "revid": "486946", "url": "https://it.wikipedia.org/wiki?curid=2060380", "title": "Oleg Lu\u017enij", "text": ""}
{"id": "2060388", "revid": "61109846", "url": "https://it.wikipedia.org/wiki?curid=2060388", "title": "Equazioni ellittiche", "text": ""}
{"id": "2060389", "revid": "188116", "url": "https://it.wikipedia.org/wiki?curid=2060389", "title": "INTOSAI", "text": "L'INTOSAI, sigla di International Organisation of Supreme Audit Institutions, \u00e8 un'organizzazione internazionale che riunisce le \"istituzioni superiori di controllo\", ossia le corti dei conti e gli organi analoghi dei vari stati.\nQuesta organizzazione ha elaborato una serie di standard internazionali per le istituzioni aderenti: gli \"International Standards of Supreme Audit Institutions\" (ISSAI)."}
{"id": "2060391", "revid": "24823", "url": "https://it.wikipedia.org/wiki?curid=2060391", "title": "Equazioni paraboliche", "text": ""}
{"id": "2060395", "revid": "24823", "url": "https://it.wikipedia.org/wiki?curid=2060395", "title": "Equazioni iperboliche", "text": ""}
{"id": "2060396", "revid": "599013", "url": "https://it.wikipedia.org/wiki?curid=2060396", "title": "Dannes Coronel", "text": "Caratteristiche tecniche.\nGiocatore rapido, era efficace in marcatura e capace di buone azioni offensive.\nCarriera.\nClub.\nHa giocato per i primi anni della sua carriera nell'Emelec di Guayaquil, vincendo due titoli nazionali; dopo tre stagioni all'El Nacional di Quito, \u00e8 passato al Deportivo Cuenca. Nel 2005 ha chiuso la carriera al Macar\u00e1.\nNazionale.\nDal 1992 al 2000 ha fatto parte della nazionale di calcio ecuadoriana, giocandovi ventisette partite, e partecipando a tre edizioni della Copa Am\u00e9rica."}
{"id": "2060407", "revid": "330019", "url": "https://it.wikipedia.org/wiki?curid=2060407", "title": "Castello di Zavattarello", "text": "Il castello di Zavattarello, detto anche Castello Dal Verme, \u00e8 un fortilizio che domina il paese di Zavattarello in provincia di Pavia.\nInteramente restaurato e visitabile, oggi ospita numerosi eventi - come le Giornate Medievali o il Tour del Mistero - \u00e8 location per matrimoni e sede di un museo.\nStruttura.\nIl castello, edificato in pietra, ha una struttura compatta i cui muri hanno uno spessore massimo di quasi 4 m. Costruito su un rilievo a nord dell'abitato permette di spaziare, dall'alto della torre, sull'Oltrep\u00f2 pavese e la val Tidone fino alla Pianura Padana. Dotato di ricetto fortificato, cappella, scuderie, \u00e8 composto da una quarantina di stanze divise in un sistema con vari livelli separati, unico nel suo genere, collegati da varie scale interne secondarie.\nDalla terrazza e dalla torre si gode il panorama del territorio circostante: le campagne, i boschi, le colline con gli altri castelli della zona: castello di Verde, castello di Montalto Pavese, castello di Torre degli Alberi (Ruino), castello di Pietragavina, castello di Rocca de' Giorgi. Una miglior visuale era assicurata, a scopo difensivo, da altre torri d'avvistamento, adesso perdute.\nL'imponente rocca sovrasta il borgo antico abbarbicato sulla collina, che una volta era completamente priva di vegetazione per consentire ai difensori del maniero di avvistare ogni malintenzionato. Oggi invece il verde che attornia il castello \u00e8 un'area protetta, un Parco Locale di Interesse Sovracomunale di circa 79 ettari.\nIl ricetto fortificato era sede di una delle principali scuole di guerra di tutta l'Europa, fondata da Jacopo Dal Verme in quello che poi sarebbe divenuto il cardine dello Stato Vermesco.\nMuseo.\nOspita all'ultimo piano il Museo di Arte contemporanea \"Giuseppe e Titina Dal Verme\", istituito nel 2003."}
{"id": "2060410", "revid": "121009898", "url": "https://it.wikipedia.org/wiki?curid=2060410", "title": "La piccola Dorrit", "text": "La piccola Dorrit (\"Little Dorrit\") \u00e8 un romanzo dello scrittore britannico Charles Dickens pubblicato per la prima volta tra il 1855 e il 1857.\nTrama.\nLibro primo: \"Povert\u00e0\".\nWilliam Dorrit \u00e8 un distinto signore che, governando male i propri affari, finisce nell'impossibilit\u00e0 di saldare i propri debiti. Quando \u00e8 gi\u00e0 padre di due figli, Edward e Fanny, viene incarcerato nella prigione londinese della Marshalsea (ci\u00f2 avviene una ventina d'anni prima dell'inizio della storia). La famiglia, secondo la legge allora vigente, pu\u00f2 condividere la sua cella.\nAmy, la piccola Dorrit, ha la ventura di nascere dentro la stessa prigione. Quando Amy ha compiuto otto anni la madre, che insieme agli altri parenti fa compagnia al prigioniero, muore. Poco dopo muoiono anche la signora Bangham, che ha assistito la madre di Amy nel parto, e il carceriere, fino ad allora decano della prigione, che aveva instaurato un rapporto tanto speciale con Amy da aver pensato di lasciarle tutto in eredit\u00e0 (ma finir\u00e0 per non fare testamento).\nQuando William, alla morte del carceriere, diventa il decano della prigione, viene battezzato il \"Padre della Marshalsea\", mentre Amy, a quell'epoca sedicenne, \u00e8, a sua volta, la \"Figlia della Marshalsea\". Altro membro della famiglia \u00e8 il fratello di William, il musicista Frederick, buono ma miserabile, anch'egli preda degli sfortunati investimenti del fratello.\nNello stesso periodo in cui Amy \u00e8 ormai una giovinetta, il quarantenne Arthur Clennam \u00e8 di ritorno a Londra per incontrare la madre, a distanza di un anno dalla morte del padre. Insieme a questi gestiva in Oriente gli affari di famiglia, mentre sua madre li seguiva da Londra. Poco prima di morire, il signor Clennam ha consegnato ad Arthur un orologio a pendolo con la sigla DNF (\"Do Not Forget\", \"Non Dimenticare Mai\") da destinare alla madre. Arthur glielo spedisce dalla Cina. Ormai prossimo al rientro, Clennam si imbatte a Marsiglia in svariati viaggiatori, con cui condivide una quarantena: la signorina Wade, i coniugi Meagles e la figlia di questi, Pet (oltre a Tattycoram, un'orfana che essi hanno adottato). Nello stesso periodo, sempre a Marsiglia, marciscono in galera l'italiano Battista Cavalletto e il cosmopolita Rigaud, su cui pesa il sospetto dell'uxoricidio.\nServitori della signora Clennam nella casa e sede della ditta a Londra sono il signor Flintwinch e Affery, moglie di quest'ultimo, che si occupa di rassettare. \u00c8 qui che Arthur ritorna dopo tanti anni, con l'intenzione di comunicare alla madre la sua fuoriuscita dalla ditta. Ma Arthur \u00e8 anche oppresso dalla sensazione che una colpa (forse un debito non estinto) pesi sulla propria famiglia e che un mistero si cela nelle relazioni fra il padre, ormai defunto, e la madre.\nAmy aiuta i fratelli a cercare lavoro (essi non sono infatti obbligati a rimanere in carcere) e lavora essa stessa nella casa della signora Clennam.\nArthur inizia ad indagare sul conto di Amy. Innanzitutto le chiede se ha mai sentito il nome Clennam prima che la signora sua madre la prendesse a servizio, ma Amy risponde negativamente. Deciso a cercare di aiutarla e persuaso che ci sia una relazione tra la piccola Dorrit e la presunta colpa della famiglia, rintraccia in Tito Barnacle, funzionario dell'Ufficio delle Circonlocuzioni, un referente che possa dargli informazioni sulla natura del debito di William Dorrit. \u00c8 in questo ufficio che torna a incontrare il signor Meagles e che conosce l'inventore Daniel Doyce.\nIn seguito, Arthur scopre che Amy \u00e8 stata rintracciata dalla madre per lavori di cucito attraverso la mediazione del signor Casby, padrone della Corte del Cuore Sanguinante. Conosce cos\u00ec i signori Plornish, amici di Amy, che vi abitano, e il signor Pancks, che raccoglie implacabilmente gli affitti per conto di Casby. Ha, inoltre, modo di rincontrare Flora Casby, figlia del \"patriarca\" Casby e sua antica innamorata (essa ha nel frattempo sposato un tale Finching, ormai defunto).\nPancks, da Arthur messo al corrente di tutto, riesce a far consegnare alla famiglia Dorrit una ricca eredit\u00e0. La famiglia diventa facoltosa e, estinguendo il debito, esce di prigione.\nLibro secondo: \"Ricchezza\".\nDa questo momento i Dorrit intraprendono una lunga vacanza in Europa, durante la quale William, cambiato dalla ricchezza, inizia a criticare spesso Amy, un tempo la sua figlia prediletta, cui vuole per\u00f2 sempre bene, perch\u00e9 ella non sa comportarsi adeguatamente nella societ\u00e0 che hanno iniziato a frequentare. Inizia per Amy un periodo difficile di incomprensioni anche da parte dei suoi fratelli; suo padre si \u00e8 anche messo in testa di farla sposare con qualche ricco giovane, nonostante Amy sia atterrita da questa aspettativa: l'unico che ama \u00e8 Arthur, anche se la cosa rimane segreta perch\u00e9 suo padre non le permetterebbe mai di unirsi in matrimonio con una cos\u00ec modesta persona, anche se di animo buono. Questo periodo si conclude con la morte del padre, in seguito alla quale Amy supera solo a fatica un momento di tristezza e di malinconia.\nIntanto, per\u00f2, il piano di un affarista di nome Mr. Merdle, che aveva invischiato nella sua rete molti finanzieri, fallisce ed egli va in rovina (motivo per cui si suicida), trascinando con s\u00e9 anche tutti coloro che erano caduti fra le maglie della sua gigantesca truffa; fra questi c'\u00e8 Arthur Clennam, che viene quindi rinchiuso nella Marshalsea, dove, ammalatosi, viene curato da Amy. Quest'ultima gli rivela alfine i suoi sentimenti verso di lui e lo sposa.\nPersonaggi.\nProtagonista del romanzo, \u00e8 orfana di madre. Di carattere dolce, tranquillo e silenzioso, aiuta pazientemente i fratelli a trovar lavoro senza farlo sapere a William, che si sentirebbe troppo umiliato, e intanto fa compagnia a suo padre, del quale \u00e8 la prediletta e che le vuole molto bene. Per racimolare qualche soldo lavora come sarta presso la madre di Arthur Clennam, e incontrato quest'ultimo se ne innamora; \u00e8 tuttavia troppo umile per rivelarglielo. Quando la sua famiglia diventa ricca, ella non si adatta alle nuove condizioni di vita e detesta l'alta societ\u00e0 e il giovane ricco cui suo padre l'ha destinata; viene assunta un'istitutrice privata che le deve insegnare a comportarsi, sebbene ella non approvi, e in seguito alla morte del padre rivela a Clennam i suoi sentimenti nei suoi confronti: cos\u00ec egli, che \u00e8 sempre stato attratto da lei, la sposa.\nSecondo personaggio del romanzo per importanza, si mostra subito incuriosito dalla figura di Amy, da cui \u00e8 attratto, mentre nella giovinezza era innamorato di Flora, che ha tuttavia perso tutto il suo fascino; sposa cos\u00ec la piccola Dorrit, che gli ha rivelato i suoi sentimenti verso di lui, dopo essere stato curato da lei perch\u00e9, rinchiuso nella Marshalsea a causa di una truffa, si era ammalato.\nPadre di Amy, Fanny ed Edward nonch\u00e9 fratello di Frederick, vive nella Marshalsea da talmente tanto tempo che viene chiamato \"Padre della Marshalsea\"; in questa prigione \u00e8 morta sua moglie dopo otto anni dall'esservisi trasferita. Nonostante inizialmente sia la sua pupilla, quando, grazie alla scoperta di un'eredit\u00e0 spettantegli, diventa ricco e organizza per s\u00e9 e per i suoi figli un viaggio in Europa ma Amy non riesce ad adattarsi a vivere in societ\u00e0 ed egli la critica spesso, additandole come esempio i suoi fratelli. Muore verso la fine del libro.\nSorella di Amy, che cerca di aiutarla a trovare lavoro, le vuole bene, anche se, a causa della sua vanit\u00e0 nel primo libro e per i comportamenti della sorella nel secondo la critica piuttosto spesso.\nNonostante gli sforzi della sorella non riesce a mantenere un posto fisso; anch'egli si abitua subito alla vita piena di lusso che conduce la sua famiglia.\nFratello di William, \u00e8 un vecchio e poverissimo musicista distratto e dalla mente appannata che si rivela per\u00f2 un'utile fonte di consolazione per la nipote in seguito alla morte del padre.\nAspra donna in pessimi rapporti col figlio che non si alza dalla sua poltrona da moltissimi anni a causa di un impedimento e vive cos\u00ec da altrettanti anni senza spostarsi dalla sua abitazione; guarisce temporaneamente alla fine del libro.\nAffarista a lungo ritenuto un genio finanziario che tuttavia altro non ha fatto se non organizzare una truffa colossale che finisce col mandare in rovina lui e tutti quelli che \u00e8 riuscito ad invischiare, fra cui Arthur Clennam; per questo si suicida.\nEx-fidanzata di Arthur Clennam, ha perso ogni minima traccia di fascino poich\u00e9 diventata enorme, logorroica e superficiale.\nPubblicazione.\nL'opera fu scritta tra il 1855 e il giugno 1857 e pubblicata in fascicoli mensili (come quasi tutte le opere dell'autore) dal 1\u00ba dicembre 1855 al 1857. Essa \u00e8 divisa in due libri: \"Povert\u00e0\", in cui si parla delle misere condizioni della famiglia Dorrit, la cui madre \u00e8 morta e il padre \u00e8 in carcere per debiti, e della bont\u00e0 della piccola Amy; si introducono inoltre vari personaggi, fra i quali alcuni dei principali sono Arthur Clennam e l'energico e attivo Mr. Pancks, grazie all'aiuto del quale la famiglia Dorrit esce di prigione e diventa ricca, e \"Ricchezza\", in cui spicca il racconto della famiglia Dorrit e della sua elevata condizione economica.\nDi seguito sono riportate le date di pubblicazione dei vari fascicoli.\nCritiche mosse dal libro.\nNel libro sono mosse principalmente due critiche: quella alla burocrazia inglese e quella alla borghesia e ai ricevimenti e pi\u00f9 in generale alla societ\u00e0 borghese.\nCritica alla burocrazia.\nDickens attacca le istituzioni burocratiche inglesi, nelle quali domina la filosofia del \"non-fare\": ad esempio, per fare un brevetto un inventore \u00e8 costretto a compiere numerosissimi giri, compilare moduli e affrontare apatici impiegati; di questo si parla nel capitolo \"In cui si espone l'arte del governare\", nel quale Dickens narra dell'Ufficio delle Circonlocuzioni, il cui stesso nome intende esprimere l'intento di frapporre ostacoli alla realizzazione di progetti pensati per il bene comune.\nCritica alla borghesia.\nIn questo libro l'autore critica coloro che sacrificano tutto alla Societ\u00e0, come Fanny Dorrit e Mrs. Merdle, moglie del truffatore, creature superficiali e prive di spessore.\nTemi ricorrenti dell'opera dickensiana.\nDa notare \u00e8 il fatto che Dickens, come in altri suoi romanzi, torna pi\u00f9 volte ad insistere sul tema del carcere della Marshalsea, che probabilmente \u00e8 il luogo principale del romanzo e in cui il suo stesso padre fu rinchiuso per debiti nel 1824 assieme al resto della sua famiglia tranne il dodicenne Dickens, che dovette cos\u00ec interrompere la propria educazione per svolgere un lavoro degradante in una fabbrica di lucido da scarpe; questa esperienza lo impression\u00f2 notevolmente e infatti la Marshalsea viene ampiamente descritta anche nel suo primo romanzo (\"Il Circolo Pickwick\"), mentre David Copperfield, protagonista dell'omonimo romanzo, \u00e8 anch'egli costretto a lavorare da giovane (attaccando etichette a bottiglie) nella fabbrica \"Murdstone &amp; Grinby\" del suo malvagio patrigno.\n\"La piccola Dorrit\" e l'Italia.\nIn questo romanzo Charles Dickens esprime il pi\u00f9 alto apprezzamento degli Italiani, popolo che egli ammirava, tramite il personaggio Gianbattista Cavalletto, semplice e generoso.\nEdizioni italiane.\nIn italiano il romanzo \u00e8 stato pubblicato:"}
{"id": "2060412", "revid": "49022", "url": "https://it.wikipedia.org/wiki?curid=2060412", "title": "Romano-Britannico", "text": ""}
{"id": "2060413", "revid": "28592", "url": "https://it.wikipedia.org/wiki?curid=2060413", "title": "Flotta Russa del Nord", "text": ""}
{"id": "2060415", "revid": "767487", "url": "https://it.wikipedia.org/wiki?curid=2060415", "title": "Michael Sembello", "text": "Biografia.\nDi ascendenze italiane e irlandesi, Sembello si interessa alla musica all'et\u00e0 di 14 anni, in cui diventa allievo del chitarrista jazz Pat Martino, e comincia la sua carriera come turnista. In seguito lavora come tastierista, chitarrista ed arrangiatore per artisti come Stevie Wonder, Michael Jackson, Diana Ross, Chaka Khan, Barbra Streisand e Donna Summer. Per Jackson, scrisse la canzone \"Carousel\", registrata per il suo album \"Thriller\" del 1982, ma la traccia viene sostituita da \"Human Nature\". In quello stesso anno, \u00e8 autore del suo primo brano, \"Summer Lovers\", che \u00e8 colonna sonora dell'omonimo film diretto da Randal Kleiser.\nNel 1983 pubblica il suo primo album, \"Bossa Nova Hotel\". Uno dei brani contenuti nell'album, \"Maniac\", \u00e8 stato scelto per la colonna sonora del film \"Flashdance\", girato nell'anno medesimo, che fa guadagnare a Sembello una nomination all'Oscar, ed una nomination al Golden Globe del 1984, come miglior colonna sonora originale. In seguito, pubblica gli album \"Without Walls\" (1986), \"Caravan of Dreams\" (1992), e \"Backwards in Time\" (1997). Sembello ha lavorato sulla colonna sonora di altri film come \"Gremlins\" (1984), \"Cocoon - L'energia dell'universo\" (1985), \"Scuola di mostri\" (1987), \"Predator 2\" (1990) e \"Independence Day\" (1996). Nel 1990 \u00e8 stato produttore del primo album della chitarrista Jennifer Batten, \"Above, Below And Beyond\". Dopo gli anni 2000, Sembello si \u00e8 dedicato alla musica orientale ed alla spiritualit\u00e0."}
{"id": "2060416", "revid": "958185", "url": "https://it.wikipedia.org/wiki?curid=2060416", "title": "Accordo TRIPs", "text": "The Agreement on Trade Related Aspects of Intellectual Property Rights (in italiano, Accordo sugli aspetti commerciali dei diritti di propriet\u00e0 intellettuale), spesso noto come accordo TRIPs, \u00e8 un trattato internazionale promosso dall'Organizzazione mondiale del commercio, meglio conosciuta come OMC, al fine di fissare lo standard per la tutela della propriet\u00e0 intellettuale.\nL'Accordo \u00e8 stato ufficializzato dal GATT alla fine dell'incontro avvenuto a Marrakech nel 1994, al termine del negoziato Uruguay Round.\nL'accordo TRIPS stabilisce i requisiti che le leggi dei paesi aderenti devono rispettare per tutelare la propriet\u00e0 intellettuale, nell'ambito del copyright, delle indicazioni geografiche (DOP - IG), dell'industrial design, dei brevetti, dei marchi di fabbrica registrati e di numerosi altri ambiti.\nIl TRIPS inoltre stabilisce le linee guida per l'applicazione delle leggi in materia di protezione della propriet\u00e0 intellettuale, per i ricorsi e per le procedure di risoluzione delle controversie. La protezione e l'applicazione dei diritti di propriet\u00e0 intellettuale dovrebbero avere l'obiettivo di contribuire al progresso dell'innovazione tecnologica e facilitare il trasferimento e la divulgazione del sapere tecnologico, al fine di un vantaggio reciproco dei produttori e degli utilizzatori delle conoscenze tecnologiche.\nL'accordo TRIPS \u00e8 un tentativo di colmare il divario e le differenze nel modo in cui i diritti sulla propriet\u00e0 intellettuale sono protetti in tutto il mondo, al fine di portarli sotto regole internazionali comuni. Esso stabilisce un livello minimo di protezione che ogni governo deve garantire alla propriet\u00e0 intellettuale dei membri dell'OMC.\nL'accordo TRIPS introduce per la prima volta dei requisiti per le leggi sulla propriet\u00e0 intellettuale nell'ambito del sistema di commercio internazionale e rimane, attualmente, il pi\u00f9 completo accordo internazionale sulla propriet\u00e0 intellettuale.\nL'accordo copre cinque aree di interesse principali:\nStoria e contesto.\nL'accordo TRIPS fu negoziato alla fine dell'incontro del GATT in Uruguay nel 1994. La sua creazione fu il risultato dell'attivit\u00e0 e dell'interesse in materia di protezione dei diritti della propriet\u00e0 intellettuale da parte degli Stati Uniti, supportati dall'Unione europea, Giappone e altre nazioni sviluppate. Le campagne di promozione economica unilaterale sotto il Sistema Generalizzato di Preferenze e la coercizione sotto la Sezione 301 del Trade Act giocarono un ruolo importante nel sconfiggere posizioni politiche in opposizione che erano in favore dei paesi in via di sviluppo, in particolare Corea e Brasile, ma anche Thailandia, India e Caraibi. La strategia degli Stati Uniti di collegare le politiche di commercio agli standard sulla propriet\u00e0 intellettuale possono essere ricondotte all'operato dell'amministrazione della compagnia farmaceutica Pfizer all'inizio degli anni '80, la quale mobilit\u00f2 le societ\u00e0 aziendali degli Stati Uniti e fece della massimizzazione dei privilegi legati alla propriet\u00e0 intellettuale la priorit\u00e0 numero uno nella politica di commercio degli Stati Uniti.\nDopo l'incontro avvenuto in Uruguay, il GATT divenne il punto di partenza per la fondazione dell'OMC. Poich\u00e9 la ratifica del TRIPS \u00e8 un requisito obbligatorio per diventare membri dell'OMC, ogni nazione che cerchi di ottenere un facile accesso ai numerosi mercati internazionali aperti dall'OMC deve varare le severe leggi sulla propriet\u00e0 intellettuale stabilite dal TRIPS.\nPer questa ragione, il TRIPS \u00e8 il pi\u00f9 importante strumento multilaterale per la globalizzazione delle leggi sulla propriet\u00e0 intellettuale. Nazioni come la Russia e la Cina, che probabilmente non si sarebbero mai unite alla Convenzione di Berna, invece hanno trovato nella prospettiva di diventare membri dell'OMC un potente incentivo a stabilire dei sistemi legislativi che incontrassero i requisiti del TRIPS in materia di propriet\u00e0 intellettuale.\nImplementazione dell'accordo TRIPS negli stati membri.\nPrincipi base.\nIl punto di partenza negli accordi internazionali sulla propriet\u00e0 intellettuale risiede nei caratteri di non discriminazione, discussi nella prima parte dell'accordo: il cosiddetto principio del trattamento nazionale, che stabilisce di trattare la propria nazione allo stesso modo di quelle straniere, partner dell'OMC, \u00e8 il principio di base sul quale \u00e8 stato costruito l'accordo TRIPS. Il trattamento nazionale \u00e8 anche il principio chiave per gli accordi sulla propriet\u00e0 intellettuale al di fuori dell'OMC.\nL'accordo TRIPS ha anche un altro importante principio aggiuntivo: la protezione della propriet\u00e0 intellettuale dovrebbe contribuire all'innovazione tecnologica e alla divulgazione delle conoscenze tecnologiche. Sia i produttori che gli utilizzatori dovrebbero beneficiarne e il benessere sociale ed economico dovrebbe essere valorizzato.\nRegole di base comuni.\nSono discusse nella seconda parte dell'accordo, che si rivolge ai differenti tipi di diritti sulla propriet\u00e0 intellettuale e a come proteggerli. L'obiettivo \u00e8 quello di assicurare lo stesso adeguato standard di protezione in tutti gli stati membri. Qui la fonte del TRIPS \u00e8 rappresentata dagli obblighi di molti accordi internazionali dell'OMPI che esistevano gi\u00e0 prima che fosse creato l'OMC:\nAlcune aree non sono coperte da queste convenzioni. In alcuni casi gli standard di protezione prescritti sono stati considerati inadeguati, cos\u00ec l'accordo TRIPS ha aggiunto un numero significativo di nuovi o pi\u00f9 elevati standard.\nRequisiti.\nIl TRIPS richiede agli stati membri di fornire una valida protezione per i diritti di propriet\u00e0 intellettuale. In particolare, sotto il TRIPS:\nContratti di licenza e concorrenza.\nI detentori di diritti d'autore, brevetti o altre forme di diritti sulla propriet\u00e0 intellettuale possono stabilire licenze per qualcun altro, per permettere la produzione o la copia di opere, invenzioni, progetti. L'accordo riconosce che i termini dei contratti di licenza potrebbero limitare la competizione e impedire il trasferimento della tecnologia. Esso stabilisce che sotto determinate condizioni, i governi hanno il diritto di entrare in azione per prevenire licenze che abusano dei diritti di propriet\u00e0 intellettuale con l'obiettivo di ostacolare la libera concorrenza e competizione all'interno dei mercati. Esso stabilisce anche che i governi devono essere preparati a consultarsi l'uno con l'altro per controllare il rilascio e lo sfruttamento di tali licenze.\nApplicazione dei requisiti stabiliti dal TRIPS.\nAvere leggi sulla propriet\u00e0 intellettuale non \u00e8 sufficiente, queste devono essere applicate. L'argomento \u00e8 coperto dalla terza sezione del TRIPS. L'accordo stabilisce che i governi devono assicurare che i diritti sulla propriet\u00e0 intellettuale possano essere applicati sotto le loro leggi, e che le sanzioni per le infrazioni siano abbastanza severe da risultare un deterrente per ulteriori future violazioni. Le procedure devono essere corrette e eque, e non necessariamente complicate e costose. Esse dovrebbero non comportare limiti di tempo irragionevoli o ritardi ingiustificati. Le persone dovrebbero avere il diritto di chiedere ad una corte di rivedere una decisione amministrativa o di appellarsi alle decisioni di una corte.\nL'accordo descrive in dettaglio come l'applicazione dovrebbe essere gestita, incluse le regole per ottenere prove, misure provvisorie, ingiunzioni e altri provvedimenti. Esso dice che le corti dovrebbero avere il diritto, sotto determinate condizioni, di ordinare il sequestro e la distruzione di merci pirata o contraffatte. La contraffazione di marchi registrati o la pirateria su scala commerciale dovrebbe essere reato criminale. I governi dovrebbero assicurarsi che i proprietari dei diritti di propriet\u00e0 intellettuale possano ricevere l'assistenza di autorit\u00e0 dedicate a prevenire l'importazione di merci pirata o contraffatte.\nImplementazione dell'accordo TRIPS nei paesi in via di sviluppo.\nGli obblighi verso il TRIPS sono applicati in modo uguale a tutti gli stati membri, ma ai paesi in via di sviluppo \u00e8 concesso un tempo maggiore per mettere in atto i cambiamenti necessari nelle loro legislazioni, in due livelli di transizione, in base al loro corrente livello di sviluppo. Il periodo di transizione per i paesi in via di sviluppo \u00e8 scaduto nel 2005. Il periodo di transizione per i paesi meno sviluppati \u00e8 stato esteso fino al 2016 e potrebbe essere ancora esteso oltre tale data.\nI paesi in via di sviluppo sono grandi esportatori di brevetti e diritti d'autore. \u00c8 stato perci\u00f2 sostenuto che lo standard del TRIPS di richiedere a tutti i paesi di creare sistemi restrittivi per la propriet\u00e0 intellettuale pu\u00f2 risultare dannoso per i paesi in via di sviluppo pi\u00f9 poveri. Molti sostengono che vi sono interessi strategici per gran parte, se non tutte, le nazioni sottosviluppate nell'usare ogni flessibilit\u00e0 disponibile nel TRIPS per approvare le pi\u00f9 deboli leggi possibili sulla propriet\u00e0 intellettuale.\nQuesto non \u00e8 per\u00f2 accaduto in gran parte di casi. Un rapporto del 2005 da parte dell'OMS ha evidenziato che molti dei paesi in via di sviluppo non hanno incorporato le flessibilit\u00e0 del TRIPS (autorizzazioni obbligatorie, importazione parallela, limiti sulla protezione di dati, uso di ricerca ampia e altre eccezioni sui brevetti, etc) nelle loro legislazioni.\nQuesto \u00e8 probabilmente causato dalla mancanza di esperienza legale e tecnica necessaria per stendere leggi che mettano in atto tali flessibilit\u00e0, cosa che ha spesso condotto i paesi in via di sviluppo a copiare direttamente le legislazioni sulla propriet\u00e0 intellettuale dai paesi sviluppati o ad affidarsi all'assistenza tecnica del OMPI (Organizzazione mondiale per la propriet\u00e0 intellettuale) che alcuni dicono incoraggi tali paesi a implementare monopoli pi\u00f9 forti sulla propriet\u00e0 intellettuale.\nSe i paesi in via di sviluppo non prevedono legislazioni per la protezione dei brevetti in particolari aree della tecnologia quando l'accordo TRIPS entra in vigore, hanno fino a 10 anni per introdurli. Ma per i farmaci e i prodotti chimici per l'agricoltura, il paese deve accettare la registrazione e l'archiviazione di brevetti fin dall'inizio del periodo di transizione, anche se non \u00e8 necessario che i brevetti siano garantiti subito, ma solo alla fine del periodo di transizione. Se il governo intende permettere a farmaci o a prodotti chimici per l'agricoltura, di essere commercializzati durante il periodo di transizione, esso deve, sotto determinate condizioni, creare le condizioni per un mercato esclusivo per tali prodotti, per 5 anni, o fino a quando i brevetti non entrino in vigore.\nAmbiti di tutela specificati dall'accordo TRIPS.\nDiritto d'autore.\nL'accordo TRIPS assicura che i programmi per elaboratore saranno protetti come opere letterarie secondo quanto stabilito dalla convenzione di Berna e descrive come dovrebbero essere protette le basi di dati.\nEsso inoltre espande le regole internazionali sul diritto d'autore per coprire i diritti di noleggio. Gli autori di programmi per elaboratore e i produttori di registrazioni sonore devono avere il diritto di proibire il noleggio commerciale delle loro opere al pubblico. Un simile diritto esclusivo si applica per il film, dove il noleggio commerciale ha condotto ad una diffusa attivit\u00e0 di copia, danneggiando i potenziali ricavi da parte dei detentori dei diritti d'autore dei film.\nL'accordo stabilisce che gli artisti dello spettacolo devono avere i diritti di prevenire la registrazione, la riproduzione e la trasmissione non autorizzata delle loro esecuzioni dal vivo, per non meno di 50 anni. I produttori di registrazioni sonore devono avere il diritto di impedire la riproduzione non autorizzata delle loro registrazioni per un periodo di almeno 50 anni.\nMarchi di fabbrica registrati.\nL'accordo definisce quali tipi di segni o simboli sono idonei ad essere protetti come marchi di fabbrica registrati, e quali sono i minimi diritti che devono essere conferiti ai proprietari. Esso stabilisce che i marchi che identificano servizi devono essere protetti allo stesso modo in cui si proteggono i marchi che identificano beni merceologici. I marchi che diventano molto conosciuti in una particolare nazione godono di una protezione supplementare.\nIndicazioni geografiche protette (IGP).\nIl nome di un luogo \u00e8 spesso utilizzato per identificare un prodotto; questa indicazione geografica non indica solo dove il prodotto \u00e8 stato realizzato ma identifica soprattutto le caratteristiche speciali del prodotto, che sono il risultato delle origini del prodotto.\nEsempi molto conosciuti includono lo Champagne, lo Scotch, la Tequila e il formaggio Roquefort. I produttori di vino e di liquori sono particolarmente interessati all'uso dei nomi dei luoghi per identificare i prodotti, e l'accordo TRIPS contiene provvedimenti speciali per tali prodotti.\nUsare il nome del luogo quando un prodotto \u00e8 stato fabbricato altrove, o quando non ha le caratteristiche comuni che tradizionalmente vengono attribuite al prodotto originario, pu\u00f2 fuorviare i consumatori e pu\u00f2 portare a concorrenza sleale. L'accordo TRIPS stabilisce che le nazioni devono impedire l'abuso delle indicazioni geografiche.\nPer i vini e i liquori l'accordo fornisce un livello di protezione pi\u00f9 elevato, anche dove non vi \u00e8 pericolo che il pubblico possa essere fuorviato.\nAlcune eccezioni sono concesse, per esempio se il nome \u00e8 gi\u00e0 protetto come marchio di fabbrica registrato o se \u00e8 diventato un termine generico. Per esempio il nome \u201cCheddar\u201d ora si riferisce ad un particolare tipo di formaggio non necessariamente prodotto a Ceddar, nel Regno Unito. Ma ogni nazione che voglia introdurre delle eccezioni deve avere la volont\u00e0 di negoziare con la nazione che invece vuole proteggere l'indicazione geografica in questione.\nL'accordo fornisce un sistema di notifiche e registrazioni di indicazioni geografiche protette per i vini e per i liquori. Si discute attualmente, nell'OMC, se estendere tale livello di protezione pi\u00f9 elevato anche ad altri prodotti che non siano vini o liquori.\nIndustrial design.\nSotto l'accordo TRIPS il progetto industriale deve essere protetto per almeno 10 anni. I detentori dei progetti protetti devono avere il diritto di impedire la produzione, la vendita o l'importazione di articoli che assomigliano o comprendano un progetto che sia copia del progetto protetto.\nBrevetti.\nL'accordo stabilisce che la protezione dei brevetti deve durare per almeno 20 anni. La protezione dei brevetti deve essere consentita sia per i prodotti che per i processi, in quasi tutti i settori della tecnologia. I governi possono rifiutare di riconoscere un brevetto per un'invenzione se il suo sfruttamento commerciale \u00e8 proibito per ragioni di ordine pubblico o di moralit\u00e0. Essi possono anche escludere procedure diagnostiche, terapeutiche e chirurgiche, processi su piante, animali (all'infuori di microorganismi) e processi biologici per la produzione di piante e animali (all'infuori di microorganismi).\nLe variet\u00e0 di piante, in ogni caso, devono poter essere protette da brevetti o da sistemi speciali (come i diritti stabiliti dalle convenzioni dell'UPOV, l'Unione Internazionale per la Protezione delle Nuove Variet\u00e0 di Piante).\nL'accordo descrive i diritti minimi che il detentore di un brevetto deve poter godere. Ma contiene anche determinate eccezioni. Un detentore di un brevetto potrebbe abusare dei suoi diritti, per esempio mancando di rifornire il mercato dei prodotti. Per tenere conto di queste possibilit\u00e0, l'accordo stabilisce che i governi possano emettere \u201clicenze obbligatorie\u201d, permettendo alla concorrenza di produrre il prodotto o usare il processo, sotto licenza. Questo pu\u00f2 avvenire solo sotto determinate condizioni, mirate a salvaguardare i legittimi interessi dei detentori del brevetto.\nUn brevetto concesso per un processo di produzione \u00e8 esteso direttamente al prodotto ottenuto mediante tale processo. Se necessario, possono essere ordinate delle ispezioni, per provare che non sono stati usati processi brevettati.\nUn problema che si \u00e8 presentato recentemente \u00e8 quello di assicurare la protezione dei brevetti per i prodotti farmaceutici, in modo tale che non si impedisca l'accesso alle medicine da parte della popolazione dei paesi pi\u00f9 poveri, mantenendo allo stesso tempo il ruolo del sistema dei brevetti nel provvedere incentivi per la ricerca e lo sviluppo di nuovi medicinali. Alcune flessibilit\u00e0, quali le licenze obbligatorie, sono specificate nell'accordo TRIPS, ma alcuni governi non sono state in grado di interpretarle e applicarle. Il ministero dellOMC ha stabilito allora una dichiarazione speciale, durante la conferenza ministeriale di Doha nel novembre 2001. \u00c8 stato concordato che l'accordo TRIPS non deve e non pu\u00f2 impedire agli stati membri di prendere provvedimenti per proteggere la sanit\u00e0 pubblica. Avendo riconosciuto di aver sottostimato l'abilit\u00e0 delle nazioni nell'usare le flessibilit\u00e0 incluse nell'accordo TRIPS, il ministero dell'OMC ha stabilito di estendere l'esenzione dalla protezione dei brevetti farmaceutici per i paesi sottosviluppati fino al 2016. Su questioni rimanenti, essi hanno assegnato ulteriore lavoro al consiglio del TRIPS, per chiarire come fornire ulteriore flessibilit\u00e0, in modo che le nazioni incapaci di produrre medicinali all'interno possano importare farmaci brevettati prodotti sotto licenze obbligatorie. Una deroga che fornisca tale flessibilit\u00e0 \u00e8 stata stabilita il 30 agosto del 2003.\nSchemi per circuiti integrati.\nLe basi per la protezione dei progetti di circuiti integrati nell'accordo TRIPS risiedono nel Trattato di Washington sulla propriet\u00e0 intellettuale nel rispetto dei circuiti integrati, che cade sotto l'OMPI, adottato nel 1989. L'accordo TRIPS aggiunse un numero di provvedimenti, per esempio, per estendere la protezione ad un minimo di 10 anni.\nInformazioni confidenziali e strategie di business.\nLe strategie di business e altri tipi di informazioni confidenziali che hanno valore commerciale devono essere protette contro la violazione della confidenza, lo spionaggio industriale e altre azioni contrarie ad una pratica commerciale corretta. Provvedimenti ragionevoli devono essere per\u00f2 presi per mantenere le informazioni segrete, da parte dei diretti interessati. I dati delle sperimentazioni presentati ai governi per ottenere l'autorizzazione al mercato per nuovi farmaci o prodotti chimici per l'agricoltura devono anch'essi essere protetti contro un uso commerciale scorretto.\nTRIPs Plus.\nIl 4 novembre 2002 il rappresentante del commercio degli USA Robert Zoellick ha notificato l'intenzione del presidente Bush di avviare negoziati per un accordo di libero scambio (\"Free Trade Area\" o \"FTA\") con i paesi della Unione doganale dell'Africa meridionale (\u201cSACU\u201d). In particolare si riteneva insoddisfacente la protezione intellettuale in tali regioni, specie per quanto riguarda il commercio di farmaci anti AIDS. Si auspicavano quindi accordi con standard di protezione intellettuale maggiore rispetto ai precedenti accordi TRIPs. Tali accordi bilaterali, multilaterali o regionali vengono quindi chiamati accordi TRIPs-plus.\nIn quest'ottica le nazioni sviluppate stanno negoziando speciali accordi con i governi dei paesi poveri, ove vengano richiesti standard superiori a quelli richiesti dagli accordi trips. Tali accordi sono generalmente segreti; uno di questi sarebbe l'Accordo commerciale anticontraffazione.\nCritica.\nSin dall'entrata in vigore il TRIPS \u00e8 stato oggetto di numerose critiche provenienti da paesi in via di sviluppo, accademici e organizzazioni non governative. Alcune di queste critiche sono rivolte contro l'organizzazione mondiale del commercio (OMC) nel suo complesso, altre invece, quelle dei molti sostenitori della liberalizzazione del commercio, considerano la politica globale adottata nel TRIPS un passo indietro. \nDaniele Archibugi e Andrea Filippetti sostengono che l'importanza e l'intervento del TRIPS nel processo di generazione e diffusione della conoscenza siano stati sopravvalutati, sia dai loro sostenitori che dai loro oppositori. La conseguente redistribuzione della ricchezza del TRIPS e la sua imposizione sui paesi che altrimenti avrebbero avuto leggi pi\u00f9 deboli sulla propriet\u00e0 intellettuale, sono una ragione comune per tali critiche.\nPeter Drahos scrive: \"Era un punto comune accettato dalla moralit\u00e0 commerciale internazionale che gli stati avrebbero disegnato le leggi sulla propriet\u00e0 intellettuale adeguatamente alla loro situazione economica, ma di fatto gli stati si sono assicurati che gli accordi internazionali attuali dessero loro l'opportunit\u00e0 di agire in tal modo.\"\nClaude Henry e Joseph E. Stiglitz sostengono che le attuali leggi che tutelano la propriet\u00e0 intellettuale a livello mondiale possano ostacolare sia l'innovazione che la diffusione, e suggeriscono di attuare delle riforme per promuovere la diffusione dell'innovazione e dello sviluppo sostenibile. In questo quadro \u00abil trasferimento di tecnologie\u00bb \u00e8 quasi impossibile, in quanto ne \u00e8 nato \"un sistema a scienza chiusa e mercati chiusi dove domina il segreto industriale e anche le stesse universit\u00e0 si fanno la guerra per brevettare\"."}
{"id": "2060433", "revid": "125927496", "url": "https://it.wikipedia.org/wiki?curid=2060433", "title": "Posata", "text": "Con il termine posata si intende principalmente un utensile (come la forchetta, il coltello o il cucchiaio) che serve per mangiare o cucinare evitando il contatto tra il cibo e le mani.\nLe posate sono realizzate principalmente in metallo; un tempo in argento, alluminio, ottone e alpacca, oggi acciaio inox, ma esistono anche posate in legno, corno o porcellana. Per la ristorazione veloce o per occasioni in cui non vi \u00e8 la possibilit\u00e0 di lavare le posate come picnic o feste ci sono posate in plastica usa e getta, anche imbustate per motivi igienici.\nSi dividono in posate da tavola, quelle usate per mangiare, e posate di servizio, sia quelle usate per servire i cibi a tavola che quelle usate in cucina per la preparazione dei cibi.\nServizio di posate.\nFa parte con i piatti e le cristallerie del servizio da tavola, \u00e8 strutturato per un prestabilito numero di coperti: solitamente 6 o 12, tutti i suoi pezzi sono realizzati con il medesimo materiale e hanno la stessa linea e le stesse decorazioni.\nCoperto.\nComprende un diverso numero di posate, da tre nel caso pi\u00f9 semplice a molte nelle apparecchiature formali, con diverse portate.\nBacchette.\nNei paesi dell'est (Cina, Giappone, Corea, ecc) al posto delle normali posate vengono utilizzate delle bacchette per il cibo. Tuttavia questa tradizione \u00e8 stata portata anche in occidente in alcuni tipici locali a tema orientale."}
{"id": "2060437", "revid": "2166030", "url": "https://it.wikipedia.org/wiki?curid=2060437", "title": "Ducato di Neopatria", "text": "Il Ducato di Neopatria \u00e8 stata una regione storica ed un'entit\u00e0 statuale greca, situata in Tessaglia e suddivisa fra i capitanati di \"Siderocastron\", \"Neopatria\", e \"Salona\". Sua capitale e centro pi\u00f9 importante fu la citt\u00e0 di Neopatria (l'attuale Ypati). Fra il 1319 e il 1390 fece parte della Corona d'Aragona e da questa data, fino al 1458, fu possesso della famiglia fiorentina degli Acciaiuoli. \nStoria.\nLa conquista.\nLa regione, fece parte, fino al 1319, del Ducato di Tessaglia. In quell'anno fu conquistata dall'infante Alfonso Federico d'Aragona appartenente al ramo cadetto della casa d'Aragona di Sicilia, che per l'occasione si avvalse di truppe mercenarie aragonesi e catalane, i celebri Almog\u00e0vers (in castigliano \"Almog\u00e1vares\"). Neopatria accrebbe rapidamente la propria popolazione grazie all'afflusso di immigrati catalani, aragonesi, valenziani e siciliani, mentre gli altri centri restarono compattamente ellenici. Pur continuando il greco ad essere la lingua d'uso della massima parte degli abitanti, fu sostituita, come lingua ufficiale, dal latino, e, come lingua di corte, dal catalano.\nConnotazioni politiche.\nElevata a ducato, venne successivamente unita al Ducato di Atene, pur mantenendo un'identit\u00e0 propria e un'amministrazione autonoma. I duchi, di nomina regia, erano vassalli dei re di Sicilia (regno di Trinacria) (ramo cadetto della casa aragonese per vincoli matrimoniali), il cui Stato, a sua volta, era parte integrante di quella complessa entit\u00e0 federale catalano-aragonese passata alla storia come Corona d'Aragona. Nel 1381, il ducato torn\u00f2 alle dirette dipendenze del ramo principale della casa d'Aragona e il re Pietro il Cerimonioso assunse personalmente il titolo di duca per s\u00e9 e per i propri discendenti. Anche quando il ducato venne perso, nel 1390, passando nelle mani dell'avventuriero fiorentino Neri Acciaiuoli I, i re d'Aragona prima, e di Spagna poi, conservarono orgogliosamente il titolo ducale fino a tutto il XVII secolo.\nDecadenza e passaggio a Neri Acciaiuoli I.\nAl momento dell'occupazione da parte di Neri Acciaiuoli I, il ducato era in piena decadenza e si era in pratica ridotto alla sola citt\u00e0 di Neopatria, che aveva perso oltretutto parte dei propri abitanti. La costante pressione militare del Regno di Serbia e quella economica dell'Impero bizantino avevano infatti soffocato la fiorente agricoltura e la vita commerciale che la citt\u00e0 e il ducato ancora possedevano attorno alla met\u00e0 del XIV secolo. \nNel 1379 il ducato di Neopatria venne persino saccheggiato da un'orda di mercenari provenienti dalla Navarra e al soldo dei Signori latini della zona. Nel 1390, come si \u00e8 gi\u00e0 accennato, Neri Acciaiuoli I, avventuriero di origine fiorentina ma vassallo del re di Napoli, si impossess\u00f2 di quanto restava del ducato.\nDagli Acciaiuoli agli Ottomani.\nNeopatria fu detenuta da Neri e dai suoi successori per circa mezzo secolo. Fra il 1395 e il 1402 costoro governarono a nome e per conto della Repubblica di Venezia la quale protesse il territorio dall'espansionismo ottomano che, a partire dalla Battaglia del Kosovo (1389) si era andato sempre pi\u00f9 imponendo nella penisola balcanica. Nel 1448, i duchi di Neopatria fecero atto di sottomissione agli imperatori bizantini, gesto puramente formale che lasci\u00f2 inalterate le proprie prerogative e funzioni e non infici\u00f2 minimamente la sovranit\u00e0 della famiglia Acciaiuoli sul territorio. Nella seconda met\u00e0 degli anni cinquanta del Quattrocento, l'intera regione venne incorporata nell'Impero ottomano e il ducato cess\u00f2 definitivamente di esistere.\nDuchi di Neopatria.\nDuchi siciliani ed aragonesi.\nFino al 1381 si succedettero come sovrani, nel ducato, alcuni fra i membri pi\u00f9 rappresentativi dell'alta nobilt\u00e0 sicula, generalmente imparentati con il ramo siciliano della casa d'Aragona. Nel 1381 il Ducato pass\u00f2, come si \u00e8 gi\u00e0 accennato, al ramo principale della Casa d'Aragona, rappresentato da Pietro IV, noto come \"il Cerimonioso\", che lo detenne fino al 1387 e che, residendo a Barcellona, venne sempre sostituito da vicari regi, scelti nel seno della nobilt\u00e0 siculo-aragonese o catalano-aragonese. Alla sua morte il ducato pass\u00f2 a suo figlio, Giovanni I d'Aragona. Qui di seguito vengono elencati i duchi che si alternarono alla guida dello Sato: \nDuchi delle case Acciaiuoli e Contarini.\nGli Acciaiuoli si impossessarono del Ducato di Neopatria nel 1390, due anni dopo aver occupato militarmente il ducato di Atene (1388) ed esserne divenuti sovrani. Fra il 1395 e il 1402 governarono per conto della Repubblica di Venezia (in realt\u00e0 vennero completamente spossessati delle proprie funzioni), mentre dal 1448 al 1453 si legarono da rapporto di vassallaggio con gli Imperatori bizantini (atto, come si \u00e8 gi\u00e0 avuto modo di indicare, puramente formale). Fra il 1451 e il 1454 il titolo ducale pass\u00f2 alla famiglia Contarini, imparentatasi con gli Acciaiuoli. Con la conquista ottomana (1458) il ducato si estinse."}
{"id": "2060448", "revid": "1442080", "url": "https://it.wikipedia.org/wiki?curid=2060448", "title": "Bridge to El Dorado", "text": "Bridge to El Dorado \u00e8 il tredicesimo album di George McAnthony uscito nel luglio 2008 per celebrare il 20\u00ba anniversario di attivit\u00e0 dell'artista.\nL'album contiene una cover del brano \"Lo chiamavano Trinit\u00e0\" di Franco Micalizzi, e alcuni duetti, con Jacqueline van der Griendt e Dick van Altena.\nTracce.\nTutti i brani sono di George McAnthony, eccetto dove indicato."}
{"id": "2060451", "revid": "123717138", "url": "https://it.wikipedia.org/wiki?curid=2060451", "title": "Alvaro Piccardi", "text": "Biografia.\nFratello maggiore dell'attore Silvano Piccardi \u00e8 stato interprete, nel 1959, dello sceneggiato televisivo diretto da Anton Giulio Majano \"L'isola del tesoro\", tratto dal romanzo omonimo di Robert Louis Stevenson, in cui ha interpretato il ruolo del giovane protagonista, Jim Hawkins. Per il cinema ha recitato nel film del 1968, diretto da Luigi Comencini, \"Italian Secret Service\". Come doppiatore ha prestato la voce a John Rubinstein nella seconda serie dello sceneggiato televisivo \"Radici\" (\"Le nuove generazioni\") e a Paulo Jos\u00e9 nella telenovela \"Villa Bianca\". Nel 2002 ha interpretato Monsignor Samor\u00e9 nella miniserie TV \"Papa Giovanni\", mentre per la radio ha registrato nel 2004 lo sceneggiato \"Bounty\", trasmesso da Rai Radio 2.\nTeatro.\nPiccardi \u00e8 essenzialmente attore teatrale. Dal 1969 al 1980 \u00e8 stato socio della compagnia del Gruppo della Rocca, interpretando diversi spettacoli diretti da Roberto Guicciardini ed Egisto Marcucci (\u00e8 stato fra l'altro protagonista di \"Aspettando Godot\" di Samuel Beckett e de \"Il mandato\" di Nikolaj \u0116rdman). Fra le sue collaborazioni figura anche quella con il Teatro Biondo di Palermo, per il quale ha diretto \"Povero Piero\", di Achille Campanile.\nCome regista teatrale ha debuttato nel 1979 dirigendo \"Il concerto\" di Renzo Rosso. Da allora ha portato in scena rappresentazioni che hanno visto protagonisti fra gli altri Vittorio Gassman (\"Otello\"), Ugo Pagliai e Paola Gassman (\"Il bugiardo\" di Carlo Goldoni e \"Il padre\" di August Strindberg), Paola Borboni e Mario Feliciani (\"Incontro al Parco delle Terme\"), Paola Mannoni (\"Medea\" di Lucio Anneo Seneca), Flavio Bucci (\"Rudens\" di Plauto), Caterina Vertova ed Edoardo Siravo (\"La lunga notte di Medea\" di Corrado Alvaro), Andrea Roncato (\"Nessuno \u00e8 perfetto\"), Massimiliano Vado e Marianella Bargilli (Elena di Euripide). Ha portato in scena anche \"Amedeo o Come sbarazzarsene\", di Eug\u00e8ne Ionesco, e \"Il codice di Perela\", di Aldo Palazzeschi.\nCresciuto alla scuola di grandi registi internazionali, \u00e8 stato fra i fondatori della \"Bottega teatrale\" di Gassman, con la quale ha curato la messa in scena di \"Girotondo\" di Arthur Schnitzler. Come insegnante di recitazione ha collaborato con la scuola di Teatro di Bologna, con il laboratorio di esercitazioni sceniche di Roma diretto da Gigi Proietti (per il quale ha messo in scena \"Oh, Luciano!\", da \"I dialoghi\" di Luciano di Samosata), con la Civica Scuola del Teatro del Comune di Milano e con l'Accademia dei filodrammatici. Dirige inoltre l'Accademia di recitazione del Teatro Bellini di Napoli e, dal 1999, la cattedra della Commedia dell'arte presso l'Accademia Nazionale di Varsavia, in Polonia. \u00c8 inoltre insegnante e direttore presso la Q Academy - Nuova Accademia Internazionale d'Arte Drammatica di Roma.\nPiccardi ha diretto anche l'Accademia d'arte drammatica della Calabria, con cui ha messo in scena nel 1991 \"Intrighi d'amore\" di Torquato Tasso, e la Scuola di Teatro dell'I.N.D.A.. Come direttore didattico del Teatro Stabile di quella regione ha messo in scena \"Sonata a Kreutzer\", di cui ha derivato il testo da Lev Tolstoj. Sperimentatore di metodi di recitazione indirizzati prettamente ai giovani attori, ha prodotto nel 1992 due spettacoli con il Laboratorio teatrale \"Guerra di Troia\": \"Agamennone\" dall\"'Orestea\" di Eschilo ed \"Ifigenia in Aulide\" di Euripide. Attualmente insegna alla ACT MULTIMEDIA a Cinecitt\u00e0 a Roma."}
{"id": "2060460", "revid": "767487", "url": "https://it.wikipedia.org/wiki?curid=2060460", "title": "Revolution Void", "text": "Revolution Void \u00e8 un progetto musicale nu jazz di Jonah Dempcy, formato a Seattle, Washington nel 1998. I lavori dei Revolution Void hanno incluso collaborazioni con Lucas Pickford, Cochemea Gastelum, Seamus Blake, Matthew Garrison ed il batterista di Santana Michael Shrieve. Tutti i loro lavori sono stati pubblicati sotto licenza Creative Commons.\nIl suono dei Revolution Void \u00e8 stato descritto come un mix eclettico di generi difficile da classificare, cos\u00ec come affermato su All Music Guide:\nInoltre, la Revolution Void Records \u00e8 una netlabel fondata da Jonah a Seattle, incentrata nel nu jazz, il downtempo e l'hip hop strumentale."}
{"id": "2060464", "revid": "19949107", "url": "https://it.wikipedia.org/wiki?curid=2060464", "title": "Brimin Kiprop Kipruto", "text": ""}
{"id": "2060467", "revid": "123864548", "url": "https://it.wikipedia.org/wiki?curid=2060467", "title": "Gabriele Zinani", "text": "\u00c8 stato uno dei rappresentanti della poesia barocca e del movimento artistico e letterario del marinismo. Insieme a Giambattista Marino \u00e8 stato uno degli iniziatori del genere letterario chiamato idillio barocco.\nFirm\u00f2 spesso i suoi scritti col nome di Gabriele Zinano.\nBiografia.\nNon si sa molto della sua vita. Nacque a Reggio Emilia nel 1557 da famiglia di origine ravennate. Studi\u00f2 a Ferrara, poi viaggi\u00f2 molto e sembra da documenti sparsi che nel 1596 si recasse in Ungheria in qualit\u00e0 di consigliere o osservatore durante una battaglia tra austriaci e turchi. \nNel 1598 fu a Napoli, ospite del duca di Seminara, presso il quale trascorse alcuni anni come addetto ad uffici amministrativi. In questo periodo frequent\u00f2 a Napoli il cardinale Marino Caracciolo e a Roma il papa Gregorio XIII.\nTra il 1626 e il 1627 fu a Venezia, dove cur\u00f2 una raccolta di alcuni suoi scritti. \n\u00c8 certo che fosse vivo nel 1634, ma in seguito non si hanno notizie su di lui e l'anno di morte 1635 \u00e8 ipotetico."}
{"id": "2060473", "revid": "729019", "url": "https://it.wikipedia.org/wiki?curid=2060473", "title": "Immortal Records", "text": "La Immortal Records \u00e8 un'etichetta discografica indipendente fondata da Amanda Scheer Demme ed Happy Walters nel 1994 a Los Angeles, in California, Stati Uniti d'America.\nStoria della Immortal Records.\nL'etichetta ha avuto sotto contratto artisti come Thirty Seconds to Mars, Korn e Incubus. Ha inoltre pubblicato diverse colonne sonore, come quelle per i film \"Cuba libre - La notte del giudizio\", \"Spawn\", \"Blade II\" e quella per la serie TV \"Masters of Horror\"."}
{"id": "2060477", "revid": "92723", "url": "https://it.wikipedia.org/wiki?curid=2060477", "title": "Lino Zanussi", "text": "Biografia.\nNato a Pordenone nel 1920, poco pi\u00f9 che adolescente assieme al fratello maggiore Guido, nella seconda met\u00e0 degli anni trenta inizi\u00f2 a lavorare come fumista alla Antonio Zanussi Pordenone (AZP), fabbrica di stufe e cucine a legna con il marchio Rex, di propriet\u00e0 del padre e dal medesimo fondata nel 1916. Dopo la morte improvvisa del padre nel 1946, assieme al fratello Guido assunse la guida della sua impresa con la carica di amministratore delegato. Gli assetti proprietari verranno per\u00f2 perfezionati nel 1952, quando l'AZP venne trasformata in un'accomandita semplice \u2013 la Fratelli Zanussi s.a.s. \u2013 le cui quote vennero distribuite tra Lino (51%), Guido (48%) e il fratellastro Antonino (1%), figlio della seconda moglie di Antonio, Irma Cinat, nato nel 1934.\nNel 1950, Zanussi intraprese, insieme al fratello Guido, un viaggio negli Stati Uniti per studiare da vicino le pi\u00f9 moderne tecnologie di produzione e i criteri di gestione manageriale convincendosi che il mercato italiano aveva grandi possibilit\u00e0 di crescita nel settore degli elettrodomestici. A partire dall'anno successivo, nel 1951, fu avviata la diversificazione produttiva dell'azienda friulana, che si specializz\u00f2 dapprima nella produzione dei fornelli a gas, e successivamente in quella delle grandi cucine, dei frigoriferi e delle lavatrici. \nOltre che della sua impresa, Zanussi si interess\u00f2 molto allo sviluppo delle istituzioni di formazione: nel 1952 aveva fondato a Pordenone un istituto professionale per l'industria e l'artigianato, che oggi porta il suo nome. Nel 1954, cre\u00f2 il Centro Studi per la progettazione di nuove apparecchiature, che affid\u00f2 a Paolo Gaudenzi, un perito industriale milanese. Nel 1957, contribu\u00ec alla fondazione del Centro Universitario di Organizzazione Aziendale (CUOA), scuola di specializzazione post-universitaria all'interno della Facolt\u00e0 di Ingegneria dell'Universit\u00e0 di Padova.\nZanussi cre\u00f2 attorno a s\u00e9 una valida squadra di collaboratori, dei quali l'unico di origine friulana fu Alfio Di Vora, assunto nel 1955 come direttore del servizio tecnico. Nello stesso anno fond\u00f2 l'Istituto di Addestramento Industriale (IAI), la cui direzione venne affidata a Gian Battista Bozzola, veronese, laureato in economia, insieme all'incarico della formazione dei quadri intermedi. Di origine veneta era anche Mario Dalle Molle, a cui fu affidata la direzione del personale. Alla fine degli anni cinquanta, Zanussi comp\u00ec un viaggio in Giappone, a seguito del quale matur\u00f2 l'idea di far entrare la sua impresa nel settore dell'elettronica di consumo, e nel 1960 venne perci\u00f2 creato il ramo dedicato, affidato all'ingegner Giorgio Tranzocchi, romano, e che si specializz\u00f2 pi\u00f9 tardi nella produzione dei televisori. In quello stesso anno, veniva assunto in azienda un altro collaboratore di origine romana, Lamberto Mazza, come consulente finanziario. \nNel 1963, l'Universit\u00e0 di Padova gli confer\u00ec la laurea \"honoris causa\" in ingegneria.\nLa Fratelli Zanussi nella seconda met\u00e0 degli anni sessanta conobbe un'importante fase di espansione produttiva e commerciale, che gli permise la conquista della leadership in Italia e di una forte presenza all'estero, divenendo cos\u00ec un gruppo industriale di grosse dimensioni, che all'epoca dava lavoro a oltre 13.000 persone, una trasformazione di cui Lino fu il principale artefice. La sua permanenza alla conduzione della sua azienda si interruppe drasticamente il 18 giugno 1968: due settimane dopo aver ricevuto la nomina di Cavaliere del Lavoro, Lino Zanussi perdeva la vita a bordo di un velivolo che si schiant\u00f2 al suolo in Spagna, poco distante da San Sebasti\u00e1n. Con lui morirono Alfio Di Vora (vicedirettore generale), Giovanni Battista Talotti (direttore generale dell\u2019Ibelsa), Diego Hurtado de Mendoza (collaboratore di Zanussi), e i due piloti Sergio Millich e Davide Albertazzi.\nVita privata.\nNel 1945, Lino Zanussi aveva sposato Angela Pavan (1924-2016). Dalla loro unione nacquero Antonia (che spos\u00f2 Gianfranco Zoppas, dal quale poi si \u00e8 separata), Paola (moglie di Leonardo Mondadori) e Andrea."}
{"id": "2060478", "revid": "1409041", "url": "https://it.wikipedia.org/wiki?curid=2060478", "title": "Segona Divisi\u00f3", "text": "La Segona Divisi\u00f3 \u00e8 la seconda serie calcistica andorrana, che si colloca al secondo livello del sistema del campionato andorrano di calcio ed \u00e8 gestita dalla \"Federaci\u00f3 Andorrana de Futbol\" (FAF), creata nel 1994. Il campionato si disputa ufficialmente dalla stagione 1999-00.\nFormula.\nLe otto squadre della lega si affrontano fra di loro in un girone all'italiana con gare di andata e ritorno. Al termine delle quattordici giornate previste, i primi quattro club classificati accedono ai play-off per la promozione in \"Primera Divisi\u00f3\". Il campione dei play-off accede direttamente alla serie superiore, mentre la seconda classificata affronta la penultima dei play-out della \"Primera Divisi\u00f3\" in uno spareggio promozione-retrocessione."}
{"id": "2060479", "revid": "729019", "url": "https://it.wikipedia.org/wiki?curid=2060479", "title": "Assedio di Vicksburg", "text": "L'assedio di Vicksburg, durato dal 18 maggio al 4 luglio del 1863, fu l'ultima consistente operazione militare nell'ambito della Campagna di Vicksburg all'interno del Teatro Occidentale della guerra di secessione americana.\nAttuando una serie di manovre atte a fiaccarne la resistenza il Maggior generale Ulysses S. Grant e la sua Armata del Tennessee attraversarono il fiume Mississippi e misero sotto uno stato di stretto assedio l'Armata confederata del Mississippi guidata dal Luogotenente generale John Clifford Pemberton nelle linee difensive che circondavano la citt\u00e0 fortificata di Vicksburg.\nIl centro urbano al centro dello Stato del Mississippi costituiva l'ultima roccaforte confederata posta sulle rive del grande fiume; catturandola venne completata la 2\u00aa parte della strategia settentrionale, il cosiddetto \"Piano Anaconda\". Quando due importanti assalti (verificatisi il 19 e il 22 maggio) contro le fortificazioni vennero respinti con pesanti perdite Grant decise di assediare ufficialmente la citt\u00e0 a partire dal 25 seguente; dopo aver resistito per pi\u00f9 di 40 giorni, con le forniture di rifornimenti quasi del tutto scomparse, la guarnigione si arrese definitivamente il 4 luglio.\nLa conclusione estremamente positiva dell'intera campagna e il pieno successo conseguito diminuir\u00e0 significativamente la capacit\u00e0 degli Stati Confederati d'America di mantenere ad alto livello il proprio sforzo bellico. Alcuni storici suggeriscono che lo scontro decisivo fu in realt\u00e0 la battaglia di Champion Hill la quale, una volta vinta da Grant, rese la vittoria nel successivo assedio una conclusione quasi del tutto scontata. Quest'azione, combinata con il successo nell'assedio di Port Hudson conquistato ad opera di Nathaniel Banks il 9 luglio, porter\u00e0 all'Unione il controllo completo del Mississippi fino al termine del conflitto.\nLa resa del 4 luglio viene comunemente considerata, assieme alla sconfitta di Robert Edward Lee nella battaglia di Gettysburg e il ritiro da Gettysburg - un arretramento generalizzato nel Teatro orientale - a partire da quello stesso giorno, come il punto di svolta della guerra. L'immediata conseguenza sar\u00e0 quella di aver tagliato fuori gli Stati dell'Arkansas, della Louisiana e del Texas dal resto della Confederazione e dividendola in tal modo efficacemente in 2 tronconi per il resto della durata del conflitto.\nLa vittoria dell'Unione interruppe anche definitivamente la comunicazione tra il centro orientale confederato e il Teatro Trans-Mississippi, ossia il Territorio Confederato dell'Arizona, l'Arkansas nella guerra di secessione americana, la Louisiana nella guerra di secessione americana, il Missouri nella guerra di secessione americana e infine il Texas nella guerra di secessione americana.\nAntefatti.\nGi\u00e0 a partire dall'anno precedente, quando il 1\u00ba maggio 1862 con un audace colpo di mano l'ammiraglio David G. Farragut ottenne una strepitosa vittoria nella Battaglia di New Orleans - citt\u00e0 situata sul golfo del Messico alla foce del Mississippi - era aperta la porta di accesso per invadere gli Stati confederati attraverso la rotta del sistema fluviale.\nSituazione militare.\nDopo aver attraversato il Mississippi a Sud di Vicksburg all'altezza di Bruinsburg e direttosi a nord-est Grant si aggiudic\u00f2 la battaglia di Port Gibson (1\u00ba maggio), la battaglia di Raymond (12 maggio) e la battaglia di Jackson (14 maggio) - quest'ultima con la cattura della capitale statale di Jackson - costringendo Pemberton a ritirare i propri reparti verso Ovest; i tentativi compiuti per fermare l'avanzata dell'Unione prima a Champion Hill (16 maggio) e poi nella battaglia di Big Black River Bridge (17 maggio) risultarono senza alcun esito, rivelandosi cos\u00ec un completo fallimento.\nIl comandante confederato sapeva bene che il Corpo a disposizione di William Tecumseh Sherman si stava preparando a fiancheggiarlo da Nord con l'intento di aggirarlo; non ebbe pertanto altra scelta se non quella di arretrare per evitare di rimanere accerchiato; Pemberton brucer\u00e0 e distrugger\u00e0 i ponti sul \"Big Black River\" e confischer\u00e0 tutto ci\u00f2 che poteva risultare commestibile lungo il suo cammino, sia animale sia vegetale, mentre si apprestava ad asserragliarsi nella ben fortificata citt\u00e0 di Vicksburg con i maggiori approvvigionamenti possibili.\nI confederati evacuarono \"Hayne's Bluff\", che venne occupata dalla cavalleria di Sherman il 19 maggio; in tal modo le navi a vapore unioniste non dovettero pi\u00f9 sottostare ai cannoneggiamenti provenienti da Vicksburg essendo ora in grado di attraccare sulle banchine dello Yazoo River. Grant pot\u00e9 da questo momento in poi ricevere i rifornimenti con maggior frequenza e pi\u00f9 velocemente rispetto alla rotta precedente che attraversava la Louisiana oltrepassando il fiume che attraversava il Grand Gulf e Bruinsburg per poi risalire verso Nord.\nPi\u00f9 della met\u00e0 dell'esercito di Pemberton era andato irrimediabilmente perduto nelle 2 precedenti battaglie e molti si attendevano che Joseph Eggleston Johnston - al comando del \"Dipartimento del West\" - alleggerisse il peso contro Vicksburg, cosa che invece non far\u00e0 mai. Grosse masse di truppe dell'Unione si trovavano in marcia per investire con la loro forza d'urto la citt\u00e0, riparando i ponti bruciati sul Big Black River ed incrociando l'esercito di Grant il 18 maggio. Johnston invi\u00f2 un dispaccio a Pemberton chiedendogli di sacrificare la citt\u00e0 e cos\u00ec salvare le sue truppe, cosa che questi non avrebbe fatto probabilmente influenzato dal timore di ricevere una condanna da parte dell'opinione pubblica se avesse abbandonato Vicksburg al suo destino.\nFortificazioni.\nMentre le truppe confederate si avvicinavano in una marcia forzata sempre pi\u00f9 alla citt\u00e0, Pemberton poteva immettere soltanto 18.500 effettivi sulle sue linee; Grant ne possedeva oltre 35.000, con ulteriori rinforzi che stavano per sopraggiungere. Il difensore aveva tuttavia il vantaggio costituito dai terreni e dalle fortificazioni i quali la rendevano quasi inespugnabile.\nLa linea difensiva correva attorno a Vicksburg per quasi 6,5 miglia, basata su un terreno a diverse altitudini comprendente colline e protuberanze con angolazioni assai ripide le quali avrebbero costretto l'attaccante a salire sotto la minaccia costante del fuoco nemico; il perimetro comprendeva una variet\u00e0 di cannoni, fortini, trincee, ridotte e lunette.\nLe principali fortificazioni includevano \"Fort Hill\", un alto promontorio a Nord del centro abitato, lo \"Stockade Redan\" il quale dominava l'approccio alla citt\u00e0 da Nord-est, il \"3rd Louisiana Redan\", la \"Great Redoubt\", la \"Railroad Redoubt\" la quale era messa a protezione del vuoto che si creava nella rete ferroviaria che entrava in citt\u00e0, lo \"Square Fort\" (Fort Garrott) - un saliente lungo la \"Hall's Ferry Road\" - ed infine il \"South Fort\".\nVenne fatto costruire velocemente, soprattutto sulla riva sinistra del fiume, un campo trincerato dotato di potenti cannoni navali in grado di bloccare l'accesso alla flotta avversaria, addirittura circondato da paludi. Le cannoniere dell'Union Navy cercarono pi\u00f9 volte di forzare il passaggio, ma furono sempre irrimediabilmente respinte dal tiro concentrato dell'artiglieria nemica, che con i grossi calibri sparava dalla riva sulle navi quasi a bruciapelo.\nForze in campo.\nUnione.\nIl Maggior generale Ulysses S. Grant dell'Armata del Tennessee diresse 5 Corpi d'Armata lungo tutta la durata dell'assedio:\nStato maggiore esecutivo\nQuartier generale\nFonti:\nConfederazione.\nL'Armata confederata del Mississippi del Luogotenente generale John C. Pemberton all'interno della linea di Vicksburg era composto da 4 divisioni, rispettivamente sotto il comando dei Maggiori generali:\nFonti:\nAssedio.\nIl Comandante unionista pose in atto il suo piano di attacco principalmente sulla riva destra del Mississippi, cercando di forzare le linee nemiche con una serie di assalti generalizzati alle loro postazioni; all'inizio l'esercito di Sherman era impegnato in una schermaglia a centinaia di chilometri a Nord della citt\u00e0 e si fece traghettare in loco dalle unit\u00e0 dell'Union Navy che lo attendevano nascoste dietro l'ansa del fiume.\nRiusc\u00ec cos\u00ec a prendere di sorpresa le truppe confederate che proteggevano il campo trincerato; il nemico non pot\u00e9 fare affluire velocemente rinforzi per la difficolt\u00e0 di manovrare tra le paludi. La questione si risolse in un precoce vantaggio per Grant.\nInizio degli assalti.\nGrant voleva sopraffare i confederati prima che questi potessero organizzare pienamente le loro difese e ordin\u00f2 un immediato assalto contro Stockade Redan per il 19 maggio; le truppe del Corpo d'Armata di Sherman fecero fatica ad avvicinarsi alla posizione sotto il fuoco dei cannoni e dell'artiglieria dalla \"36\u00aa Fanteria del Mississippi\", la brigata comandata da Louis H\u00e9bert. Dovette affrontare un ripido burrone protetto da abbattute e attraversare un fossato largo da 1,8 a 2,4 m prima di poter riuscire a raggiungere l'altezza di 5,2 m ove era posta la muraglia del redan.\nQuesto primo tentativo fu facilmente respinto. Grant ordin\u00f2 quindi un bombardamento di artiglieria per ammorbidire le difese e verso le 2 di notte la divisione di Sherman alla cui guida si trovava Frank P. Blair Jr. tent\u00f2 nuovamente, ma solo un piccolo numero di uomini riusc\u00ec ad avanzare fino al fossato sotto il redan. L'assalto si ridusse ad una mischia forsennata di colpi di fucile e bombe a mano che volavano avanti e indietro tra le due parti in contesa\nQuesti iniziali assalti federali falliti danneggiarono il morale dell'Unione, sgonfiando la fiducia che i soldati provavano dopo le loro vittorie ottenute sul Mississippi; risulteranno essere anche assai costosi in termine di vite umane, con perdite di 157 vittime, 777 feriti e 8 dispersi, contro gli 8 morti e i 62 feriti dell'avversario. I confederati, presumibilmente demoralizzati, avevano riacquistato il loro vantaggio sul campo.\nGrant pianific\u00f2 allora un altro assalto per il giorno 22, ma questa volta con maggiore cura; avrebbero prima sottoposto ad un fitto fuoco d'artiglieria le difese nemiche a partire dalle navi; le unit\u00e0 di testa vennero rifornite con scale per poter scalare le mura della fortificazione. Il comandante unionista non desiderava un lungo assedio e questo attacco sarebbe stato portato avanti da una parte consistente dell'intero esercito attraverso un fronte di notevole ampiezza.\nNonostante l'esito sanguinoso del giorno 19 le truppe dell'Unione erano di buon umore, ora ben nutrite di provviste che le avevano messe al sicuro da eventuali carenze alimentari; nel vedere Grant passare un soldato commenter\u00e0: \"\"Hardtack\" (Galletta). Presto tutti coloro che si trovavano nelle vicinanze stavano urlando, \"Hardtack! Hardtack!\"\" Per la notte del giorno 22 saranno serviti fave, fagioli e caff\u00e8. Tutti si aspettavano che Vicksburg sarebbe caduta entro la giornata seguente.\nLe forze dell'Unione bombarderanno la citt\u00e0 per tutta la notte con 220 pezzi di artiglieria e proiettili navali provenienti dalla flottiglia dell'Ammiraglio David Dixon Porter posta alla retroguardia nel fiume; mentre l'attacco causer\u00e0 ben pochi danni alle propriet\u00e0, dannegger\u00e0 altres\u00ec gravemente il morale civile confederato. La mattina del giorno 22 i difensori furono ulteriormente bombardati per 4 ore di fila prima di subire un altro assalto lungo un fronte di 3 miglia alle 10 di mattina.\nSherman attacc\u00f2 ancora una volta lungo la Graveyard Road con 150 volontari (soprannominati \"Distaccamento della Forlorn Hope\") che si aprirono la strada con scale e assi, seguiti dalle divisioni di Blair e di James Madison Tuttle ordinate in una lunga colonna di reggimenti, sperando in tal modo di ottenere un punto di svolta decisivo concentrando la loro massa su un fronte ristretto.\nVerranno altres\u00ec respinti da un pesante fuoco di moschetto. Le brigate di Blair sotto il comando di Giles Alexander Smith e di Thomas Kilby Smith arrivarono fino ad una cresta a 100 iarde da Green's Redan - il bordo meridionale di Stockade Redan - da dove riversarono un forte fuoco d'attacco nella posizione confederata, ma senza alcun risultato sostanziale. La divisione di Tuttle, in attesa del suo turno per avanzare, non avr\u00e0 per\u00f2 l'opportunit\u00e0 di andare avanti. All'estrema destra di Sherman, la divisione di Frederick Steele trascorse la mattinata cercando di entrare in posizione attraverso un burrone del Mint Spring Bayou.\nAl \"Corpo d'Armata\" di McPherson verr\u00e0 assegnato il compito di assalire il centro lungo la Jackson Road; sul loro fianco destro la brigata di Thomas Edwin Greenfield Ransom avanz\u00f2 a meno di 100 metri dalla linea confederata, ma si ferm\u00f2 per evitare il pericoloso fuoco di fiancheggiamento di Green's Redan. Sul fianco sinistro alla divisione di John A. Logan sar\u00e0 assegnato l'attacco al \"3rd Louisiana Redan\" e alla \"Great Redoubt\". La brigata di John Eugene Smith arriv\u00f2 fino alla pendenza del redan, ma si rannicchi\u00f2 l\u00ec, schivando le granate fino al buio prima di essere richiamati.\nLa brigata di John Dunlap Stevenson avanz\u00f2 bene in doppia colonna contro la ridotta, ma l'attacco fall\u00ec anche quando scoprirono che le scale in loro dotazione erano troppo corte per poter raggiungere la cima della fortificazione. La divisione di Isaac Ferdinand Quinby avanz\u00f2 di alcune centinaia di metri, ma si ferm\u00f2 per ore mentre i suoi generali si trovavano impegnati in discussioni confuse e contraddittorie.\nA sinistra il Corpo d'Armata di McClernand si spost\u00f2 lungo la Baldwin Ferry Road fino alla Southern Railroad. Alla divisione di Eugene Asa Carr fu assegnato il compito di catturare la \"Railroad Redoubt\" e la \"2nd Texas Lunette\"; la divisione di Peter Joseph Osterhaus si impegner\u00e0 invece a \"Square Fort\". Gli uomini di Carr raggiunsero una piccola svolta al 2\u00b0 Texas Lunette e richiesero rinforzi.\nAlle 11 era oramai del tutto chiaro che non ci si trovava affatto davanti ad un'imminente svolta e che i progressi di Sherman e McPherson erano falliti; proprio in quel momento Grant ricevette un messaggio da McClernand il quale dichiarava di essere fortemente impegnato, che i confederati venivano rinforzati e richiese un'azione diversiva alla sua destra da parte del Corpo d'Armata di Mc Pherson. Grant inizialmente rifiuter\u00e0 rispondendo di utilizzare le proprie forze di riserva per l'assistenza; Grant aveva erroneamente l'impressione che McClernand fosse stato leggermente impegnato a fronte del pesante scontro ingaggiato da McPherson, sebbene fosse vero esattamente il contrario.\nMcClernand invier\u00e0 in seguito un messaggio parzialmente fuorviante, sottintendendo che aveva catturato due forti - \"\"le stelle e le strisce sventolano sopra di loro\" - e che un'altra spinta lungo la linea avrebbe portato alla vittoria l'esercito dell'Unione. Anche se a Grant ancora una volta venne presentato un errore di fatto, mostr\u00f2 il dispaccio a Sherman il quale ordiner\u00e0 immediatamente al suo Corpo di avanzare di nuovo. Grant, riconsiderando la faccenda, ordin\u00f2 altres\u00ec a McPherson di inviare la divisione di Quinby per portare soccorso a McClernand.\nSherman ordiner\u00e0 2 ulteriori assalti. Alle 14:15 Giles Smith e Ransom si trasferirono e furono respinti immediatamente. Alle 15 la divisione di Tuttle sub\u00ec cos\u00ec tante perdite nella loro avanzata abortita che Sherman gli disse: \"questo \u00e8 un omicidio, ordina subito di far indietreggiare quelle truppe\"\". A questo punto la divisione di Steele si era finalmente spostata in posizione sulla destra di Sherman e alle ore 16 Steele diede finalmente l'ordine di caricare la \"26th Louisiana Redoubt\". Non avranno per\u00f2 pi\u00f9 successo di tutti gli altri assalti stabiliti da Sherman.\nNel settore di McPherson la divisione di Logan attuer\u00e0 un'altra spinta lungo la Jackson Road verso le ore 14, ma incontrer\u00e0 pesanti perdite e l'attacco dovette essere bruscamente interrotto. McClernand attacc\u00f2 di nuovo, rinforzato dalla divisione di Quinby, ma senza successo. Le vittime dell'Unione furono di 502 uccisi, 2.550 feriti e 147 dispersi, divisi equamente tra i 3 diversi Corpi d'Armata.\nLe vittime confederate non sono state segnalate direttamente, ma si stima che possano essere state meno di 500 in tutto. Grant accuser\u00e0 i dispacci ingannevoli di McClernand come parte sostanziale della colpa dei cattivi risultati della giornata, archiviando un'altra lamentela contro il \"generale imposto dai politici\" che gli aveva causato gi\u00e0 cos\u00ec tanti aggravamenti di situazione durante l'intera campagna di Vicksburg.\nOperazioni d'assedio.\nLo storico Shelby Foot ha scritto che Grant \"\"non si \u00e8 pentito di aver compiuto gli assalti, ma solo di averli falliti\": seppur con riluttanza dovette cedere all'idea di porre la citt\u00e0 sotto uno stretto stato d'assedio continuativo e senza respiro.\nIl 25 maggio il suo stretto collaboratore John Aaron Rawlins emetter\u00e0 gli \" Special Orders No. 140\" voluti dal generale: \"i comandanti di Corpo inizieranno immediatamente il lavoro di riduzione del nemico con approcci regolari. \u00c8 auspicabile che non si subisca pi\u00f9 alcuna perdita di vite umane fino alla completa conquista di Vicksburg e alla cattura della sua guarnigione; si tratter\u00e0 di usufruire di ogni vantaggio rappresentato dalle disuguaglianze naturali del terreno per guadagnare posizioni da cui partire per posare mine, scavare trincee o far piazzare in buone postazioni le batterie d'artiglieria...\"\nNelle proprie \"Memorie\" Grant scriver\u00e0 che \"in questo momento decisi l'attuazione di un assedio regolare, innanzitutto per impedire il formarsi di nuovi accampamenti nemici all'esterno della cinta cittadina e non incorrere in ulteriori perdite\"\". Le truppe federali iniziarono i lavori di scavo, costruendo elaborati trinceramenti (i soldati dell'epoca si riferivano ad essi come a \"fossati\") che circondarono interamente la citt\u00e0 avvicinandosi in tal modo sempre pi\u00f9 alle fortificazioni confederate ancora esistenti ed attive in loco.\nCon le spalle contro il Mississippi e le cannoniere dell'Union Navy che sparavano dal fiume senza dare alcuna tregua sia i militari che la popolazione sudista rimase completamente intrappolata. Pemberton era determinato a mantenere le poche miglia di costa fluviale sotto il suo controllo il pi\u00f9 a lungo possibile, sperando in un sollievo che avrebbe dovuto portargli Joseph Eggleston Johnston o altri. Ma si presenter\u00e0 presto un nuovo spinoso problema che richiedeva d'essere affrontato prontamente: quello dei morti, delle carcasse degli animali abbattuti e dei feriti abbandonati al loro destino sul campo.\nI morti e i feriti dell'esercito unionista si trovarono immersi nel caldo dell'estate meridionale, l'odore dei cadaveri di uomini e cavalli appestava l'aria; mentre i feriti gridavano aiuto cercando un soccorso medico e acqua. Grant inizialmente rifiuter\u00e0 una richiesta di cessate il fuoco, ritenendola una dimostrazione di debolezza, ma alla fine dovette convincersi e i confederati cessarono il fuoco mentre l'Unione recuperava le proprie vittime sparpagliate sul terreno circostante il centro urbano: i soldati di entrambe le parti ebbero cos\u00ec occasione e modi di mescolarsi e si misero a commerciare tra di loro come se non esistente pi\u00f9 alcuna ostilit\u00e0 reciproca.\nDopo questa temporanea sospensione l'esercito di Grant comincer\u00e0 a riempire di uomini una trincea lunga 12 miglia tutt'attorno a Vicksburg e appena approntata per l'occasione; in breve tempo divenne del tutto chiaro che persino con 50.000 uomini non si sarebbe stati in grado di effettuare un accerchiamento completo delle difese confederate.\nLa prospettiva di fuga per Pemberton rimase un'opzione dettata dal pessimismo, ma in realt\u00e0 vi sarebbero state ancora vie di passaggio incustodite che avrebbero potuto portare a Sud. Grant otterr\u00e0 l'aiuto del comandante generale dell'esercito statunitense Henry Halleck; questi comincer\u00e0 a trasferire un numero sempre maggiore di truppe nel Teatro Occidentale specificamente per soddisfare i bisogni del suo sottoposto.\nIl primo di questi rinforzi a giungere lungo le linee d'assedio fu un'unit\u00e0 composta da 5.000 effettivi proveniente dal \"Dipartimento del Missouri\" sotto il comando di Francis Jay Herron, l'11 giugno; queste truppe - quello che rimaneva dell'\"Armata di frontiera\" - furono inquadrate nel \"Corpo d'armata\" di McPherson e presero posizione nell'Ala estrema a Sud dello schieramento. A seguire giunse anche un distaccamento di 3 divisioni provenienti dal \"XVI Corpo d'Armata\" guidato da Cadwallader Colden Washburn il giorno 12, rafforzato da ulteriori truppe presenti nelle vicine postazioni di Corinth, Memphis e La Grange.\nL'ultimo gruppo significativo di rinforzi ad essere aggregato fu quello di 8.000 uomini del \"IX Corpo\" del \"Dipartimento dell'Ohio\" diretti da John Grubb Parke, che arriver\u00e0 il giorno 14. Ora Grant poteva disporre di 77.000 uomini tutt'attorno a Vicksburg, un esercito fortemente determinato ad occuparla utilizzando qualsiasi mezzo possibile, a tutti i costi.\nNell'ultimo tentativo volto a tagliare le linee di rifornimento degli assedianti i confederati della Louisiana - al comando dei quali si trovava John George Walker - attaccarono nella battaglia di Milliken's Bend il 7 giugno; la postazione sar\u00e0 accanitamente difesa dalle United States Colored Troops di recente arruolamento.\nNonostante gli afroamericani disponessero di armi nettamente inferiori combatteranno coraggiosamente ed alla fine riusciranno a respingere gli aggressori, seppur con l'apporto determinante delle navi da guerra sopraggiunte in loro aiuto: il tutto ad un costo elevatissimo, 652 caduti a fronte dei 185 Sudisti.\nLa sconfitta inflitta a \"Milliken's Bend\" lascer\u00e0 i confederati senza pi\u00f9 alcuna speranza di poter ottenere un qualche tipo di soccorso dall'esterno; Johnston si dimostrer\u00e0 per tutto il corso dell'assedio estremante cauto e fortemente restio ad affrontare in uno scontro campale gli affiatati uomini di Grant i quali trascorrevano il tempo libero entusiasmandosi nel cantare \"John Brown's Body\" (Glory Glory Alleluyah) in memoria di John Brown (il sostenitore dell'abolizionismo negli Stati Uniti d'America che sub\u00ec l'impiccagione nel corso della presidenza di James Buchanan).\nL'Aria sar\u00e0 pochissimo tempo dopo ripresa dal coevo \"The Battle Hymn of the Republic\".\nPemberton risulter\u00e0 quindi inscatolato con un sacco di munizioni ma molto poco cibo; la dieta carente comincer\u00e0 rapidamente a mostrare i suoi effetti sui soldati confederati: alla fine di giugno una buona met\u00e0 di loro era ammalata o ricoverata in ospedale. Lo scorbuto, la malaria, la dissenteria, la diarrea e altri malanni decimarono le loro file. I residenti si trovarono obbligati a rimanere svegli la notte per presidiare i propri orti e tenerne lontano i militari; il costante bombardamento dall'esterno non li infastidiva tanto quanto la perdita del cibo cos\u00ec faticosamente prodotto in condizioni assai difficili per tutti.\nMentre d'assedio proseguiva serrato si videro sempre meno cavalli, muli e cani vagare liberamente per le strade: la loro carne difatti finiva nelle gavette dei soldati. Il cuoio e la pelle animale delle calzature diventer\u00e0 l'ultima risorsa di sostentamento per molti adulti.\nNell'arco di 6 settimane, a cadenza praticamente giornaliera e senza alcuna interruzione, i cannoni dell'Unione lanciarono oltre 22.000 proiettili dentro la citt\u00e0 ridotta allo stremo e il fuoco dell'artiglieria si dimostrer\u00e0 essere ancora pi\u00f9 intenso e minaccioso. Mentre la serie continua di sbarramenti si ampliava gli alloggi adatti almeno a sopravvivere, seppur in condizioni disperate, si ridussero al minimo.\nLa cima di un crinale situato tra il centro cittadino e la linea difensiva dei ribelli fornir\u00e0 alloggiamenti di fortuna ad una variegata popolazione per tutta la durata del blocco: oltre 500 grotte, conosciute localmente come \"Bombproofs\" (anti-bomba), furono scavate nelle colline di argilla gialla di Vicksburg.\nFu ritenuto assai pi\u00f9 sicuro occupare questi spazi piuttosto che rimanere nelle proprie abitazioni strutturalmente meno solide; la gente - sbandati e non - fecero del loro meglio per cercare di renderle pi\u00f9 confortevoli aggiungendovi mobili, tappeti e quadri appesi alle fredde pareti di roccia.\nCercarono di collaudare il tempo dei loro movimenti scandagliando il ritmo dei cannoneggiamenti, a volte senza successo. A causa della fuga degli abitanti dal centro cittadino i soldati daranno a Vicksburg il soprannome di \"Prairie Dog Village\"\" (il villaggio di prateria dei cani). Nonostante la ferocia del fuoco scagliato contro la citt\u00e0, al termine dell'assedio risulter\u00e0 che meno di una dozzina di civili fossero rimasti uccisi.\nCambi al comando.\nUna delle azioni di Grant durante l'assedio fu quella di stabilire una persistente rivalit\u00e0. Il 30 maggio McClernand scrisse una nota auto-adulatoria alle sue truppe, rivendicando gran parte del credito per la futura vittoria. Grant stava aspettando da almeno 6 mesi che egli scivolasse in un simile errore di valutazione, almeno da quando si erano scontrati all'inizio della campagna di Vicksburg attorno ai risultati della Battaglia di Fort Hindman. Aveva ricevuto il permesso di licenziare il concorrente gi\u00e0 a gennaio, ma per farlo attese il momento pi\u00f9 opportuno: una provocazione inequivocabile.\nIl 18 giugno sollever\u00e0 McClernand dall'incarico; prepar\u00f2 cos\u00ec diligentemente la sua azione che il generale venne lasciato senza alcuna possibilit\u00e0 di chiedere un ricorso. Il \"XIII Corpo\" fu quindi consegnato a Edward Ord, recuperato dopo la ferita subita alla battaglia di Hatchie's Bridge. Nel maggio del 1864 a McClernand verr\u00e0 ripristinato il comando in un remoto angolo del Texas.\nUn altro avvicendamento avvenne il 22 giugno. Oltre al fronte di Pemberton Grant dovette occuparsi delle forze confederate al comando di J. E. Johnston inseritesi nella sua Ala di retroguardia; al fine di prevenire una qualsiasi possibilit\u00e0 d'attacco proveniente da quella zona posizion\u00f2 una divisione nelle vicinanze del \"Big Black River Bridge\" (sito della di poco precedente Battaglia di Big Black River Bridge) e un'altra sar\u00e0 ricondotta fino a Mechanicsburg nella Contea di Yazoo, entrambe a fare da copertura.\nInoltre entro il 10 giugno il \"IX Corpo\" sotto il comando di John Grubb Parke fu trasferito agli ordini diretti di Grant. Questo \"Corpo\" divenne il nucleo di una task force speciale la cui missione era specificatamente quella impedire a Johnston - che stava radunando le sue forze a Canton, di riuscire ad interferire con l'assedio; al fidato Sherman venne dato il comando di questa nuova unit\u00e0, mentre Frederick Steele lo sostitu\u00ec al \"XV Corpo\".\nAlla fine Johnston inizi\u00f2 a muoversi con l'intento di alleviare la pressione su Pemberton e raggiunse il Big Black River il 1\u00ba luglio, ma ritard\u00f2 un incontro potenzialmente difficile con Sherman fino a quando non fu troppo tardi per la guarnigione di Vicksburg: alla fine se ne ritorne\u00e0 a mani vuote in quel di Jackson.\nSherman per\u00f2 non lo moller\u00e0 ed incominci\u00f2 ad inseguirlo finendo con il ricatturare la stessa Jackson il 17 luglio: era la \"spedizione di Jackson\".\nOperazioni nella Louisiana.\nDurante l'assedio sia le forze unioniste sia quelle confederate furono impegnate in un ruolo di supporto sulla sponda del fiume Mississippi affacciato nella Louisiana.\nEdmund Kirby Smith, Comandante del \"Dipartimento per il Teatro Trans-Mississippi della guerra di secessione americana\" ricevette da Pemberton il 9 maggio un dispaccio via telegrafo il quale richiedeva un movimento immediato contro le linee di comunicazione di Grant poste lungo le rive del \"Grande fiume\"; questi aveva difatti stabilito importanti depositi di rifornimento a Milliken's Bend, Young's Point e Lake Providence, all'interno quindi della giurisdizione di Smith.\nL'ufficiale confederato non riusc\u00ec per\u00f2 a riconoscere la priorit\u00e0 della situazione prospettatagli almeno fino a giugno inoltrato, quando finalmente decise d'intervenire indirizzando Richard Taylor a \"fare qualcosa\" a favore della guarnigione di Vicksburg; egli dunque al comando del \"Distretto della Louisiana occidentale\" svilupp\u00f2 una triplice campagna contro i 3 depositi di rifornimento dell'Unione. Tutti gli assalti condotti a tal fine vennero respinti nella battaglia di Milliken's Bend, nella battaglia di Young's Point e nella battaglia di Lake Providence.\nIn risposta alla crescente attivit\u00e0 confederata nella zona Grant decise d'inviare truppe dalle trincee di Vicksburg facendogli attraversare il fiume. La presenza della Divisione Sudista di John George Walker sul lato della Louisiana era di particolare interesse; la sua attivit\u00e0 in loco avrebbe potuto eventualmente aiutare una fuga dalla citt\u00e0 assediata. Pertanto la \"Mississippi Marine Brigade\" di Alfred Washington Ellet e la brigata di Joseph Anthony Mower tolta dal \"Corpo\" di Sherman furono disposte ordinatamente nelle vicinanze di Milliken's Bend (sede di piantagione degli afroamericani liberati e/o fuggitivi).\nI due ufficiali Nordisti avrebbero dovuto cooperare contro Walker, che era di stanza nei pressi di Richmond; anche quest'ultima cittadina costituiva una decisiva linea di rifornimento in quanto cercava di passare alimenti a Vicksburg partendo dalla Louisiana. Il 15 giugno Ellet e Mower sconfissero Walker e distrussero tutti i supporti confederati nella battaglia di Richmond.\nGli uomini di Ellet se ne ritornarono quindi a \"De Soto Point\", mettendosi subito dopo al lavoro per mettere in piedi una batteria la quale avrebbe dovuto puntare direttamente su una fonderia di ferro Sudista che rifondeva i proiettili d'artiglieria dell'Unione con l'intento di riutilizzarli. La costruzione venne iniziata il giorno 19 mettendo un \"cannone Parrott\" da 20 libbre in una casamatta lungo la linea ferroviaria; la fonderia presa di mira fu distrutta il 25 giugno e nella giornata seguente venne aggiunto un secondo cannone. La batteria continuer\u00e0 a molestare i difensori fino alla resa della guarnigione.\nUlteriori attivit\u00e0 confederate nel territorio della Louisiana si verificarono il 29 giugno a \"Goodrich's Landing\" quando si misero ad attaccare una piantagione e un centro d'addestramento militare gestito da ex schiavi (\u00e8 la Battaglia di Goodrich's Landing); i Sudisti riusciranno a distruggere le coltivazioni e catturare oltre un centinaio di persone prima di disimpegnarsi di fronte alla brigata della fanteria di marina di Ellet. Questo tipo d'incursioni risultarono dirompenti e causarono gravi danni, ma alla fine si riveleranno solamente delle lievi battute d'arresto, dimostrando altres\u00ec che i confederati potevano oramai in quest'area causare soltanto dei momentanei disordini.\nGallerie.\nNegli ultimi tempi dell'assedio le truppe dell'Unione scavarono una galleria proprio al di sotto del \"3rd Louisiana Redan\" e riempirono la miniera di 2.200 kg di polvere da sparo. L'esplosione fece saltare in aria le linee confederate il 25 giugno, mentre un attacco di fanteria compiuto dalla divisione del \"XVII Corpo d'armata\" di John A. Logan segu\u00ec subito dopo. Il \" 45th Illinois Regiment\" (noto come il \"Lead Mine Regiment\") guidato da Jasper Adalmorn Maltby attuer\u00e0 con facilit\u00e0 una carica entro un diametro di 12 metri attorno al cratere di 3,7 metri creatosi al seguito dello scoppio, ma sar\u00e0 temporaneamente fermato dai fanti confederati sopraggiunti.\nI soldati dell'Unione vennero bloccati mentre i difensori cominciarono a lanciare proiettili d'artiglieria a spoletta a corto raggio nella buca, con risultati mortali; il genio militare unionista lavor\u00f2 quindi per creare una casamatta nel cratere al fine di liberare i propri uomini dall'assalto nemico. Presto i soldati poterono cos\u00ec riaggregarsi su una nuova linea difensiva. Dalla profonda buca lasciata dal cratere il giorno 25 i minatori unionisti lavorarono per scavare un'altra galleria a Sud.\nIl 1\u00ba luglio anche questa venne fatta saltare in aria, ma non ne segu\u00ec alcun attacco di fanteria; per tutto il 2 e il 3 luglio unirono i loro sforzi per allargare il cratere iniziale e farlo cos\u00ec diventare abbastanza grande a permettere ad una colonna di fanti di 4 persone di passarvi attraverso nel corso dei previsti assalti futuri. Tuttavia gli eventi concitati del giorno seguente eliminarono di colpo la necessit\u00e0 di ulteriori attacchi.\nCapitolazione della citt\u00e0.\nIl giorno 3\u00b0 Pemberton invi\u00f2 una nota a Grant riguardo alla possibilit\u00e0 di negoziare un accordo di pace; come gi\u00e0 aveva fatto durante la battaglia di Fort Donelson il Comandante Nordista pretese prima di tutto la resa incondizionata (\"unconditional surrender\", soprannome datogli dalle iniziali del suo nome Ulysses S). Rapidamente per\u00f2 Grant riconsider\u00f2 la situazione, non avendo alcuna intenzione di mettersi a sfamare 30.000 soldati confederati nei campi di prigionia; offrir\u00e0 pertanto la liberazione condizionale a tutti i futuri prigionieri.\nConsiderando il loro stato di estrema indigenza, di abbattimento e denutrizione, non si sarebbe mai atteso che potessero ricominciare a combattere nuovamente in seguito; sper\u00f2 anzi che si portassero a casa lo stigma della sconfitta in tutti i territori confederati rimasti ancora in pedi. In ogni caso avrebbe tenuto occupato l'esercito nemico utilizzando il lavoro forzato ed impiegato mesi per trasferire molti dei prigionieri a Nord. \nPemberton ufficialmente consegn\u00f2 il suo esercito il 4 luglio, anniversario del Giorno dell'Indipendenza, innalzando la bandiera bianca.\nLa maggior parte degli uomini catturati che saranno rimessi in libert\u00e0 il giorno 6 verranno scambiati con prigionieri di guerra unionisti e riassegnati nel Confederate States Army gi\u00e0 il 4 agosto a Mobile; se ne tornarono quindi a Chattanooga a settembre ed alcuni i loro combatteranno nella Campagna di Chattanooga svoltasi a novembre e nel corso della Campagna di Atlanta, l'invasione della Georgia nel maggio seguente durante la Marcia verso il mare di Sherman.\nIl governo confederato protest\u00f2 sulla validit\u00e0 della cosiddetta \"liberazione condizionale\" per motivi essenzialmente tecnici e la questione fu riferita a Grant che nell'aprile del 1864 era oramai diventato il comandante generale dell'esercito statunitense; la disputa avr\u00e0 come conseguenza l'interruzione a tutti gli effetti degli ulteriori scambi di prigionieri durante il rimanente periodi di belligeranza, tranne che per i casi di \"stenti e privazioni\".\nLa resa venne formalizzata sotto una vecchia quercia, \"resa storica dall'evento\". Nelle sue \"Memorie\" Grant descriver\u00e0 il destino di quest'albero sfortunato: \"\"in breve tempo scompariranno le ultime vestigia del tronco, dei rami e finanche delle radici, con i suoi frammenti presi come trofei. Da allora in poi ha fornito un considerevole numero di souvenir religiosamente custoditi, proprio come se si trattasse di reliquie della \"Vera Croce\"\".\nLe truppe della divisione di John A. Logan entrarono trionfalmente a Vicksburg espugnata il 4 luglio, un giorno in cui Pemberton aveva sperato di poter acquisire un maggior numero di condizioni favorevoli per s\u00e9 e per i propri uomini. Sebbene la Campagna di Vicksburg continuasse ancora con alcune azioni minori, la citt\u00e0-fortezza era caduta e, con la resa seguita all'assedio di Port Hudson il 9 luglio, il fiume Mississippi era saldamente nelle mani dell'Unione e la Confederazione si trov\u00f2 cos\u00ec divisa in due tronconi. Il presidente Abraham Lincoln annuncer\u00e0 commosso che \"il grande Padre delle acque torna di nuovo ad essere visto fino al suo sbocco nel Golfo del Messico\"\".\nLe vittime dell'Unione per tutto il periodo d'assedio furono 4.835; quelle confederati 32.697 (di questi 29.495 prigionieri). L'intera campagna di Grant, a partire dal 29 di marzo caus\u00f2 10.142 perdite all'Unione e 9.091 ai confederati tra uccisi e feriti. Oltre ai suoi uomini arresisi, Pemberton consegn\u00f2 a Grant 172 cannoni e 50.000 fucili.\nConseguenze.\nLa tradizione popolare sostiene che la festa del 4 luglio (Independence Day) non \u00e8 pi\u00f9 stata celebrata da Vicksburg fino alla seconda guerra mondiale; ma questa affermazione non corrisponde al vero in quanto le grandi celebrazioni del Giorno dell'Indipendenza si tenevano gi\u00e0 nel 1907.\nLa presidenza di Abraham Lincoln si rese conto di aver finalmente trovato lo stratega brillante da opporre a Robert Edward Lee. In meno di due anni Grant condusse le truppe unioniste alla vittoria definitiva.\nConservazione.\nL'opera di conservazione intorno a Vicksburg sono gestiti dal National Park Service come parte del Vicksburg National Military Park nell'ambito del National Military Park.\nIl sito, che si trova tra Vicksburg (Mississippi) e Delta (Louisiana) (fiancheggiato dal fiume Mississippi), commemora anche la pi\u00f9 ampia campagna di Vicksburg che ha portato all'assedio conclusivo; i fortini e le trincee ricostruite evocano i ricordi del blocco proseguito senza soluzione di continuit\u00e0 per 47 giorni e che si \u00e8 concluso con la resa della citt\u00e0 per fame.\nLa vittoria ottenuta sia qui sia all'assedio di Port Hudson, posto pi\u00f9 a sud all'interno del territorio della Louisiana, ha dato all'Unione il pieno controllo della totalit\u00e0 fiume.\nIl parco comprende 1.325 monumenti storici e cartelli marcatori, 32 km di trincee storiche e sterri, una strada turistica lunga 26 km, un percorso pedonale di 20,1 km, 2 abitazioni anteguerra, 144 cannoni piazzati sul campo, la cannoniera restaurata \"USS Cairo\" (affondata il 12 dicembre del 1862 sullo Yazoo River) ed infine anche il sito del \"Canale di Grant\", l\u00e0 dove l'Union Army tent\u00f2 di costruire un passaggio navigabile per consentire alle loro imbarcazioni di aggirare il fuoco dell'artiglieria confederata.\nFino al 2017 il Civil War Trust, i suoi membri e partner hanno salvato altri 12 acri del campo di battaglia che erano in precedenza di propriet\u00e0 privata."}
{"id": "2060480", "revid": "76034", "url": "https://it.wikipedia.org/wiki?curid=2060480", "title": "Trend", "text": ""}
{"id": "2060482", "revid": "729019", "url": "https://it.wikipedia.org/wiki?curid=2060482", "title": "Molokai", "text": "Molokai (\"Molokai\" in lingua hawaiana) \u00e8 la quinta isola dell'arcipelago delle Hawaii in termini di dimensioni, con una lunghezza di , una larghezza di e una superficie di . L'isola si trova circa a ovest di Oahu, dalla quale \u00e8 separata dal canale di Kaiwi, mentre il canale di Kalohi a sud la distanzia dall'isola minore di Lanai.\nIl suo punto pi\u00f9 alto \u00e8 il monte Kamakou, culminante a metri s.l.m.: l'isola vanta inoltre tra le pi\u00f9 alte scogliere al mondo, quali quella presso Umilehi Point, che raggiunge i metri sopra il livello dell'Oceano Pacifico.\n\u00c8 scarsamente popolata, con abitanti nel 2010, una percentuale elevata dei quali sono nativi Hawaiiani.\nSoprannominata l'\"isola amichevole\", Molokai \u00e8 una delle meno sviluppate fra le isole principali dell'arcipelago.\nStoria.\nTra il 450 ed il 650 l'isola di Molokai fu colonizzata dai polinesiani, provenienti dalle isole Marchesi, Tahiti ed altre isole vicine del Pacifico. Nel 700 dC, nuove migrazioni ebbero luogo, aumentando la popolazione dell'isola.\nDurante questo periodo, Molokai riusc\u00ec a mantenere la pace e l'anonimato, dal momento che gli abitanti delle vicine isole di Maui e Oahu non interagirono con la gente di Molokai. Lo status del sacerdote di Molokai, o il \"kahuna\", potrebbe aver contribuito a ci\u00f2, ma l'isola rimase comunque inosservata, se non in occasioni di matrimoni reali.\nDurante il XVIII secolo sfociarono dei conflitti interni tra i capi trib\u00f9 a causa della competizione per il controllo delle zone di pesca di Molokai. Quando i capi delle isole vicine furono chiamati a contribuire alla soluzione dei conflitti, Molokai cadde sotto il controllo di Oahu. Quando il re di Maui fu in grado di conquistare Oahu, Molokai pass\u00f2 sotto il dominio del re di Maui. Durante il regno del re Kamehameha il Grande l'isola fu conquistata nuovamente, ma questa volta come una parte delle isole delle Hawaii unificate.\nI primi non polinesiani ad avvistare l'isola furono dei britannici, guidati dal capitano ed esploratore James Cook, durante la sua terza spedizione, nel novembre del 1778.\nIl primo europeo a mettere effettivamente piede su Molokai fu George Dixon nel 1786, capitano di marina inglese noto per aver affiancato Cook durante il suo ultimo viaggio nell'Oceano Pacifico.\nDurante i primi dell'Ottocento, l'isola fu visitata da missionari cattolici e nel 1832 fu fondata la prima chiesa missionaria nella parte orientale dell'isola.\nIntorno alla met\u00e0 dell'Ottocento, molto prima della sua fama come destinazione turistica, Kamehameha V, in veste di sovrano dell'intero arcipelago delle Hawaii, si fece costruire una residenza per le vacanze presso la spiaggia di Kaunakakai. Kamehameha V aveva anche una residenza di campagna sull'isola, la cui terra ed il bestiame furono acquistati dalla popolazione locale di Molokai. Egli ordin\u00f2 anche la piantagione di palme da cocco e l'allevamento di cervi.\nMolokai \u00e8 conosciuta nell'ambito della religione cattolica per essere stata per molto tempo la residenza di Damiano de Veuster, missionario fiammingo, e di Marianna Cope, suora francescana di Syracuse, entrambi proclamati santi dalla Chiesa cattolica per il loro supporto e le cure prestate agli affetti di lebbra a fine Ottocento, presso la colonia di Kalaupapa.\nOggi Molokai sta godendo di una fiorente industria del turismo, con un numero crescente di turisti alla scoperta delle bellezze naturali dell'isola. La vita degli isolani si affida sull'allevamento del bestiame, in particolare di pecore, e sulla produzione di miele.\nGeografia.\nMolokai \u00e8 costituita da due vulcani a scudo, il vulcano Wailau, noto anche come East Molokai, ed il West Molokai.\nIl punto pi\u00f9 alto dell'isola \u00e8 il Monte Kamakou, su East Molokai, che si solleva metri sopra il livello del mare. Il vulcano Wailau, analogamente al Koolau Range di O'ahu, \u00e8 ci\u00f2 che rimane al giorno d'oggi della met\u00e0 meridionale della montagna: la parte settentrionale, approssimativamente 1,5 milioni di anni fa, sub\u00ec un collasso catastrofico, e attualmente di essa rimane solo un cumulo di detriti sul fondo dell'Oceano Pacifico, e le imponenti scogliere, tra le pi\u00f9 alte al mondo. I faraglioni e le scogliere di Molokai furono riprese nel film \"Jurassic Park III\". La costa meridionale di Molokai vanta una barriera corallina di , la pi\u00f9 lunga negli Stati Uniti.\nDa un punto di vista amministrativo, Molokai fa parte dello Stato delle Hawaii e della Contea di Maui, con l'eccezione della penisola Kaulapapa che \u00e8 amministrata separatamente, sotto la Contea di Kalawao.\nLa citt\u00e0 pi\u00f9 grande \u00e8 Kaunakakai, che \u00e8 anche uno dei due porti sull'isola.\nPopolazione.\nSecondo il Census 2010, il 61,6% della popolazione dell'isola era costituito da nativi hawaiiani o parzialmente hawaiiani, il 30,7% da persone di origine filippina, l'11,7% da individui di origine giapponese. Molokai \u00e8 l'isola con la pi\u00f9 elevata percentuale di residenti di origine hawaiiana: ad eccezione di Niihau, nelle altre isole dell'arcipelago il valore non supera il 30%, ovvero neanche la met\u00e0 di quelli presenti su Molokai.\nEcologia.\nMolokai \u00e8 divisa in due distinte aree geografiche. La met\u00e0 a sud-ovest \u00e8 molto asciutta ed il suolo \u00e8 denudato dal pascolo di capre e dalle scarse pratiche di gestione del territorio: praticamente l'intera zona \u00e8 coperta da alberi di kiawe non nativi.\nUna delle poche aree naturali quasi intatte sono le dune costiere del Mo'moomi a nord-ovest, che fanno parte del Nature Conservancy Preserve.\nLa parte orientale dell'isola \u00e8 un altopiano che si innalza fino all'altezza di 1515 metri del picco del monte Kamakou e comprende i del Molokai Forest Reserve. Questa met\u00e0 \u00e8 coperta da rigogliose foreste pluviali, nelle quali le precipitazioni annue superano i .\nLe foreste d'alta quota sono popolate da alberi di \"\u014dhia lehua\" (\"Metrosideros polymorpha\"), mentre nel sottobosco la flora e la fauna endemiche sono estremamente varie.\nLa vegetazione sotto i \u00e8 dominata da flora tropicale, tra cui la guayaba peruana, i cipressi e l'eucalipto. I cervi pomellati ed i suini selvatici, entrambe specie introdotte, vagano per le foreste distruggendo sia le piante autoctone sia quelle introdotte, disperdendone i semi.\nMolokai ospita un grande numero di specie autoctone: tuttavia, molte di queste, tra cui l'\"Oloma\u02bbo\" (\"Myadestes lanaiensis\") il \"k\u0101k\u0101wahie\" (\"Paroreomyza flammea\"), ed il \"Molokai \u014c\u014d\" si sono estinte.\nTurismo.\nPer anni gli abitanti dell'isola si sono opposti a tentativi di aumentare drasticamente il turismo: i membri della comunit\u00e0 hanno resistito con successo ai tentativi di espansione della compagnia \"Molokai Ranch\" attraverso il movimento \"Save La'au Point\". Come risultato, il 24 marzo 2008, quello che era il pi\u00f9 grande datore di lavoro dell'isola decise di chiudere tutte le attivit\u00e0, tra cui alberghi, cinema, ristoranti, campi da golf e benzinai licenziando 120 lavoratori. Molokai ha attualmente un tasso di disoccupazione del 12,7%, il pi\u00f9 alto delle Hawaii.\nLa rivista \"National Geographic Traveler\" ed il \"National Geographic Center for Sustainable Destinations\", con l'aiuto della George Washington University redigono annualmente delle graduatorie di \"destinazioni sostenibili\": nel 2007, un comitato di esperti del turismo sostenibile classificarono 111 isole abitate dall'uomo ed arcipelaghi nel mondo: Molokai si classific\u00f2 al decimo posto. L'indagine cit\u00f2 la bellezza incontaminata dell'isola, i suoi paesaggi tropicali e le tradizioni hawaiiane profondamente radicate, insieme ad un'elevata responsabilit\u00e0 ambientale ed un atteggiamento amichevole della popolazione verso i visitatori. Le isole limitrofe di Hawaii, Kauai, Maui ed Oahu, si classificarono rispettivamente 50\u00ba, 61\u00ba, 81\u00ba e 104\u00ba. Tahiti si classific\u00f2 57\u00ba.\nIl mezzo principale per raggiungere l'isola \u00e8 l'aereo. Diverse compagnie aeree effettuano voli da Maui e Honolulu: l'aeroporto di Molokai \u00e8 locato a nordovest da Kaunakakai. Alternativamente vengono effettuate due tratte giornaliere via traghetto da Maui."}
{"id": "2060488", "revid": "33689", "url": "https://it.wikipedia.org/wiki?curid=2060488", "title": "Tales of pirates", "text": ""}
{"id": "2060489", "revid": "767487", "url": "https://it.wikipedia.org/wiki?curid=2060489", "title": "L'ospite d'inverno", "text": "L'ospite d'inverno (\"The Winter Guest\") \u00e8 un film del 1997 diretto da Alan Rickman.\nTrama.\nDa poco vedova, incapace di elaborare il lutto, Frances si rifiuta alla vita e lascia che il figlio sedicenne badi a tutti e due. Sua madre, la combattiva Elspeth, ha sempre avuto un rapporto conflittuale con lei, ma \u00e8 decisa a farla rivivere. \u00c8 l'asse portante del racconto su cui s'innestano altre tre linee narrative con personaggi di tre generazioni.\nProduzione.\nGirato d'inverno nell'estuario del Forth (Scozia) col bianco come nota cromatica dominante. Per la pellicola venne tratto spunto da una commedia di Sharman Macdonald. Le societ\u00e0 di produzione furono la Capitol Films, la Channel Four Films, la Fine Line Features, la Pressman-Lipper Productions e Scottish Arts Council Lottery Fund.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nIl film intenso e delicato riesce senza fatica a far dimenticare il palcoscenico da cui proviene, dando la giusta forza ai personaggi femminili. Il merito va diviso tra Sharman McDonald che l'ha sceneggiato e l'esordiente regista Rickman, attore di onorata carriera che nella regia si sofferma sui momenti vuoti riempiendoli di sguardi e sussurri. Magistrale interpretazione della coppia Law-Thompson, madre e figlia nella vita e per la prima volta anche nella finzione, infondendo alla pellicola un po' di gustoso psicodramma."}
{"id": "2060490", "revid": "55935", "url": "https://it.wikipedia.org/wiki?curid=2060490", "title": "Faustina Maratti Zappi", "text": ""}
